<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta">
</div>
<div id="tools">
</div>
<div id="albero">T.o.c.</div>
<div id="corpo"><!--<h1>None</h1>-->

<p>
<img src="./MM/Verbum.png">
</p>

<h5>LITURGIA NOTTE</h5>

<p>
<u>HODIE</u> / Natale del Signore - liturgia della notte
</p>

<p>
<u>ANTIFONA</u> / Il Signore mi ha detto: «Tu sei mio figlio, io oggi ti ho generato». (Sal 2,7)
</p>

<p>
<u>ANTIFONA</u> / Rallegriamoci tutti nel Signore: il nostro Salvatore è nato nel mondo. Oggi la pace vera è scesa per noi dal cielo.
</p>

<p>
<u>COLLETTA</u> / O Dio, che hai illuminato questa santissima notte con lo splendore di Cristo, vera luce del mondo, concedi a noi, che sulla terra contempliamo i suoi misteri, di partecipare alla sua gloria nel cielo. Egli è Dio, e vive e regna con te, nell’unità dello Spirito Santo, per tutti i secoli dei secoli.
</p>

<p>
<u>LETTURA1</u> / <b>Ci è stato dato un figlio</b> / Dal libro del profeta Isaìa (Is 9,1-6) / Il popolo che camminava nelle tenebre ha visto una grande luce; su coloro che abitavano in terra tenebrosa una luce rifulse. Hai moltiplicato la gioia, hai aumentato la letizia. Gioiscono davanti a te come si gioisce quando si miete e come si esulta quando si divide la preda. Perché tu hai spezzato il giogo che l’opprimeva, la sbarra sulle sue spalle, e il bastone del suo aguzzino, come nel giorno di Màdian. Perché ogni calzatura di soldato che marciava rimbombando e ogni mantello intriso di sangue saranno bruciati, dati in pasto al fuoco. Perché un bambino è nato per noi, ci è stato dato un figlio. Sulle sue spalle è il potere e il suo nome sarà: Consigliere mirabile, Dio potente, Padre per sempre, Principe della pace. Grande sarà il suo potere e la pace non avrà fine sul trono di Davide e sul suo regno, che egli viene a consolidare e rafforzare con il diritto e la giustizia, ora e per sempre. Questo farà lo zelo del Signore degli eserciti. / Parola di Dio.
</p>

<p>
<u>PSALMUS</u> / (Sal 95) <b>Oggi è nato per noi il Salvatore</b> / Cantate al Signore un canto nuovo, cantate al Signore, uomini di tutta la terra. Cantate al Signore, benedite il suo nome. / Annunciate di giorno in giorno la sua salvezza. In mezzo alle genti narrate la sua gloria, a tutti i popoli dite le sue meraviglie. / Gioiscano i cieli, esulti la terra, risuoni il mare e quanto racchiude; sia in festa la campagna e quanto contiene, acclamino tutti gli alberi della foresta. / Davanti al Signore che viene: sì, egli viene a giudicare la terra; giudicherà il mondo con giustizia e nella sua fedeltà i popoli.
</p>

<p>
<u>LETTURA2</u> / <b>È apparsa la grazia di Dio per tutti gli uomini</b> / Dalla lettera di san Paolo Apostolo a Tito (Tt 2,11-14) / Figlio mio, è apparsa la grazia di Dio, che porta salvezza a tutti gli uomini e ci insegna a rinnegare l’empietà e i desideri mondani e a vivere in questo mondo con sobrietà, con giustizia e con pietà, nell’attesa della beata speranza e della manifestazione della gloria del nostro grande Dio e salvatore Gesù Cristo. Egli ha dato se stesso per noi, per riscattarci da ogni iniquità e formare per sé un popolo puro che gli appartenga, pieno di zelo per le opere buone. / Parola di Dio.
</p>

<p>
<u>ACCLAMATIO</u> / Alleluia, alleluia / Vi annuncio una grande gioia: oggi è nato per voi un Salvatore, Cristo Signore. (Lc 2,10-11) / Alleluia.
</p>

<p>
<u>VANGELO</u> / <b>Oggi è nato per voi il Salvatore</b> / Dal Vangelo secondo Luca (Lc 2,1-14) / In quei giorni un decreto di Cesare Augusto ordinò che si facesse il censimento di tutta la terra. Questo primo censimento fu fatto quando Quirinio era governatore della Siria. Tutti andavano a farsi censire, ciascuno nella propria città. Anche Giuseppe, dalla Galilea, dalla città di Nàzaret, salì in Giudea alla città di Davide chiamata Betlemme: egli apparteneva infatti alla casa e alla famiglia di Davide. Doveva farsi censire insieme a Maria, sua sposa, che era incinta. Mentre si trovavano in quel luogo, si compirono per lei i giorni del parto. Diede alla luce il suo figlio primogenito, lo avvolse in fasce e lo pose in una mangiatoia, perché per loro non c’era posto nell’alloggio. C’erano in quella regione alcuni pastori che, pernottando all’aperto, vegliavano tutta la notte facendo la guardia al loro gregge. Un angelo del Signore si presentò a loro e la gloria del Signore li avvolse di luce. Essi furono presi da grande timore, ma l’angelo disse loro: «Non temete: ecco, vi annuncio una grande gioia, che sarà di tutto il popolo: oggi, nella città di Davide, è nato per voi un Salvatore, che è Cristo Signore. Questo per voi il segno: troverete un bambino avvolto in fasce, adagiato in una mangiatoia». E subito apparve con l’angelo una moltitudine dell’esercito celeste, che lodava Dio e diceva: «Gloria a Dio nel più alto dei cieli e sulla terra pace agli uomini, che egli ama». / Parola del Signore.
</p>

<p>
<u>OREMUS</u> / In questa notte oscura, squarciata dalla luce di Cristo che nasce nei nostri cuori, rivolgiamoci al Signore del mondo e della vita, per ringraziarlo del dono del suo Figlio e per affidargli, ancora una volta, le nostre attese, le nostre speranze. Preghiamo insieme e diciamo: <b>Ascoltaci Signore.</b> / Perché i cristiani sappiano annunciare al mondo Gesù Cristo nel segno della tenerezza, dell’amicizia, dell’umiltà. Preghiamo. / Rischiara, o Signore, le tenebre del mondo, che si chiamano anche violenza, ingiustizia, egoismo, con la luce del tuo figlio Gesù che questa notte nasce in mezzo a noi. Preghiamo. / Fa’, o Signore, che questo tempo di grazia non sia inquinato dal consumismo, dalla superficialità, ma sia occasione per un vero incontro con Gesù. Preghiamo. / Signore, fa’ che l’Incarnazione di Cristo, vita nuova per il mondo, sia sollievo per tutti coloro che soffrono nel corpo e nello spirito. Preghiamo. / Fa, o Signore, che anche noi possiamo compiere opere buone e scrivere così un pezzetto di quella storia che realizzerà il tuo regno d’amore. Preghiamo. / Ascolta le nostre preghiere, o Padre, anche se siamo piccoli, infedeli, incapaci di corrispondere alla tua bontà. Tu che hai voluto che tuo figlio nascesse in una povera capanna, accogli anche la nostra povertà e riempila con il tuo amore. Per Cristo nostro Signore.
</p>

<p>
<u>OFFERTORIO</u> / Ti sia gradita, o Padre, la nostra offerta in questa notte di luce, e per questo santo scambio di doni trasformaci in Cristo tuo Figlio, che ha innalzato l’uomo accanto a te nella gloria. Per Cristo nostro Signore.
</p>

<p>
<u>PREFAZIO</u> / <b>Cristo luce</b> / E' veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno. Nel mistero del Verbo incarnato è apparsa agli occhi della nostra mente la luce nuova del tuo fulgore, perché conoscendo Dio visibilmente, per mezzo di lui siamo conquistati all’amore delle realtà invisibili. E noi, uniti agli Angeli e agli Arcangeli, ai Troni e alle Dominazioni e alla moltitudine dei cori celesti, cantiamo con voce incessante l’inno della tua gloria: Santo, Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>PREFAZIO</u> / <b>Nell’incarnazione Cristo reintegra l’universo</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno, per Cristo Signore nostro. Nel mistero adorabile del Natale egli, Verbo invisibile, apparve visibilmente nella nostra carne, per assumere in sé tutto il creato e sollevarlo dalla sua caduta. Generato prima dei secoli, cominciò a esistere nel tempo, per reintegrare l’universo nel tuo disegno, o Padre, e ricondurre a te l’umanità dispersa. Per questo dono della tua benevolenza, uniti a tutti gli angeli, cantiamo esultanti la tua lode: Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>PREFAZIO</u> / <b>Il sublime scambio nell’incarnazione del Verbo</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno, per Cristo Signore nostro. In lui [oggi] risplende in piena luce il sublime scambio che ci ha redenti: la nostra debolezza è assunta dal Verbo, la natura mortale è innalzata a dignità perenne, e noi, uniti a te in comunione mirabile, condividiamo la tua vita immortale. Per questo mistero di salvezza, uniti ai cori degli angeli, proclamiamo esultanti la tua lode: Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>COMMUNIO</u> / Il Verbo si fece carne e noi abbiamo contemplato la sua gloria. (Gv 1,14)
</p>

<p>
<img src="./MM/ComunioneSpirituale.jpg">
</p>

<p>
<u>COMMUNIO</u> / Il Verbo si fece carne e noi abbiamo contemplato la sua gloria. (Gv 1,14)
</p>

<p>
<img src="./MM/ComunioneSpirituale.jpg">
</p>

<p>
<u>GRATIAS</u> / Signore Dio nostro, che ci doni la grazia di celebrare nella gioia la nascita del redentore, fa’ che giungiamo con la santità della vita a condividere la sua gloria. Egli vive e regna nei secoli dei secoli. / Dio infinitamente buono, che nella nascita del suo Figlio ha inondato di luce questa notte santissima, allontani da voi le tenebre del male e illumini i vostri cuori con la luce del bene. R. Amen. / Dio, che inviò gli angeli ad annunciare ai pastori la grande gioia del Natale del Salvatore, vi ricolmi della sua beatitudine e vi faccia messaggeri del suo Vangelo. R. Amen. / Dio, che nell’incarnazione del suo Figlio ha congiunto la terra al cielo, vi conceda il dono della sua pace e della sua benevolenza e vi renda partecipi dell’assemblea celeste. R. Amen. / E la benedizione di Dio onnipotente, Padre e Figlio e Spirito Santo, discenda su di voi e con voi rimanga sempre. R. Amen.
</p>

<h3>LECTIO</h3>

<h5>PROFUNDIS1</h5>

<h5>LOYOLA</h5>

<p>
Il contesto del Vangelo di Natale è così vicino al nostro! Per una serie di leggi e situazioni totalmente imponderabili Maria e Giuseppe sono costretti a essere dove non vorrebbero. Un lungo e faticoso cammino per una donna incinta, le apprensioni di un marito alla prima esperienza di paternità, e che paternità… Ma nonostante tutto questo, anzi, proprio grazie a questi vincoli esterni, il disegno sapiente di Dio si compie alla perfezione. Il Messia nasce nella città di Davide come tutte le profezie avevano annunciato! Questo, se sarai sensibile alla Parola, si compirà inesorabilmente anche per te in questo Natale “blindato”. Mistero che desidera svelarsi nell’intimità delle mura di casa, perché l’amore vero non tollera occhi indiscreti. Oggi si realizza per te il dono di una vita che ti chiede di entrare a far parte della luce di Dio. Luce che si cristallizza nella richiesta sublime di arrenderti, di deporre armi e paure, per distenderti accanto a Lui nella mangiatoia! Occhi grandi che dal basso vedono lo stupore di Maria e Giuseppe, gli sguardi placidi del bue e dell’asino (la tua animalità…) ammansiti dalla tua consegna, la gioia dei pastori (uomini addolciti e inselvatichiti dal gregge e dalla vita che conducono). In questo Natale che vorrebbero mettere sotto chiave, lasciati stupire dalla vitalità di un Signore che prende carne per te. Perché, se lo desideri davvero, Lui prenderà anche la tua carne per farla splendere di luce nuova. Entra nella gioia, lasciati introdurre nella dolce povertà di chi non s’impossessa della sua luminosità, ma, nell’offrirla agli altri, sperimenta la vitalità di un Regno di figliolanza e fraternità che cresce senza restrizioni possibili! / Con quale spirito sto vivendo questo Natale spazialmente limitato? Chiedi il Suo Spirito! Cosa vorrei veder ammansito in me? A chi oggi mi piacerebbe, in modo speciale, donare la “mia” luce? (Narciso Sunda SJ)
</p>

<h5>FEGF</h5>

<p>
Discorso per la notte di Natale 4, §6 Il tesoro nascosto di San Bernardo nel dodicesimo secolo / Oggi, le meraviglie abbondano, le ricchezze si moltiplicano, perché il tesoro viene aperto. Colei che partorisce è madre e vergine, colui che è partorito è Dio e uomo… Dobbiamo nascondere tale tesoro in un campo (Mt 13, 44): lo sposalizio della madre nasconda agli occhi del mondo la concezione verginale, i pianti del bambino sottraggano agli sguardi degli uomini il parto senza dolore. Nascondi, o Maria, sì, nascondi lo splendore del sole che sorge! (Lc 1,78); deponi il tuo bambino in una mangiatoia; avvolgilo in fasce, poiché queste fasce sono la nostra sola ricchezza. Le fasce del Salvatore sono più preziose della porpora; il suo presepio è più glorioso dei troni dorati dei re, la povertà di Cristo supera in valore ogni fortuna e ogni tesoro. C’è infatti ricchezza più preziosa di questa umiltà che ci permette di guadagnare il Regno dei cieli e di acquistare la grazia divina? Sta scritto infatti: «Beati i poveri in spirito perché di essi è il Regno dei cieli» (Mt 5,3), e l’apostolo afferma: «Dio resiste ai superbi; agli umili invece dà la sua grazia» (Gc 4, 6). Vedete quanta umiltà ci viene raccomandata dalla nascita del Salvatore. Venendo nel mondo, umiliò se stesso, «assumendo la condizione di servo e divenendo simile agli uomini» (Fil 2,7). Eppure vedremo ricchezze più preziose ancora e una gloria più grande:… «Nessuno ha un amore più grande di questo: dare la vita per i propri amici» (Gv 15,13). Le ricchezze della nostra salvezza e della sua gloria sono il sangue prezioso che ci riscatta e la croce del Signore.
</p>

<h3>LECTIO</h3>

<h5>LITURGIA AURORA</h5>

<p>
<u>HODIE</u> / Natale del Signore - liturgia aurora
</p>

<p>
<u>ANTIFONA</u> / Oggi la luce splenderà su di noi: è nato per noi il Signore. Il suo nome sarà: Consigliere mirabile, Dio potente, Padre per sempre, Principe della pace. Il suo regno non avrà fine. (Is 9,1.5; Lc 1,33)
</p>

<p>
<u>COLLETTA</u> / Signore, Dio onnipotente, che ci avvolgi della nuova luce del tuo Verbo fatto uomo, fa’ che risplenda nelle nostre opere il mistero della fede che rifulge nel nostro spirito. Per il nostro Signore Gesù Cristo, tuo Figlio, che è Dio, e vive e regna con te, nell’unità dello Spirito Santo, per tutti i secoli dei secoli.
</p>

<p>
<u>LETTURA1</u> / <b>Ecco, arriva il tuo Salvatore</b> / Dal libro del profeta Isaìa (Is 62,11-12) / Ecco ciò che il Signore fa sentire all’estremità della terra: «Dite alla figlia di Sion: Ecco, arriva il tuo salvatore; ecco, egli ha con sé il premio e la sua ricompensa lo precede. Li chiameranno Popolo santo, Redenti del Signore. E tu sarai chiamata Ricercata, Città non abbandonata». / Parola di Dio.
</p>

<p>
<u>PSALMUS</u> / (Sal 96) <b>Oggi la luce risplende su di noi</b> / Il Signore regna: esulti la terra, gioiscano le isole tutte. Annunciano i cieli la sua giustizia e tutti i popoli vedono la sua gloria. / Una luce è spuntata per il giusto, una gioia per i retti di cuore. Gioite, giusti, nel Signore, della sua santità celebrate il ricordo.
</p>

<p>
<u>LETTURA2</u> / <b>Ci ha salvati per la sua misericordia</b> / Dalla lettera di san Paolo apostolo a Tito (Tt 3,4-7) / Figlio mio, quando apparvero la bontà di Dio, salvatore nostro, e il suo amore per gli uomini, egli ci ha salvati, non per opere giuste da noi compiute, ma per la sua misericordia, con un’acqua che rigenera e rinnova nello Spirito Santo, che Dio ha effuso su di noi in abbondanza per mezzo di Gesù Cristo, salvatore nostro, affinché, giustificati per la sua grazia, diventassimo, nella speranza, eredi della vita eterna. / Parola di Dio.
</p>

<p>
<u>ACCLAMATIO</u> / Alleluia, alleluia / Gloria a Dio nel più alto dei cieli e sulla terra pace agli uomini, che egli ama. (Lc 2,14) / Alleluia.
</p>

<p>
<u>VANGELO</u> / <b>I pastori trovarono Maria e Giuseppe e il bambino</b> / Dal Vangelo secondo Luca (Lc 2,15-20) / Appena gli angeli si furono allontanati da loro, verso il cielo, i pastori dicevano l’un l’altro: «Andiamo dunque fino a Betlemme, vediamo questo avvenimento che il Signore ci ha fatto conoscere». Andarono, senza indugio, e trovarono Maria e Giuseppe e il bambino, adagiato nella mangiatoia. E dopo averlo visto, riferirono ciò che del bambino era stato detto loro. Tutti quelli che udivano si stupirono delle cose dette loro dai pastori. Maria, da parte sua, custodiva tutte queste cose, meditandole nel suo cuore. I pastori se ne tornarono, glorificando e lodando Dio per tutto quello che avevano udito e visto, com’era stato detto loro. / Parola del Signore.
</p>

<p>
<u>OREMUS</u> / Come i pastori, anche noi ci siamo messi in viaggio per giungere in questo tempio benedetto, nel quale si rinnova il mistero della presenza reale di Gesù. Grati di poter incontrare ancora una volta il Signore della vita, eleviamo al Padre, in quanto figli, le nostre sincere preghiere. Preghiamo insieme e diciamo: <b>Ascoltaci Signore.</b> / Signore, che hai sperimentato le dolcezze di una famiglia umana, rendi le nostre famiglie unite, salde nella fede, generose nella carità, laboratori di comunione. Preghiamo. / Insegnaci, Signore, ad apprezzare i fratelli, anche quelli che secondo i nostri criteri valgono poco. Insegnaci a riconoscere in ciascuno di loro una persona speciale, che tu ami in modo unico, singolare. Preghiamo. / Il Natale, Signore, rivela che il tuo amore generoso e fedele ci accompagna e ci custodisce. Con questa consapevolezza donaci la pace nell’affrontare gli affanni e le preoccupazioni della vita. Preghiamo. / Signore, che ti sei fatto uomo per amore degli uomini, ispira nei nostri cuori la passione per la verità, per la giustizia, per il bene. Preghiamo. / Rendi la nostra comunità parrocchiale, o Signore, una famiglia di famiglie, attenta in modo particolare ai più piccoli, affinché essi possano respirare l’atmosfera della fede. Preghiamo. / Ti rivolgiamo le nostre preghiere, o Padre, sicuri di essere ascoltati e confidiamo nel tuo aiuto, perché ogni nostro pensiero abbia da te il suo inizio e in te il suo compimento. Per Cristo nostro Signore.
</p>

<p>
<u>OFFERTORIO</u> / Le nostre offerte, o Padre, siano degne dei misteri che oggi celebriamo: come il tuo Figlio, generato nella carne, si manifestò Dio e uomo, così questi frutti della terra ci comunichino la vita divina. Per Cristo nostro Signore.
</p>

<p>
<u>PREFAZIO</u> / <b>Cristo luce</b> / E' veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno. Nel mistero del Verbo incarnato è apparsa agli occhi della nostra mente la luce nuova del tuo fulgore, perché conoscendo Dio visibilmente, per mezzo di lui siamo conquistati all’amore delle realtà invisibili. E noi, uniti agli Angeli e agli Arcangeli, ai Troni e alle Dominazioni e alla moltitudine dei cori celesti, cantiamo con voce incessante l’inno della tua gloria: Santo, Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>PREFAZIO</u> / <b>Nell’incarnazione Cristo reintegra l’universo</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno, per Cristo Signore nostro. Nel mistero adorabile del Natale egli, Verbo invisibile, apparve visibilmente nella nostra carne, per assumere in sé tutto il creato e sollevarlo dalla sua caduta. Generato prima dei secoli, cominciò a esistere nel tempo, per reintegrare l’universo nel tuo disegno, o Padre, e ricondurre a te l’umanità dispersa. Per questo dono della tua benevolenza, uniti a tutti gli angeli, cantiamo esultanti la tua lode: Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>PREFAZIO</u> / <b>Il sublime scambio nell’incarnazione del Verbo</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno, per Cristo Signore nostro. In lui [oggi] risplende in piena luce il sublime scambio che ci ha redenti: la nostra debolezza è assunta dal Verbo, la natura mortale è innalzata a dignità perenne, e noi, uniti a te in comunione mirabile, condividiamo la tua vita immortale. Per questo mistero di salvezza, uniti ai cori degli angeli, proclamiamo esultanti la tua lode: Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>COMMUNIO</u> / Il Verbo si fece carne e noi abbiamo contemplato la sua gloria. (Gv 1,14)
</p>

<p>
<img src="./MM/ComunioneSpirituale.jpg">
</p>

<p>
<u>COMMUNIO</u> / Il Verbo si fece carne e noi abbiamo contemplato la sua gloria. (Gv 1,14)
</p>

<p>
<img src="./MM/ComunioneSpirituale.jpg">
</p>

<p>
<u>GRATIAS</u> / O Dio, che ci hai radunato a celebrare in devota letizia la nascita del tuo Figlio, concedi alla tua Chiesa di conoscere con la fede le profondità del tuo mistero e di viverlo con amore intenso e generoso. Per Cristo nostro Signore. / Dio infinitamente buono, che nella nascita del suo Figlio ha inondato di luce questo giorno santissimo, allontani da voi le tenebre del male e illumini i vostri cuori con la luce del bene. R. Amen. / Dio, che inviò gli angeli ad annunciare ai pastori la grande gioia del Natale del Salvatore, vi ricolmi della sua beatitudine e vi faccia messaggeri del suo Vangelo. R. Amen. / Dio, che nell’incarnazione del suo Figlio ha congiunto la terra al cielo, vi conceda il dono della sua pace e della sua benevolenza e vi renda partecipi dell’assemblea celeste. R. Amen. / E la benedizione di Dio onnipotente, Padre e Figlio e Spirito Santo, discenda su di voi e con voi rimanga sempre. R. Amen.
</p>

<h3>LECTIO</h3>

<h5>LITURGIA GIORNO</h5>

<p>
<u>HODIE</u> / Natale del Signore - liturgia giorno
</p>

<p>
<u>ANTIFONA</u> / Un bambino è nato per noi, ci è stato dato un figlio. Sulle sue spalle è il potere e il suo nome sarà: Consigliere mirabile. (Is 9,5)
</p>

<p>
<u>COLLETTA</u> / O Dio, che in modo mirabile ci hai creati a tua immagine e in modo più mirabile ci hai rinnovati e redenti, fa’ che possiamo condividere la vita divina del tuo Figlio, che oggi ha voluto assumere la nostra natura umana. Egli è Dio, e vive e regna con te, nell’unità dello Spirito Santo, per tutti i secoli dei secoli.
</p>

<p>
<u>LETTURA1</u> / <b>Tutti i confini della terra vedranno la salvezza del nostro Dio</b> / Dal libro del profeta Isaìa (Is 52,7-10) / Come sono belli sui monti i piedi del messaggero che annuncia la pace, del messaggero di buone notizie che annuncia la salvezza, che dice a Sion: «Regna il tuo Dio». Una voce! Le tue sentinelle alzano la voce, insieme esultano, poiché vedono con gli occhi il ritorno del Signore a Sion. Prorompete insieme in canti di gioia, rovine di Gerusalemme, perché il Signore ha consolato il suo popolo, ha riscattato Gerusalemme. Il Signore ha snudato il suo santo braccio davanti a tutte le nazioni; tutti i confini della terra vedranno la salvezza del nostro Dio. / Parola di Dio.
</p>

<p>
<u>PSALMUS</u> / (Sal 97) <b>Tutta la terra ha veduto la salvezza del nostro Dio</b> / Cantate al Signore un canto nuovo, perché ha compiuto meraviglie. Gli ha dato vittoria la sua destra e il suo braccio santo. / Il Signore ha fatto conoscere la sua salvezza, agli occhi delle genti ha rivelato la sua giustizia. Egli si è ricordato del suo amore, della sua fedeltà alla casa d’Israele. / Tutti i confini della terra hanno veduto la vittoria del nostro Dio. Acclami il Signore tutta la terra, gridate, esultate, cantate inni! / Cantate inni al Signore con la cetra, con la cetra e al suono di strumenti a corde; con le trombe e al suono del corno<br>
acclamate davanti al re, il Signore. 
</p>

<p>
<u>LETTURA2</u> / <b>Dio ha parlato a noi per mezzo del Figlio</b> / Dalla lettera agli Ebrei (Eb 1,1-6) / Dio, che molte volte e in diversi modi nei tempi antichi aveva parlato ai padri per mezzo dei profeti, ultimamente, in questi giorni, ha parlato a noi per mezzo del Figlio, che ha stabilito erede di tutte le cose e mediante il quale ha fatto anche il mondo. Egli è irradiazione della sua gloria e impronta della sua sostanza, e tutto sostiene con la sua parola potente. Dopo aver compiuto la purificazione dei peccati, sedette alla destra della maestà nell’alto dei cieli, divenuto tanto superiore agli angeli quanto più eccellente del loro è il nome che ha ereditato. Infatti, a quale degli angeli Dio ha mai detto: «Tu sei mio figlio, oggi ti ho generato»? e ancora: «Io sarò per lui padre ed egli sarà per me figlio»? Quando invece introduce il primogenito nel mondo, dice: «Lo adorino tutti gli angeli di Dio». / Parola di Dio.
</p>

<p>
<u>ACCLAMATIO</u> / Alleluia, alleluia / Un giorno santo è spuntato per noi: venite tutti ad adorare il Signore; oggi una splendida luce è discesa sulla terra. / Alleluia.
</p>

<p>
<u>VANGELO</u> / <b>Il Verbo si fece carne e venne ad abitare in mezzo a noi</b> / Dal Vangelo secondo Giovanni (Gv 1,1-18) / In principio era il Verbo, e il Verbo era presso Dio e il Verbo era Dio. Egli era, in principio, presso Dio: tutto è stato fatto per mezzo di lui e senza di lui nulla è stato fatto di ciò che esiste. In lui era la vita e la vita era la luce degli uomini; la luce splende nelle tenebre e le tenebre non l’hanno vinta. Venne un uomo mandato da Dio: il suo nome era Giovanni. Egli venne come testimone per dare testimonianza alla luce, perché tutti credessero per mezzo di lui. Non era lui la luce, ma doveva dare testimonianza alla luce. Veniva nel mondo la luce vera, quella che illumina ogni uomo. Era nel mondo e il mondo è stato fatto per mezzo di lui; eppure il mondo non lo ha riconosciuto. Venne fra i suoi, e i suoi non lo hanno accolto. A quanti però lo hanno accolto ha dato potere di diventare figli di Dio: a quelli che credono nel suo nome, i quali, non da sangue né da volere di carne né da volere di uomo, ma da Dio sono stati generati. E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità. Giovanni gli dà testimonianza e proclama: «Era di lui che io dissi: Colui che viene dopo di me è avanti a me, perché era prima di me». Dalla sua pienezza noi tutti abbiamo ricevuto: grazia su grazia. Perché la Legge fu data per mezzo di Mosè, la grazia e la verità vennero per mezzo di Gesù Cristo. Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato. / Parola del Signore.
</p>

<p>
<u>OREMUS</u> / Qualcuno ha detto che la meraviglia è la base dell’adorazione. E proprio la meraviglia ci invade, di fronte alla grandezza dell’avvenimento che celebriamo: l’incarnazione di Dio, in Cristo. Immensamente grati per il dono d’amore che riceviamo, affidiamo al Padre le nostre suppliche. Preghiamo dicendo: <b>Ascoltaci Signore.</b> / Fa’, o Signore, che il Cristo nasca nel cuore di ogni uomo, perché soltanto allora la pace non sarà più soltanto un desiderio e l’amore una parola vuota. Preghiamo. / Signore, alle volte ci sembra di soccombere di fronte alla pesantezza della vita. Rendici capaci di gridare, di cantare di gioia perché tu sei con noi. Preghiamo. / Signore, spesso adoriamo idoli, perché inseguiamo chi urla più forte, chi cattura le nostre voglie. Rendi puro il nostro cuore, perché accolga il tuo Figlio, vera luce del mondo. Preghiamo. / Rendici testimoni credibili e appassionati, Signore, dell’amore di Cristo, affinché l’umanità intera riconosca in lui il suo salvatore. Preghiamo. / Dovremmo solo ringraziarti, Signore, perché in Gesù ci hai resi tuoi figli. E invece ti chiediamo ancora di ascoltare ciò che ciascuno di noi ha in cuore, per concedercelo, se è conforme al tuo volere. Preghiamo. / O Signore, a te, che donandoci il Figlio tuo hai superato ogni nostro desiderio, rivolgiamo queste nostre preghiere, come figli che si abbandonano nell’abbraccio del Padre. Accoglile nel nome di Gesù Cristo, che è Dio, e vive e regna nei secoli dei secoli.
</p>

<p>
<u>OFFERTORIO</u> / Nel Natale del tuo Figlio ti sia gradito, o Padre, questo sacrificio, dal quale venne il perfetto compimento della nostra riconciliazione e prese origine la pienezza del culto divino. Per Cristo nostro Signore.
</p>

<p>
<u>PREFAZIO</u> / <b>Cristo luce</b> / E' veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno. Nel mistero del Verbo incarnato è apparsa agli occhi della nostra mente la luce nuova del tuo fulgore, perché conoscendo Dio visibilmente, per mezzo di lui siamo conquistati all’amore delle realtà invisibili. E noi, uniti agli Angeli e agli Arcangeli, ai Troni e alle Dominazioni e alla moltitudine dei cori celesti, cantiamo con voce incessante l’inno della tua gloria: Santo, Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>PREFAZIO</u> / <b>Nell’incarnazione Cristo reintegra l’universo</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno, per Cristo Signore nostro. Nel mistero adorabile del Natale egli, Verbo invisibile, apparve visibilmente nella nostra carne, per assumere in sé tutto il creato e sollevarlo dalla sua caduta. Generato prima dei secoli, cominciò a esistere nel tempo, per reintegrare l’universo nel tuo disegno, o Padre, e ricondurre a te l’umanità dispersa. Per questo dono della tua benevolenza, uniti a tutti gli angeli, cantiamo esultanti la tua lode: Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>PREFAZIO</u> / <b>Il sublime scambio nell’incarnazione del Verbo</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno, per Cristo Signore nostro. In lui [oggi] risplende in piena luce il sublime scambio che ci ha redenti: la nostra debolezza è assunta dal Verbo, la natura mortale è innalzata a dignità perenne, e noi, uniti a te in comunione mirabile, condividiamo la tua vita immortale. Per questo mistero di salvezza, uniti ai cori degli angeli, proclamiamo esultanti la tua lode: Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>COMMUNIO</u> / Il Verbo si fece carne e noi abbiamo contemplato la sua gloria. (Gv 1,14)
</p>

<p>
<img src="./MM/ComunioneSpirituale.jpg">
</p>

<p>
<u>COMMUNIO</u> / Il Verbo si fece carne e noi abbiamo contemplato la sua gloria. (Gv 1,14)
</p>

<p>
<img src="./MM/ComunioneSpirituale.jpg">
</p>

<p>
<u>GRATIAS</u> / Dio misericordioso, il Salvatore del mondo, che oggi è nato e nel quale siamo stati generati come tuoi figli, ci comunichi il dono della vita immortale. Per Cristo nostro Signore. / Dio infinitamente buono, che nella nascita del suo Figlio ha inondato di luce questo giorno santissimo, allontani da voi le tenebre del male e illumini i vostri cuori con la luce del bene. R. Amen. / Dio, che inviò gli angeli ad annunciare ai pastori la grande gioia del Natale del Salvatore, vi ricolmi della sua beatitudine e vi faccia messaggeri del suo Vangelo. R. Amen. / Dio, che nell’incarnazione del suo Figlio ha congiunto la terra al cielo, vi conceda il dono della sua pace e della sua benevolenza e vi renda partecipi dell’assemblea celeste. R. Amen. / E la benedizione di Dio onnipotente, Padre e Figlio e Spirito Santo, discenda su di voi e con voi rimanga sempre. R. Amen.
</p>

<h3>LECTIO</h3>

<h5>PROFUNDIS3</h5>

<h5>EVANGELIZO</h5>

<p>
Sant’Amedeo di Losanna (1108-1159) monaco cistercense, poi vescovo / Omelia mariale IV / Il Figlio di Dio ha visitato il figlio di Adamo / Con ammirabile condiscendenza ed amore sorprendente ed incredibile Dio è disceso in un corpo e, preso carne, ha visitato i figli di Adamo. (...) Il Figlio di Dio perciò è diventato Figlio dell'uomo, tanto che nell'unità della persona era sia Dio che uomo: Dio generato nella sostanza dal Padre prima di tutti i secoli, e uomo nato dalla sostanza di sua madre nel corso dei secoli. E' venuto, gigante dalla doppia natura, per cantare con parole melodiose e accenti armoniosissimi sulla cetra del nostro corpo, per produrre suoni dolcissimi sullo strumento della nostra carne, per far risuonare come una musica di ineffabile armonia per far raddrizzare le pietre, scuotere gli alberi, domare le bestie selvagge e condurre in alto la gente liberata dalla carne. Infatti, con la dolcezza di questa ammirabile musica, ha suscitato da pietre figli di Abramo, alberi nelle foreste, cioè i cuori dei pagani, e li ha messi in movimento verso la fede. Le bestie feroci anche, cioè le passioni selvagge e la rude barbarie, le ha ricondotte a buone abitudini; ed alcuni uomini fra gli altri, li ha portati al rango di dei. E' a buon diritto dunque (...) che risuonino canti fino alle estremità della terra.
</p>

<h5>DIBRUNO</h5>

<p>
E il Verbo si fece carne (Gv 1,1-18) / Il primo che volle farsi Dio è stato Lucifero. Nessuna creatura può farsi Dio. Quanto è stato fatto da Dio mancherà sempre dell’eternità e della divinità, dell’onnipotenza, della signoria. Dio è eterno, divino, onnipotente, signore, creatore. Da luce, dallo splendore quasi divino, divenne tenebra e fu scaraventato nell’inferno, nella perdizione eterna. Per invidia ha ingannato la donna, anche lei volle farsi come Dio. Si trovò nella morte dell’anima, dello spirito, del corpo. Da lei nascono uomini nella morte e non nella vita. Come nessuna creatura mai potrà darsi l’eternità e la divinità, così nessuna creatura potrà mai darsi la vita, se è precipitata nella morte. Solo Dio può dare vita a chi è morto e luce a chi è tenebra, santità a chi è nel peccato e libertà a chi vive nella schiavitù. Ma l’uomo, disobbedendo al Signore, ha infranto la giustizia che va necessariamente riparata. Chi la può riparare è solo Dio. Chi la deve riparare però è solo l’uomo. Ecco che il Signore manifesta tutto il suo amore: il Figlio Unigenito del Padre si fa carne, assume su di sé tutti i peccati del mondo e li espia sulla croce. La giustizia viene riparata. Il nostro Dio può ora colmarci di vita, non di quella vita che avevamo prima, ma della sua stessa vita. Il Verbo si fa carne per farci vita della sua vita, vita dalla sua vita, ma anche vita con la sua vita e per la sua vita. Lo Spirito Santo nelle acque del battesimo ci fa creature nuove e figli del Padre nel Figlio suo Gesù Cristo. Ora la vita di Dio è nostra vita. Con essa dobbiamo produrre i frutti della natura divina e non più quelli del peccato o le opere della carne. È la nostra vocazione santa fino alla morte. / In principio era il Verbo, e il Verbo era presso Dio e il Verbo era Dio. Egli era, in principio, presso Dio: tutto è stato fatto per mezzo di lui e senza di lui nulla è stato fatto di ciò che esiste. In lui era la vita e la vita era la luce degli uomini; la luce splende nelle tenebre e le tenebre non l’hanno vinta. Venne un uomo mandato da Dio: il suo nome era Giovanni. Egli venne come testimone per dare testimonianza alla luce, perché tutti credessero per mezzo di lui. Non era lui la luce, ma doveva dare testimonianza alla luce. Veniva nel mondo la luce vera, quella che illumina ogni uomo. Era nel mondo e il mondo è stato fatto per mezzo di lui; eppure il mondo non lo ha riconosciuto. Venne fra i suoi, e i suoi non lo hanno accolto. A quanti però lo hanno accolto ha dato potere di diventare figli di Dio: a quelli che credono nel suo nome, i quali, non da sangue né da volere di carne né da volere di uomo, ma da Dio sono stati generati. E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità. Giovanni gli dà testimonianza e proclama: «Era di lui che io dissi: Colui che viene dopo di me è avanti a me, perché era prima di me». Dalla sua pienezza noi tutti abbiamo ricevuto: grazia su grazia. Perché la Legge fu data per mezzo di Mosè, la grazia e la verità vennero per mezzo di Gesù Cristo. Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato. / Perché ogni uomo possa divenire vita divina in Cristo Gesù, occorre l’opera di tutto il corpo di Cristo. Ogni membro del corpo di Cristo per la sua parte deve cooperare con gli Apostoli perché tutti possano divenire figli del Padre nel Figlio suo Gesù Cristo. La missione evangelizzatrice necessita della missione creatrice della nuova creatura che è propria dell’Apostolo di Cristo. La missione creatrice ha bisogno della missione santificatrice anch’essa propria degli Apostoli e infine della missione di governo o di conduzione della nuova creatura fino ai pascoli eterni del cielo che è anche questa missione propria degli Apostoli di Cristo Gesù. Senza la comunione gerarchica con gli Apostoli si rende vana l’incarnazione del Figlio Eterno del Padre. Ecco perché la missione di salvezza mai si potrà compiere senza l’Apostolo che dona lo Spirito Santo e plasma l’uomo con una speciale conformazione a Cristo, nel suo corpo, nella sua vita. Ma qui usciamo dal campo della razionalità umana o di ogni altra scienza o sapienza o intelligenza ed entriamo nel campo della purissima fede. Ed è questo oggi il limite dell’uomo moderno: la sua difficoltà ad uscire da se stesso per aprirsi al mistero, al divino, al trascendente. Non vuole più ciò che non è frutto della sua mente. / Madre della Redenzione, Angeli, Santi, fate che accogliamo con fede pura il mistero.
</p>

<h5>SILVESTRINI</h5>

<p>
Gloria a Dio nel più alto dei celi / È nato! Nasce oggi per noi. È vivo tra noi. Il Verbo si è fatto carne. Dio è diventato uomo, è il più piccolo di noi. L'ha accolto prima il seno verginale di Maria, ora una grotta e una mangiatoia. Vuole immergersi così nelle viscere della terra, nel nostro mondo. Chiede accoglienza e un po' di calore umano. Vuole scuoterci dal nostro torpore e dalle nostre assurde distrazioni. Viene ad operare un recupero totale della nostra umanità. Vuole distoglierci dalla antica e perenne tentazione di poter agire senza di Lui o contro di Lui. Egli sa che la vera miseria che ci opprime, consiste nell'aver perso la nostra primitiva identità: non siamo più in grado di comprendere e vivere la nostra figliolanza e la nostra fraternità divina. Ci ritroviamo estranei e pellegrini senza meta. Mostrandoci nello specchio limpido della sua natura il volto di Dio, egli vuole farci recuperare l'iniziale nostro splendore. Questa è la luce vera del Natale, questa dobbiamo sorbire nella fede, in questo senso noi guardiamo le luci che brillano dovunque: vogliamo la luce vera che illumina ogni uomo, vogliamo la grazia che ci santifica e rende presente in noi la divinità. Il Natale vero avviene allora dentro di noi: è una nascita misteriosa ma reale, diventa orientamento per la vita, diventa amore alla vita, diventa gioia della verità e certezza di essere amati per essere poi a nostra volta capaci di amare. In quella nascita c'è un germe di vita nuova, c'è un monito da non disattendere, c'è una grande lezione, grande di umiltà e di autentica grandezza. Sono le virtù più urgenti per tornare a Dio. Accogliamolo non come quelli che non l'hanno riconosciuto, ma come coloro che ne sono fatti ragione di vita.
</p>

<p>
<u>NLDG</u> / Natale del Signore / Oggi un germoglio è spuntato dalla radice della casa di lesse (Is 11,1; Rm 15,12), per fare da bastone al mondo invecchiato, perché questo vi si appoggi. Oggi è stata aperta la bocca di Eva, perché dica a voce alta e a viso scoperto che la sua colpa è stata perdonata grazie alla seconda Vergine che ha pagato il debito dei suoi padri con il prezioso tesoro che ha partorito alla creazione. Oggi taccia il serpente, perché parla Gabriele. Sia annientata la menzogna, perché è spiegata la verità. E passi ciò che è vecchio, perché tutto è stato rinnovato dal parto della Vergine. Oggi la mano del cherubino abbandoni la lancia di fuoco (Gen 3,24), perché l'albero della vita non ha più da essere custodito. Ecco, infatti, che il suo frutto è posto nella mangiatoia per fare da cibo agli uomini che, di loro volontà, erano diventati simili agli animali ... Oggi Isaia suoni la sua cetra e, nello Spirito, faccia vibrare gli strumenti della sua rivelazione, dicendo non: Ecco la vergine concepirà e partorirà (Is 7, 14), ma: "Ecco la vergine ha concepito e partorito, come avevo detto". La testimonianza, dunque, è stata resa manifesta e la Legge è stata sigillata, poiché il segreto dei misteri è venuto alla luce. Oggi la grotta è diventata una stanza nuziale per quello sposo celeste che ha voluto unirsi alla stirpe degli esseri terrestri e sostenerli nella loro ascensione dalle profondità alle altezze. Oggi è stata chiaramente spiegata la rivelazione di Giacobbe: il Signore che stava sulla cima della scala, ecco che è sceso per far salire in cielo gli uomini. Oggi l'aurora si è manifestata dalla grotta e il grande sole dalle fonde cavità, per illuminare con il suo fulgore le profondità sotterranee, luogo che per il sole non è facile illuminare! Oggi il sole è tornato indietro di dodici gradi di luce (Is 38,8) che lo opprimevano e gli opponevano resistenza, affinché per essi fosse esaltato il vero giorno che, con il suo fulgore, ha messo in fuga e soffocato le ombre del peccato. (Giacomo di Sarug, Omelia festale sulla Natività 11-14.18-22)
</p>

<h5>FEGF</h5>

<p>
Discorso 2 per Natale; Il Salvatore del mondo giace in una mangiatoia di Elredo di Rievaulx nel dodicesimo secolo / «Oggi ci è nato un Salvatore, che è Cristo Signore, nella città di Davide» (Lc 2, 11). Questa città è Betlemme ed è là che dobbiamo accorrere, come fecero i pastori appena udito l’annunzio… «È questo per voi il segno: troverete un bambino, avvolto in fasce, che giace in una mangiatoia (Lc 2, 12). Ora ecco che vi dico che dovete amarlo: temete il Signore degli angeli, ma amatelo tenero bambino; temete il Signore della potenza, ma amatelo avvolto in fasce; temete il Re del cielo, ma amatelo deposto in una mangiatoia… È poi una cosa straordinaria essere avvolto in fasce, giacere in una mangiatoia? Non si avvolgono in fasce anche gli altri bambini? Che segno è questo? … Molte cose ci sarebbero da dire su questo mistero; ma…in breve, Betlemme, «casa del pane» è la santa Chiesa, in cui si dispensa il corpo di Cristo, il vero pane. La mangiatoia di Betlemme è l’altare in chiesa. Qui si nutrono le creature di Cristo. Le fasce sono il velo del sacramento. Qui, sotto le specie del pane e del vino, c’è il vero corpo e sangue di Cristo. In questo sacramento noi crediamo che c’è Cristo vero, ma avvolto in fasce ossia invisibile. Non abbiamo nessun segno così grande e evidente della natività di Cristo come il corpo che mangiamo e il sangue che beviamo ogni giorno accostandoci all’altare: ogni giorno vediamo immolarsi colui che una sola volta nacque per noi dalla Vergine Maria. Affrettiamoci dunque, fratelli, a questo presepe del Signore; ma prima, per quanto ci è possibile, prepariamoci con la sua grazia a questo incontro, perché ogni giorno e in tutta la nostra vita, «con cuore puro, coscienza retta e fede sincera» (2 Cor 6, 6), possiamo cantare insieme agli angeli: «Gloria a Dio nel più alto dei cieli e pace in terra agli uomini che egli ama» (Lc 2, 14).
</p>

<h5>FEGF</h5>

<p>
Discorso n° 38, per la Natività; Cristo è nato; San Gregorio Nazianzeno nel quarto secolo / Gesù Cristo è nato, rendetegli gloria! Cristo è sceso dal cielo, accorrete a lui! Cristo è sulla terra, esaltatelo! “Cantate al Signore da tutta la terra. Gioiscano i cieli, esulti la terra” (Sal 95,1.11). Dal cielo è venuto ad abitare in mezzo agli uomini; trasalite di timore e di gioia: di timore a motivo del peccato, di gioia a motivo della nostra speranza. Oggi, le tenebre si dissipano e la luce sorge sul mondo; come un tempo nell’Egitto colpito dalle tenebre, oggi una colonna di fuoco illumina Israele. O popolo che stavi nelle tenebre dell’ignoranza, contempla oggi questa immensa luce della vera conoscenza poiché “le cose vecchie sono passate, ecco ne sono nate di nuove” (2 Cor 6,17). La lettera regredisce, lo Spirito trionfa (Rm 7,6); la figura passa, la verità appare (Col 2,17). Colui che ci ha dato l’esistenza vuole anche colmarci di felicità; quella felicità che il peccato ci aveva fatto perdere, ci è restituita dall’incarnazione del Figlio... Questa è la solennità di oggi: oggi salutiamo la venuta di Dio in mezzo agli uomini affinché noi possiamo, non arrivare, bensì tornare presso Dio; affinché ci spogliamo dell’uomo vecchio e rivestiamo l’Uomo nuovo (Col 3,9); affinché morti in Adamo, riceviamo la vita in Cristo (1 Cor 15,22)... Celebriamo dunque questo giorno pieno di una gioia divina, non mondana, bensì di una vera gioia celeste. Che festa, questo mistero di Cristo! È il mio compimento, è la mia nuova nascita.
</p>

<h3>LECTIO</h3>

<h5>HOMILY</h5>

<p>
VENERDÌ 25 DICEMBRE – NATALE DEL SIGNORE
</p>

<p>
PRIMA LETTURA<br>
Oggi la Liturgia canta, nella sua preghiera, il mistero dell’incarnazione del Verbo, con parole che manifestano grande stupore e ammirazione.<br>
 “O Dio, che in modo mirabile ci hai creati a tua immagine, e in modo più mirabile ci hai rinnovati e redenti, fa’ che possiamo condividere la vita divina del tuo Figlio, che oggi ha voluto assumere la nostra natura umana”.<br>
In una delle sue antifone la Chiesa invita i credenti a immergersi in questo indicibile mistero: <br>
O admirabile commercium! Creator generis humani, animatum corpus sumens, de virgine nasci dignatus est; et procedens homo sine semine, largitus est nobis suam deitatem <br>
O meraviglioso scambio! Il Creatore ha preso un’anima e un corpo, è nato da una vergine; fatto uomo senza opera d’uomo, ci dona la sua divinità. <br>
Questo meraviglioso scambio, questa mirabile nuova creazione per redenzione, va però letta alla luce del profeta Isaia.<br>
Questa opera mirabile del Signore nostro Dio, questo stupendo scambio, è vano se esso non viene annunciato, predicato, proclamato, insegnato ad ogni uomo.<br>
Nella Notte Santa il Padre lo manifesta agli Angeli. Gli Angeli ai Pastori. I Pastori a quanti erano presenti nella capanna di Betlemme.<br>
Gesù lo rivela al suo popolo. Gli Apostoli alle nazioni e ai popoli della terra.<br>
Oggi è il corpo di Cristo Gesù che deve manifestare questo stupendo mistero. Lo deve manifestare con vera voce profetica.<br>
Se il corpo di Cristo non rivela, non annuncia, non manifesta il mistero, secondo il mandato specifico e il ministero che lo Spirito Santo ha consegnato ad ogni membro personalmente, si è responsabili di ogni salvezza che non si compie.<br>
Si è rei del grande peccato di omissione. È questo il fine del corpo di Cristo: annunciare Cristo, manifestare Cristo, formare il corpo di Cristo, invitando alla conversione e alla fede nel Vangelo, che è Cristo, il solo Salvatore e il solo Redentore del mondo.
</p>

<p>
LEGGIAMO Is 52,7-10<br>
Come sono belli sui monti i piedi del messaggero che annuncia la pace, del messaggero di buone notizie che annuncia la salvezza, che dice a Sion: «Regna il tuo Dio».<br>
Una voce! Le tue sentinelle alzano la voce, insieme esultano, poiché vedono con gli occhi il ritorno del Signore a Sion. <br>
Prorompete insieme in canti di gioia, rovine di Gerusalemme, perché il Signore ha consolato il suo popolo, ha riscattato Gerusalemme.<br>
Il Signore ha snudato il suo santo braccio davanti a tutte le nazioni; tutti i confini della terra vedranno la salvezza del nostro Dio (Is 52,7-10). <br>
Leggiamo quanto rivela la profezia di Isaia alla luce delle Parole di Cristo Gesù e dell’Apostolo Paolo:<br>
E come Mosè innalzò il serpente nel deserto, così bisogna che sia innalzato il Figlio dell’uomo, perché chiunque crede in lui abbia la vita eterna.<br>
Dio infatti ha tanto amato il mondo da dare il Figlio unigenito, perché chiunque crede in lui non vada perduto, ma abbia la vita eterna. <br>
Dio, infatti, non ha mandato il Figlio nel mondo per condannare il mondo, ma perché il mondo sia salvato per mezzo di lui. <br>
Chi crede in lui non è condannato; ma chi non crede è già stato condannato, perché non ha creduto nel nome dell’unigenito Figlio di Dio (Gv 3,14-18). <br>
Senza annuncio, mai potrà nascere la fede. Si annuncia Cristo, si mostrano i frutti prodotti dalla fede in Cristo da parte di chi lo annuncia, si invita alla fede, alla conversione, a divenire con Cristo un solo corpo, lasciandosi battezzare nello Spirito Santo.<br>
Questa verità così è proclamata dall’Apostolo Paolo:<br>
Con il cuore infatti si crede per ottenere la giustizia, e con la bocca si fa la professione di fede per avere la salvezza. <br>
Dice infatti la Scrittura: Chiunque crede in lui non sarà deluso. Poiché non c’è distinzione fra Giudeo e Greco, dato che lui stesso è il Signore di tutti, ricco verso tutti quelli che lo invocano. <br>
Infatti: Chiunque invocherà il nome del Signore sarà salvato.<br>
Ora, come invocheranno colui nel quale non hanno creduto? Come crederanno in colui del quale non hanno sentito parlare? Come ne sentiranno parlare senza qualcuno che lo annunci? <br>
E come lo annunceranno, se non sono stati inviati? Come sta scritto: Quanto sono belli i piedi di coloro che recano un lieto annuncio di bene!<br>
Ma non tutti hanno obbedito al Vangelo. Lo dice Isaia: Signore, chi ha creduto dopo averci ascoltato? <br>
Dunque, la fede viene dall’ascolto e l’ascolto riguarda la parola di Cristo (Rm 10,10-17). <br>
Ecco ancora come l’Apostolo Paolo rivela il suo metodo di evangelizzazione:<br>
Tuttavia, su alcuni punti, vi ho scritto con un po’ di audacia, come per ricordarvi quello che già sapete, a motivo della grazia che mi è stata data da Dio per essere ministro di Cristo Gesù tra le genti, adempiendo il sacro ministero di annunciare il vangelo di Dio perché le genti divengano un’offerta gradita, santificata dallo Spirito Santo. <br>
Questo dunque è il mio vanto in Gesù Cristo nelle cose che riguardano Dio. Non oserei infatti dire nulla se non di quello che Cristo ha operato per mezzo mio per condurre le genti all’obbedienza, con parole e opere, con la potenza di segni e di prodigi, con la forza dello Spirito. Così da Gerusalemme e in tutte le direzioni fino all’Illiria, ho portato a termine la predicazione del vangelo di Cristo (Rm 15,15-19).<br>
Con Isaia oggi dobbiamo gridare: “Come sono belli sui monti i piedi del Cristiano che annuncia la pace, del messaggero di buone notizie che annuncia la salvezza, che dice a ad ogni uomo: «credi nel tuo Salvatore e Redentore, Cristo Gesù».<br>
Quando il cristiano darà a Cristo Gesù i suoi piedi, la sua bocca, il suo cuore, la sua volontà per annunciare il Vangelo della salvezza, è in quell’istante che lo Spirito Santo opera meraviglie.<br>
Quando il cristiano non dona a Cristo Gesù tutto di sé perchè Cristo Signore venga conosciuto, è allora che le tenebre ricoprono la faccia della terra. 
</p>

<p>
SECONDA LETTURA<br>
La Lettera agli Ebrei è tutta un inno a Cristo e alla sua opera di redenzione per la salvezza, per la fede in Lui, di ogni uomo.<br>
Chi è Cristo Gesù? È la voce attraverso cui il Padre celeste non solo ci manifesta il mistero della salvezza, ci rivela anche che il mistero in lui si è compiuto in ogni sua Parola.<br>
Chi è Cristo Gesù? È il Figlio Unigenito del Padre, il suo erede universale. È colui per mezzo del quale tutte le cose sono state create. Ma è anche Colui per mezzo del quale l’umanità dovrà essere redenta e salvata.<br>
L’umanità è stata redente e salvata. Ma questo non basta per essere noi redenti e salvati. Ogni singola persona, mediate la fede in Cristo Gesù, deve lasciarsi redimente e salvare dal suo Santo Spirito, mediante l’opera del Corpo di Cristo.<br>
È verità immodificabile per i secoli eterni: Cristo Gesù non solo è Colui per mezzo del quale il Padre ha creato il mondo.<br>
È anche Colui attraverso il quale il Padre ha stabilito di salvare ogni uomo.<br>
L’opera di Cristo è vana se il corpo di Cristo non la manifesta e non la dona in tutto il suo splendore di grazia e verità.<br>
Ma anche essa è vana per ogni singola persona, se questa non si lascia conquistare dallo Spirito Santo, credendo nella Parola annunciata e lasciandosi immergere nei saramenti della salvezza.<br>
Tutto però dipende dalla predicazione di Cristo e del suo Vangelo, predicazione che appartiene a tutto il corpo di Cristo, chiamato a svolgerla nel rispetto della comunione gerarchica che governa il corpo di Cristo e in obbedienza ai carismi, ai doni di grazia, di verità, di ministero che lo Spirito distribuisce a ciascuno secondo la sua volontà.<br>
Chi è ancora Cristo Gesù? È il sigillo del Padre a tutte le sue opere create. Chi porta il sigillo di Cristo, l’impronta di Cristo, entra nella salvezza.<br>
Chi è senza questo sigillo e senza questa impronta, rimane fuori del mistero della salvezza e della redenzione.<br>
Chi è ancora Cristo Gesù? È l’irradiazione della natura del Padre e impronta della sua sostanza.<br>
Noi sappiamo che Gesù è tutto questo perché dal Padre è stato generato con generazione eterna: “Dio da Dio, Luce da Luce, Dio vero da Dio vero, generato, non creato, della stessa sostanza del Padre”. <br>
Gesù è irradiazione e impronta per generazione eterna.<br>
Per generazione eterna è il Figlio Unigenito del Padre. Questa la sua eterna verità. Questa eterna verità è nel Bambino che è stato avvolto in fasce e posto in una mangiatoia.
</p>

<p>
LEGGIAMO Eb 1,1-6<br>
Dio, che molte volte e in diversi modi nei tempi antichi aveva parlato ai padri per mezzo dei profeti, ultimamente, in questi giorni, ha parlato a noi per mezzo del Figlio, che ha stabilito erede di tutte le cose e mediante il quale ha fatto anche il mondo. <br>
Egli è irradiazione della sua gloria e impronta della sua sostanza, e tutto sostiene con la sua parola potente. <br>
Dopo aver compiuto la purificazione dei peccati, sedette alla destra della maestà nell’alto dei cieli, divenuto tanto superiore agli angeli quanto più eccellente del loro è il nome che ha ereditato.<br>
Infatti, a quale degli angeli Dio ha mai detto: Tu sei mio figlio, oggi ti ho generato?<br>
E ancora: Io sarò per lui padre ed egli sarà per me figlio? Quando invece introduce il primogenito nel mondo, dice: Lo adorino tutti gli angeli di Dio.<br>
Paternità e figliolanza di Cristo Gesù per generazione eterna oggi sono fortemente in crisi. <br>
I discepoli di Gesù quasi si vergognano di gridare al mondo che è proprio questa figliolanza eterna che fa la differenza tra ogni uomo, che è creato da Cristo in vista di Cristo e Cristo che invece è generato dal Padre ed è il Creatore di tutto ciò che esiste.<br>
Il cristiano deve avere la forza dello Spirito Santo di annunciare che ogni uomo è stato Creato da Cristo Gesù, che è sua opera. Ma anche che ogni uomo viene da Adamo con la sua pesante eredità di morte e di tenebra.<br>
Se questa differenza non viene predicata, il mondo viene abbandonato alla morte, alla tenebra, alla non salvezza, alla non redenzione.<br>
Solo Cristo Gesù è il Salvatore e il Redentore dell’uomo. Nessun altro è il suo Redentore e Salvatore, perché Dio non ha stabilito nessun altro nome nel quale possiamo avere salvezza.<br>
Se oggi il cristiano si vergogna di annunciare questa verità eterna, dalla quale è ogni altra verità nella creazione, è segno che lui non abita in questa verità, non si è trasformato in questa verità.<br>
Chi si trasforma in luce irradia luce. Chi diviene Luce di Cristo spande nel mondo questa Luce. Se il cristiano non irradia, non spande, non diffonde la luce di Cristo è segno che lui è tenebra.<br>
Chi vuole irradiare, spandere, diffondere la luce di Cristo Gesù è chiamato a lasciarsi trasformare dallo Spirito Santo in Luce di Cristo Gesù.<br>
Mai il cristiano deve dimenticarsi che la luce si diffonde per natura: Luce da Luce, verità da verità, Divenendo lui natura di Luce, diffonderà attorno a sé luce. Luce da Luce. Verità da Verità, per natura trasformata in Luce e in Verità.<br>
Se oggi Cristo non viene più annunciato, è segno che il cristiano è tenebra.
</p>

<p>
LETTURA DEL VANGELO<br>
Quando leggiamo il Prologo del Vangelo secondo Giovanni, quasi sempre noi tutti ci dimentichiamo che il Prologo è Vangelo.<br>
Cosa significa che il Prologo è Vangelo? Significa che è la Verità di Cristo Gesù che noi tutti siamo chiamati ad annunciare ad ogni uomo. <br>
È verità da annunciare, predicare, proclamare, spiegare, insegnare, non solo a quanti già sono discepoli di Gesù, ma ad ogni uomo, perché la faccia sua verità.<br>
La salvezza è non solo da questa verità annunciata, ma divenendo ogni uomo vita, luce, grazia, verità di Cristo Gesù, in Cristo Gesù, con Cristo Gesù.<br>
Se il Prologo è Vangelo, se esso è la verità di Cristo, questa verità necessariamente da noi tutti dovrà essere trasformata in grido di annuncio, in dono di salvezza, in insegnamento di vita eterna.<br>
A nulla serve leggere in Chiesa il mistero di Cristo Gesù, se poi il mistero di Cristo Gesù da noi non viene trasformato in Vangelo.<br>
Con Isaia anche noi oggi dobbiamo profetizzare: “Quanto sono belli i piedi di quanti annunciano la verità di Cristo Gesù, dopo essere divenuti essi stessi verità di Cristo Gesù”.<br>
O trasformiamo il Prologo in Vangelo, in annuncio, in predicazione, in insegnamento, in profezia, oppure le nostre liturgie sono vane.<br>
È questa la verità di ogni liturgia che celebriamo: la sua potenza di trasformare noi nel mistero che celebriamo perché diveniamo testimoni, annunciatori, profeti del mistero che è divenuto la nostra stessa vita.<br>
Un cristiano che non trasforma il Mistero in profezia, in annuncio, in insegnamento, in predicazione, attesta che Lui non è divenuto mistero nel Mistero di Gesù Signore.<br>
Ma se non diveniamo mistero nel Mistero di Gesù Signore, attestiamo che la nostra fede è vana ed anche vane sono le nostre celebrazioni.<br>
Si celebra il mistero non come ricordo, ma come vera opera attraverso la quale lo Spirito Santo ci trasforma nello stesso mistero che celebriamo.<br>
Chi celebra secondo verità il mistero di Cristo, il mistero del Verbo Incarnato, deve divenire mistero in questo mistero.<br>
O meraviglioso scambio! Il Creatore ha preso un’anima e un corpo, è nato da una vergine; fatto uomo senza opera d’uomo, ci dona la sua divinità.
</p>

<p>
LEGGIAMO IL TESTO DI Gv 1,1-18<br>
In principio era il Verbo, e il Verbo era presso Dio e il Verbo era Dio.<br>
Egli era, in principio, presso Dio: tutto è stato fatto per mezzo di lui e senza di lui nulla è stato fatto di ciò che esiste.<br>
In lui era la vita e la vita era la luce degli uomini; la luce splende nelle tenebre e le tenebre non l’hanno vinta.<br>
Venne un uomo mandato da Dio: il suo nome era Giovanni.<br>
Egli venne come testimone per dare testimonianza alla luce, perché tutti credessero per mezzo di lui.<br>
Non era lui la luce, ma doveva dare testimonianza alla luce.<br>
Veniva nel mondo la luce vera, quella che illumina ogni uomo.<br>
Era nel mondo e il mondo è stato fatto per mezzo di lui; eppure il mondo non lo ha riconosciuto.<br>
Venne fra i suoi, e i suoi non lo hanno accolto.<br>
A quanti però lo hanno accolto ha dato potere di diventare figli di Dio: a quelli che credono nel suo nome,<br>
i quali, non da sangue né da volere di carne né da volere di uomo, ma da Dio sono stati generati.<br>
E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità.<br>
Giovanni gli dà testimonianza e proclama: «Era di lui che io dissi: Colui che viene dopo di me è avanti a me, perché era prima di me».<br>
Dalla sua pienezza noi tutti abbiamo ricevuto: grazia su grazia. <br>
Perché la Legge fu data per mezzo di Mosè, la grazia e la verità vennero per mezzo di Gesù Cristo.<br>
Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato.<br>
Ora proviamo a trasformare prima il Prologo in Vangelo. Ognuno è chiamato a trasformarlo prima per se stesso e solo dopo averlo trasformato per se stesso, potrà trasformarlo per gli altri.<br>
Sono stato creato per il Verbo eterno, che è in principio Dio, cioè è Dio dall’eternità per l’eternità. Lui è il Creatore che non è stato creato. Lui è Dio presso Dio, in principio, cioè da sempre.<br>
Lui è la mia vita e la mia luce, la mia verità e la mia giustizia. Lui è la Sorgente eterna della mia vita e della mia luce.<br>
Ma io mi sono separato da questa sorgente eterna. Sono entrato nella morte e nelle tenebre.<br>
Lui per amore verso di me, si è fatto carne per avvolgermi nella sua carne con la sua grazia, la sua vita, la sua verità, la sua luce.<br>
Lui, Dio, per me si è fatto uomo per fare me, uomo, Dio, in Lui, per Lui, con Lui, partecipe cioè della natura divina, per immersione nelle acque del battesimo e per opera dello Spirito Santo.<br>
Lui è Il Rivelatore vero del Padre. Guardando Lui so chi è il Padre. In Lui, con Lui, per Lui, nel suo corpo, come suo corpo, anch’io conoscerò il Padre e potrò rivelarlo ad ogni altro uomo.<br>
Solo se quanto è profetizzato nel Prologo diviene Vangelo, vita, verità, luce, grazia per me. potrà divenire profezia per il mondo intero.<br>
Poiché per me il Prologo non diviene profezia per il mondo, è segno che non è divenuto Vangelo per me.<br>
È altresì segno che celebro i misteri come un ricordo di ciò che è stato, ma non come immersione nel mistero per divenire anch’io mistero del Mistero che celebro.<br>
Ma se non divento mistero del Mistero che celebro, rendo vano per me il Mistero e lo rendo vano per il mondo intero.<br>
Madre del Verbo della vita, vieni in nostro soccorso. Fa’ che il Mistero che celebriamo diventi il nostro stesso mistero, lasciandoci trasformare in esso dallo Spirito Santo.<br>
Trasformati in Mistero, lo manifesteremo al mondo intero, lo annunceremo, lo spiegheremo, invitando ogni altro uomo a lasciarsi anche Lui trasformare nel Mistero di Cristo Gesù per la sua redenzione eterna. Amen. 
</p>


<span class="backlinks">
<hr class='footnotes'>
<b>Backlinks:</b>
<br />
<a href='file:///C:/MYZAPP/LECTIO/QUOTIDIE.html'>QUOTIDIE</a>

</span>

</div>
</div>
</body>
</html>
