<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta">
</div>
<div id="tools">
</div>
<div id="albero">T.o.c.</div>
<div id="corpo"><!--<h1>None</h1>-->

<p>
<img src="./MM/Verbum.png">
</p>

<p>
<u>HODIE</u> / Feria propria del 24 Dicembre
</p>

<p>
<u>ANTIFONA</u> / Ecco ormai la pienezza del tempo: Dio ha mandato suo Figlio nel mondo. (Gal 4,4)
</p>

<p>
<u>COLLETTA</u> / Affrettati, non tardare, Signore Gesù: la tua venuta dia conforto e speranza a coloro che confidano nella tua misericordia. Tu sei Dio, e vivi e regni con Dio Padre.
</p>

<p>
<u>LETTURA1</u> / Il regno di Davide durerà in eterno / Dal secondo libro di Samuèle (2Sam 7,1-5.8b-12.14a.16) / Il re Davide, quando si fu stabilito nella sua casa, e il Signore gli ebbe dato riposo da tutti i suoi nemici all'intorno, disse al profeta Natan: «Vedi, io abito in una casa di cedro, mentre l'arca di Dio sta sotto i teli di una tenda». Natan rispose al re: «Va', fa' quanto hai in cuor tuo, perché il Signore è con te». Ma quella stessa notte fu rivolta a Natan questa parola del Signore: «Va', e di' al mio servo Davide: "Così dice il Signore: Forse tu mi costruirai una casa, perché io vi abiti? Io ti ho preso dal pascolo, mentre seguivi il gregge, perché tu fossi capo del mio popolo Israele. Sono stato con te dovunque sei andato, ho distrutto tutti i tuoi nemici davanti a te e renderò il tuo nome grande come quello dei grandi che sono sulla terra. Fisserò un luogo per Israele, mio popolo, e ve lo pianterò perché vi abiti e non tremi più e i malfattori non lo opprimano come in passato e come dal giorno in cui avevo stabilito dei giudici sul mio popolo Israele. Ti darò riposo da tutti i tuoi nemici. Il Signore ti annuncia che farà a te una casa. Quando i tuoi giorni saranno compiuti e tu dormirai con i tuoi padri, io susciterò un tuo discendente dopo di te, uscito dalle tue viscere, e renderò stabile il suo regno. Io sarò per lui padre ed egli sarà per me figlio. La tua casa e il tuo regno saranno saldi per sempre davanti a te, il tuo trono sarà reso stabile per sempre"». / Parola di Dio.
</p>

<p>
<u>PSALMUS</u> / (Sal 88) <b>Canterò per sempre l'amore del Signore</b> / Canterò in eterno l'amore del Signore, di generazione in generazione farò conoscere con la mia bocca la tua fedeltà, perché ho detto: «È un amore edificato per sempre; nel cielo rendi stabile la tua fedeltà». / «Ho stretto un'alleanza con il mio eletto, ho giurato a Davide, mio servo. Stabilirò per sempre la tua discendenza, di generazione in generazione edificherò il tuo trono». / «Egli mi invocherà: "Tu sei mio padre, mio Dio e roccia della mia salvezza". Gli conserverò sempre il mio amore, la mia alleanza gli sarà fedele».
</p>

<p>
<u>ACCLAMATIO</u> / Alleluia, alleluia / O Astro che sorgi, splendore della luce eterna, sole di giustizia: vieni, illumina chi giace nelle tenebre e nell'ombra di morte. / Alleluia.
</p>

<p>
<u>VANGELO</u> / <b>Ci visiterà un sole che sorge dall'alto</b> / Dal Vangelo secondo Luca (Lc 1,67-79) / In quel tempo, Zaccarìa, padre di Giovanni, fu colmato di Spirito Santo e profetò dicendo: «Benedetto il Signore, Dio d'Israele, perché ha visitato e redento il suo popolo, e ha suscitato per noi un Salvatore potente nella casa di Davide, suo servo, come aveva detto per bocca dei suoi santi profeti d'un tempo: salvezza dai nostri nemici, e dalle mani di quanti ci odiano. Così egli ha concesso misericordia ai nostri padri e si è ricordato della sua santa alleanza, del giuramento fatto ad Abramo, nostro padre, di concederci, liberati dalle mani dei nemici, di servirlo senza timore, in santità e giustizia al suo cospetto, per tutti i nostri giorni. E tu, bambino, sarai chiamato profeta dell'Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati. Grazie alla tenerezza e misericordia del nostro Dio, ci visiterà un sole che sorge dall'alto, per risplendere su quelli che stanno nelle tenebre e nell'ombra di morte, e dirigere i nostri passi sulla via della pace». / Parola del Signore.
</p>

<p>
<u>OREMUS</u> / Giunti al termine del periodo di avvento, mentre già pregustiamo la gioia della sua nascita, invochiamo Gesù nostro Salvatore, e diciamo: <b>O Emmanuele, vieni a salvarci!</b> / Verbo eterno, il tuo popolo ti ha atteso per lunghi secoli, ma alla tua venuta molti non ti hanno riconosciuto: concedi alla Chiesa, tuo nuovo popolo, di riconoscerti nell'umiltà delle tue manifestazioni quotidiane. Preghiamo: / Sole di giustizia, tu vieni a rischiarare quelli che stanno nelle tenebre; concedi luce a chi cerca la verità, e ravvedimento a chi ostinatamente la rifiuta. Preghiamo: / Principe della pace, tu porti l'amore nei cuori bruciati dall'odio: soccorri questa nostra umanità oppressa dalla violenza, dall'ingiustizia e dalla guerra. Preghiamo: / Medico buono, tu vieni a farti carico di tutta la sofferenza umana: dona forza e pazienza a quanti chiami, attraverso la malattia e il dolore, a collaborare alla tua opera di redenzione. Preghiamo: / Figlio di Maria, hai scelto, per nascere, il grembo di una madre: aiuta le donne incinte a non tradire la vita che è iniziata in loro. Preghiamo: / Per l'infanzia abbandonata e sfruttata. / Per chi ha sete di contemplazione e di silenzio. / Accogli, Signore Gesù, le preghiere del tuo popolo che attende con gioia il mistero della tua nascita, e per la partecipazione a questa eucaristia rendilo capace di testimoniare la tua presenza di Salvatore. Tu sei Dio e vivi e regni nei secoli dei secoli. Amen.
</p>

<p>
<u>OFFERTORIO</u> / Accetta con benevolenza, o Signore, i doni che ti presentiamo, perché noi tuoi fedeli, comunicando al pane della vita e al calice della salvezza, siamo liberati dai peccati e possiamo attendere con cuore puro la gloria del tuo Figlio che viene. Egli vive e regna nei secoli dei secoli.
</p>

<p>
<u>PREFAZIO</u> / <b>Le due attese di Cristo</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno, per Cristo Signore nostro. Egli fu annunciato da tutti i profeti, la Vergine Madre l’attese e lo portò in grembo con ineffabile amore, Giovanni proclamò la sua venuta e lo indicò presente nel mondo. Lo stesso Signore, che ci invita a preparare con gioia il suo Natale, ci trovi vigilanti nella preghiera, esultanti nella lode. Per questo dono della tua benevolenza, uniti agli Angeli e agli Arcangeli, ai Troni e alle Dominazioni e alla moltitudine dei cori celesti, cantiamo con voce incessante l’inno della tua gloria: Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>PREFAZIO</u> / <b>Maria nuova Eva</b> / È veramente giusto rendere grazie a te, Signore, Padre santo, Dio onnipotente ed eterno. Noi ti lodiamo, ti benediciamo, ti glorifichiamo per il mistero della Vergine Madre. Dall’antico avversario venne la rovina, dal grembo verginale della figlia di Sion è germinato colui che ci nutre con il pane degli angeli e sono scaturite per tutto il genere umano la salvezza e la pace. La grazia che Eva ci tolse ci è ridonata in Maria. In lei, Madre di tutti gli uomini, la maternità, redenta dal peccato e dalla morte, si apre al dono della vita nuova. Dove abbondò la colpa, sovrabbonda la tua misericordia in Cristo nostro salvatore. E noi, nell’attesa della sua venuta, uniti agli angeli e ai santi, cantiamo l’inno della tua lode: Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>COMMUNIO</u> / Giuseppe, non temere: Maria darà alla luce un figlio e tu lo chiamerai Gesù. Egli salverà il suo popolo. (Mt 1,20-21)
</p>

<p>
<img src="./MM/ComunioneSpirituale.jpg">
</p>

<p>
<u>GRATIAS</u> / Rinnovati da questo mirabile dono, ti preghiamo, o Signore: come ora pregustiamo l'adorabile natività del tuo Figlio, così possiamo accogliere nella gioia i suoi doni eterni. Egli vive e regna nei secoli dei secoli.
</p>

<h3>LECTIO</h3>

<h5>PROFUNDIS1</h5>

<h5>EVANGELIZO</h5>

<p>
Sant’Amedeo di Losanna (1108-1159) monaco cistercense, poi vescovo / Omelia mariale IV, SC 72 / La luce a lui nelle tenebre / Quando Maria ha partorito vi fu gioia nei cieli ed esultanza sulla terra; lo stesso inferno ha tremato spaventato. Nella loro gioia i cieli hanno manifestato la stella scintillante e la gloriosa armata degli angeli che canta la lode: "Gloria a Dio nel più alto dei cieli e pace in terra agli uomini che egli ama" (Lc 2,14). La terra, nella sua gioia, ha mostrato i pastori che glorificano ed i magi che adorano offrendo i loro doni: oro, incenso e mirra. (...) Sogna che la notte ha diffuso luce nelle tenebre e che al posto dell'oscurità ha posto una luce sfolgorante. Questa notte ha dato la luce prima che il sole si alzi, luce che col suo bagliore straordinario eclissa lo splendore del sole. E' di questa notte che il salmista dice: "La notte sarà per me luce nelle delizie". Poi, rivolto al Signore, prosegue dicendo: "Nemmeno le tenebre per te sono oscure, e la notte è chiara come il giorno; per te le tenebre sono come luce" (Sal 139, 11-12 VXX). (...) Maria, accogliendo il neonato Emmanuele, contemplò una luce incomparabilmente più bella del sole, sentì un fuoco che l'acqua non poteva estinguere. Ricevette nel corpo che aveva partorito lo splendore che illumina ogni cosa e meritò di portare fra le braccia il Verbo che porta l'universo.
</p>

<h5>DIBRUNO</h5>

<p>
Benedetto il Signore, Dio d’Israele (Lc 1,67-79) / Zaccaria è l’ultimo cantore della misericordia, dell’amore, della compassione, della pietà del nostro Dio e Signore in favore della salvezza del suo popolo. Così il Salmista: “Rendete grazie al Signore perché è buono, perché il suo amore è per sempre. Rendete grazie al Dio degli dèi, perché il suo amore è per sempre. Rendete grazie al Signore dei signori, perché il suo amore è per sempre. Lui solo ha compiuto grandi meraviglie, perché il suo amore è per sempre. Ha creato i cieli con sapienza, perché il suo amore è per sempre. Ha disteso la terra sulle acque, perché il suo amore è per sempre. Ha fatto le grandi luci, perché il suo amore è per sempre. Il sole, per governare il giorno, perché il suo amore è per sempre. La luna e le stelle, per governare la notte, perché il suo amore è per sempre. Colpì l’Egitto nei suoi primogeniti, perché il suo amore è per sempre. Da quella terra fece uscire Israele, perché il suo amore è per sempre. Con mano potente e braccio teso, perché il suo amore è per sempre. Divise il Mar Rosso in due parti, perché il suo amore è per sempre. In mezzo fece passare Israele, perché il suo amore è per sempre”. Dal giorno della creazione fino al presente tutto è opera della misericordia di Dio: “Vi travolse il faraone e il suo esercito, perché il suo amore è per sempre. Guidò il suo popolo nel deserto, perché il suo amore è per sempre. Colpì grandi sovrani, perché il suo amore è per sempre. Uccise sovrani potenti, perché il suo amore è per sempre. Sicon, re degli Amorrei, perché il suo amore è per sempre. Og, re di Basan, perché il suo amore è per sempre. Diede in eredità la loro terra, perché il suo amore è per sempre. In eredità a Israele suo servo, perché il suo amore è per sempre. Nella nostra umiliazione si è ricordato di noi, perché il suo amore è per sempre. Ci ha liberati dai nostri avversari, perché il suo amore è per sempre. Egli dà il cibo a ogni vivente, perché il suo amore è per sempre. Rendete grazie al Dio del cielo, perché il suo amore è per sempre” (Sal 136 (135) 1-26). Cristo Gesù è il frutto dell’amore del Padre. Anche Giovanni il Battista è frutto dell’amore del Padre. La sua missione è quella di andare avanti al Messia per preparare a Lui la strada perché possa entrare in molti cuori. / In quel tempo, Zaccaria, padre di Giovanni, fu colmato di Spirito Santo e profetò dicendo: «Benedetto il Signore, Dio d’Israele, perché ha visitato e redento il suo popolo, e ha suscitato per noi un Salvatore potente nella casa di Davide, suo servo, come aveva detto per bocca dei suoi santi profeti d’un tempo: salvezza dai nostri nemici, e dalle mani di quanti ci odiano. Così egli ha concesso misericordia ai nostri padri e si è ricordato della sua santa alleanza, del giuramento fatto ad Abramo, nostro padre, di concederci, liberati dalle mani dei nemici, di servirlo senza timore, in santità e giustizia al suo cospetto, per tutti i nostri giorni. E tu, bambino, sarai chiamato profeta dell’Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati. Grazie alla tenerezza e misericordia del nostro Dio, ci visiterà un sole che sorge dall’alto, per risplendere su quelli che stanno nelle tenebre e nell’ombra di morte, e dirigere i nostri passi sulla via della pace». / La misericordia di Dio, per essere efficace, ha bisogno dell’aiuto, del sostegno della misericordia degli uomini. Cristo Gesù dona al Padre tutto il suo amore, con obbedienza piena. Anche Giovanni dona allo Spirito Santo tutto se stesso, fino al versamento del sangue. Oggi chi deve essere misericordia di Cristo, nello Spirito Santo, da offrirsi al Padre è prima di tutto l’Apostolo del Signore. Per la sua misericordia, frutto della sua purissima fede e della sua carità senza limiti, Cristo Gesù viene annunziato e, per la potenza dello Spirito Santo al quale ha dato tutto il suo cuore e la sua mente, viene creduto. Se l’Apostolo priva il Padre della sua misericordia, il mistero della redenzione per Lui è reso vano, infruttuoso. Misericordia di Dio è anche ogni altro ministro della Parola, ogni testimone di essa. Più le persone donano al Padre la loro misericordia, il loro amore, e più Cristo viene annunziato e molti cuori possono aderire al suo Vangelo, scegliendo Lui come il solo Redentore e Salvatore della loro vita. Se l’uomo toglie a Dio la sua misericordia, la misericordia di Dio è resa vana. / Madre di Dio, Angeli, Santi, fate che ogni cristiano si faccia misericordia del Padre.
</p>

<h5>DIBRUNO</h5>

<p>
Ci visiterà un sole che sorge dall’alto (Lc 1,67-79) / Il Sole che sorge dall’alto e che viene a visitarci è il Verbo del Padre, il suo Figlio Unigenito, che si fa carne e viene ad abitare in mezzo a noi. Gesù è il vero Sole di Giustizia. Lui verrà non solo per rivelarci la giustizia secondo il Padre suo, ma anche ad insegnarci come si vive di essa, in essa, per essa. Il Sole di giustizia è Dio. Il Verbo è il Sole di Giustizia, perché Lui è Sole da Sole, Luce da Luce, generato non creato, della stessa sostanza del Padre. Così il profeta Malachia: “Ecco infatti: sta per venire il giorno rovente come un forno. Allora tutti i superbi e tutti coloro che commettono ingiustizia saranno come paglia; quel giorno, venendo, li brucerà – dice il Signore degli eserciti – fino a non lasciar loro né radice né germoglio. Per voi, che avete timore del mio nome, sorgerà con raggi benefici il sole di giustizia e voi uscirete saltellanti come vitelli dalla stalla. Calpesterete i malvagi ridotti in cenere sotto le piante dei vostri piedi nel giorno che io preparo, dice il Signore degli eserciti (Mal 3,19-21). Gesù non viene però per il giudizio, ma per la giustizia, viene per annunciare la conversione e offrire ad ogni uomo la grazia della salvezza e il sangue che lo redime e lo giustifica. / Quanto Davide dice dell’uomo che governa con giustizia vale infinitamente di più per Gesù Signore: “Queste sono le ultime parole di Davide: «Oracolo di Davide, figlio di Iesse, oracolo dell’uomo innalzato dall’Altissimo, del consacrato del Dio di Giacobbe, del soave salmista d’Israele. Lo spirito del Signore parla in me, la sua parola è sulla mia lingua; il Dio di Giacobbe ha parlato, la roccia d’Israele mi ha detto: “Chi governa gli uomini con giustizia, chi governa con timore di Dio, è come luce di un mattino quando sorge il sole, mattino senza nubi, che fa scintillare dopo la pioggia i germogli della terra”. Non è forse così la mia casa davanti a Dio, poiché ha stabilito con me un’alleanza eterna, in tutto regolata e osservata? Non farà dunque germogliare quanto mi salva e quanto mi diletta? (2Sam 23,1-5). Gesù è più che luce di un mattino quando spunta il sole. Lui è il Giusto che viene per illuminare ogni uomo con la luce della sua verità. E tuttavia questo Sole di Giustizia è dono della misericordia del Padre. / In quel tempo, Zaccaria, padre di Giovanni, fu colmato di Spirito Santo e profetò dicendo: «Benedetto il Signore, Dio d’Israele, perché ha visitato e redento il suo popolo, e ha suscitato per noi un Salvatore potente nella casa di Davide, suo servo, come aveva detto per bocca dei suoi santi profeti d’un tempo: salvezza dai nostri nemici, e dalle mani di quanti ci odiano. Così egli ha concesso misericordia ai nostri padri e si è ricordato della sua santa alleanza, del giuramento fatto ad Abramo, nostro padre, di concederci, liberati dalle mani dei nemici, di servirlo senza timore, in santità e giustizia al suo cospetto, per tutti i nostri giorni. E tu, bambino, sarai chiamato profeta dell’Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati. Grazie alla tenerezza e misericordia del nostro Dio, ci visiterà un sole che sorge dall’alto, per risplendere su quelli che stanno nelle tenebre e nell’ombra di morte, e dirigere i nostri passi sulla via della pace». / Nel mistero della salvezza, della redenzione, della giustificazione, tutto ha inizio nel cuore del Padre. Questa verità è così rivelata da Gesù Signore: “Dio infatti ha tanto amato il mondo da dare il Figlio unigenito, perché chiunque crede in lui non vada perduto, ma abbia la vita eterna. Dio, infatti, non ha mandato il Figlio nel mondo per condannare il mondo, ma perché il mondo sia salvato per mezzo di lui. Chi crede in lui non è condannato; ma chi non crede è già stato condannato, perché non ha creduto nel nome dell’unigenito Figlio di Dio (Gv 3,16-18). Il Sole viene a visitarci. Viene per portarci la sua grazia e verità, la sua giustizia e la pace, la luce e la vita eterna. Chi accoglie Lui come dono di salvezza e di vita eterna del Padre, entra nella luce, raggiungerà la luce che non conosce tramonto, perché si immergere nella luce eterna che è Dio. Chi invece non lo accoglie, è tenebra e rimane nelle tenebre. Per lui il Sole di giustizia, il Sole della luce eterna diviene condanna a causa del rifiuto di Lui. / Madre della Redenzione, Angeli, Santi, fate che accogliamo il Sole di Giustizia.
</p>

<h5>SILVESTRINI</h5>

<p>
In Vigiliae / Una umanità nuova. E' il giorno dell'Attesa, dovrebbe essere per tutti i credenti il giorno del silenzio orante... oggi dovrebbe tacere il chiasso del mondo: Dovremmo tutti insieme, spiritualmente, dirigerci verso la grotta di Betlemme, umili e devoti come i pastori, pronti ad accogliere Colui che nasce per noi, pronti a sentire nelle profondità dell'anima il significato gioioso del canto degli angeli, che annunciano la gloria di Dio e il dono della pace. E' il giorno della Madre, che come in una prima consacrazione sacramentale, ci dona Gesù nel suo corpo e nel suo sangue, già vittima designata per la nostra universale salvezza. E' bello sapere nella fede che in quella nascita è racchiuso un seme di vita nuova per noi, è fonte di gioia incontenibile, costatare che Gesù viene deposto nel freddo del nostro peccato perché sia da lui redento e cancellato. Nonostante difficoltà del mondo, legate alla pandemia, è una vigilia che attendiamo da sempre quella di oggi, perché prelude ad una novità di vita, determinata dalla presenza santificante del Dio - con - noi. Nonostante ogni avversità.
</p>

<h5>LOYOLA</h5>

<p>
E venne ad abitare in mezzo a noi, con noi, per noi. Il canto di Zaccaria, che rompe il mutismo e il silenzio, sono parole che sgorgano guardando suo figlio Giovanni: è il canto di lode dell’attesa di una vita intera (quella di Zaccaria e di Elisabetta) e di una Storia intera. Zaccaria, guardando suo figlio, sa che Dio mantiene le promesse fatte e ne diventa testimone. Sa anche che Dio si farà uomo e verrà ad abitare in mezzo a noi, si farà il vicino della porta accanto. Nascerà, crescerà, giocherà, mangerà, piangerà, soffrirà e morirà – ma, soprattutto, amerà come mai nessun uomo ha amato l’umanità tutta. Luce che stana le tenebre, mano che ci salva dai nemici, primi fra tutti quelli che ci portiamo dentro. Sono giorni difficili, sospesi, questi che viviamo: contiamo le persone che possiamo avere accanto, c’è più silenzio, meno frenesia. È un tempo allora anche prezioso, privilegiato. A noi spetta solo aprire, spalancare le porte e accogliere. Lui nasce anche per te. / Quali tenebre porti dentro? Quali parole useresti per rompere questo silenzio? Guarda indietro a questo anno: per che cosa rendi lode? (Francesca Carraro)
</p>

<h5>LOYOLA</h5>

<p>
Una vigilia lunga secoli. Zaccaria ha fatto esperienza – e tesoro – dell’attesa: con pazienza, fede e speranza ha molto atteso quel figlio, Giovanni, che per primo ha sussultato in grembo ad Elisabetta, alla vista di Maria. La voce di Zaccaria oggi dice: “siamo qui, ti aspettiamo”. Con la nostra storia, le nostre ferite, i nostri errori, le nostre battaglie, le promesse che abbiamo accolto e che custodiamo. Quello di Zaccaria non è il canto di un veggente. È il canto di chi, capace di rileggere la propria storia, sa riconoscere la presenza di quel Dio che cammina con noi, di chi è qui ed ora, presente e pronto ad accogliere la presenza di Dio che si fa uomo, si fa verbo. È il canto di lode, frutto del discernimento e della grazia. Un po’ come quando attendiamo che ci vengano consegnate le chiavi di casa, una casa costruita mattone dopo mattone, per spalancarne le porte. La promessa di Dio è quindi questa: “fate spazio e io sarò con voi; questa sarà la tua casa, la nostra casa, il tuo rifugio, il nostro rifugio”. / In quali momenti della mia storia riconosco la presenza di Dio? Che tipo di casa sto costruendo? È casa costruita sulla sabbia o nella roccia? Come mi metto in attesa della sua venuta? (Francesca Carraro)
</p>

<p>
<u>LettureBose</u> / Benedictus / Benedetto il Signore Dio di Israele, perché ha visitato e redento il suo popolo (Lc 1,68). In queste parole va osservato che il beato Zaccaria, secondo l'uso dei profeti, prevedeva in spirito ciò che era appena iniziato o che stava per accadere e lo raccontava come già realizzato. Il Signore ci ha visitato, manifestandosi nella carne e ci ha cercato e giustificato perché, peccando, ci eravamo allontanati da lui. Ci ha visitati come un medico i malati, lui che per risanare l'inveterata infermità della nostra superbia ci ha offerto il nuovo esempio della sua umiltà. Ha redento il suo popolo, lui che ha liberato a prezzo del suo sangue noi che eravamo venduti al peccato e asserviti all'antico nemico. A ragione, dunque, l'Apostolo ci esorta dicendo: Siete stati comperati a caro prezzo, glorificate e portate Dio nel vostro corpo (1Cor 6,20) ... Dice il cantico alla fine: Ci ha visitato sorgendo dall'alto per illuminare quelli che stanno nelle tenebre e nell'ombra di morte, per guidare i nostri passi sulla via della pace (Lc 1,78-79). Il Signore ci ha trovato nelle tenebre e nell'ombra di morte, cioè oppressi dalla lunga cecità del peccato e dell'ignoranza, ingannati dalla frode dell'antico nemico e schiacciati dagli errori. Giustamente questi è chiamato morte e menzogna, e il Signore, invece, verità e vita. Ci ha portato la vera luce della sua conoscenza e, dissipate le tenebre dell'errore, ci ha aperto un cammino sicuro verso la patria celeste. Ha diretto i passi delle nostre opere per farci camminare nella via della verità che ci aveva mostrato e perché potessimo entrare nella dimora della pace eterna che ci ha promesso. Fratelli carissimi, dal momento che possediamo questi doni della bontà celeste, queste promesse dei beni eterni, benediciamo anche noi il Signore in ogni tempo perché ha visitato e redento il suo popolo. Sulla nostra bocca ci sia sempre la sua lode, custodiamo il suo ricordo e annunciamoci a vicenda la potenza che dalle tenebre ci ha chiamato alla sua mirabile luce (1Pt 2,9). (Beda il Venerabile, Omelie 2,20b) 
</p>

<h5>FEGF</h5>

<p>
Trattato sulla prima lettera di Giovanni (1,1) «Vide e credette» Sant’Agostino nel quinto secolo / «Ciò che era fin da principio, ciò che noi abbiamo udito, ciò che noi abbiamo veduto con i nostri occhi, ciò che noi abbiamo contemplato e ciò che le nostre mani hanno toccato del Verbo della vita» (1Gv 1,1). Chi è che tocca con le mani il Verbo, se non perché il Verbo si è fatto carne ed è venuto ad abitare in mezzo a noi? (Gv 1,14). Il Verbo, che si è fatto carne per poter essere toccato con mano, cominciò ad essere carne dalla Vergine Maria; ma non cominciò allora ad essere Verbo, perché è detto: «Ciò che era fin da principio». Vedete se la lettera di Giovanni non conferma il suo vangelo, dove avete udito: «In principio era il Verbo, e il Verbo era presso Dio» (Gv 1,1). Forse qualcuno prende l’espressione «Verbo della vita» come se fosse riferita a Cristo, ma non al corpo di Cristo toccato con mano. Ma fate attenzione a quel che aggiunge: «La vita si è fatta visibile» (1Gv 1,2). È Cristo dunque il Verbo della vita. E come si è fatta visibile? Esisteva fin dal principio, ma non si era ancora manifestata agli uomini; si era manifestata agli angeli ed era come loro cibo. Ma cosa dice la Scrittura? «L’uomo mangiò il pane degli angeli» (Sal 77,25). Dunque la vita stessa si è resa visibile nella carne; si è manifestata perché ciò che può essere visibile solo al cuore, diventasse visibile anche agli occhi e risanasse i cuori. Solo con il cuore infatti può essere visto il Verbo, la carne invece anche con gli occhi del corpo. Si verifica dunque anche la condizione per vedere il Verbo: il Verbo si è fatto carne perché… fosse risanato in noi ciò che ci rende possibile vedere il Verbo… Disse: «Noi rendiamo testimonianza e vi annunziamo la vita eterna, che era presso il Padre e si è resa visibile a noi».
</p>

<h5>FEGF</h5>

<p>
Sulle opere dello Spirito Santo, IV,10 / Il discepolo che è giunto a «penetrare nella perfetta conoscenza del mistero di Dio, nel quale sono nascosti tutti i tesori della sapienza e della scienza» (Col 2,3) Ruperto di Deutz nel dodicesimo secolo / Nella misura di quella grazia che ha fatto sì che Gesù lo amasse e che l’abbia fatto riposare sul petto di Gesù alla Cena (Gv 13,23), Giovanni ha ricevuto in abbondanza l’intelligenza e la sapienza [i doni dello Spirito] (Is 11,2) – l’intelligenza per comprendere le Scritture; la sapienza per redigere i suoi libri con un’arte mirabile. A dire il vero non ha ricevuto questo dono fin dal momento in cui ha riposato sul petto del Signore, anche se in seguito, ha potuto attingere da questo cuore «nel quale sono nascosti tutti i tesori della sapienza e della scienza» (Col 2,3). Quando egli dice che, entrando nel sepolcro, «vide e credette», riconosce che «non avevano ancora compreso la Scrittura, che egli cioè doveva risuscitare dai morti» (Gv 20,9). Come gli altri apostoli, Giovanni è giunto alla sua piena misura alla Pentecoste, quando è venuto lo Spirito Santo, quando la grazia è stata data a ciascuno «secondo la misura del dono di Cristo» (Ef 4,7). Il Signore Gesù ha amato questo discepolo più degli altri…, e gli ha aperto i segreti del cielo… per fare di lui lo scriba del mistero profondo, del quale l’uomo, da solo, non può dire nulla: il mistero del Verbo di Dio, del Verbo fatto carne. Eppure anche se lo amava, non a lui Gesù disse: «Sei Pietro e su questa pietra edificherò la mia Chiesa» (Mt 16,18)… Pur amando tutti i suoi discepoli e innanzi tutto Pietro con un amore dello spirito e dell’anima, il nostro Signore ha amato Giovanni con un amore del cuore… Nell’ordine dell’apostolato, Simone Pietro ha ricevuto il primo posto e «le chiavi del Regno dei cieli» (Mt 16,19); Giovanni, invece, ha ottenuto un’altra parte dell’eredità: lo spirito d’intelligenza, «un tesoro di gioia e di esultanza» (Sir 15,15).
</p>

<h3>LECTIO</h3>

<h5>VIGILIA DI NATALE</h5>

<p>
<u>HODIE</u> / Natale del Signore, liturgia della vigilia
</p>

<p>
<u>ANTIFONA</u> / Oggi saprete che il Signore viene a salvarvi: domani vedrete la sua gloria. (Es 16,6-7)
</p>

<p>
<u>COLLETTA</u> / O Padre, che ci allieti ogni anno con l’attesa della nostra redenzione, concedi che possiamo guardare senza timore, quando verrà come giudice, il tuo unigenito Figlio che accogliamo in festa come redentore. Egli è Dio, e vive e regna con te, nell’unità dello Spirito Santo, per tutti i secoli dei secoli.
</p>

<p>
<u>LETTURA1</u> / <b>Il Signore troverà in te la sua delizia</b> / Dal libro del profeta Isaìa (Is 62,1-5) / Per amore di Sion non tacerò, per amore di Gerusalemme non mi concederò riposo, finché non sorga come aurora la sua giustizia e la sua salvezza non risplenda come lampada. Allora le genti vedranno la tua giustizia, tutti i re la tua gloria; sarai chiamata con un nome nuovo, che la bocca del Signore indicherà. Sarai una magnifica corona nella mano del Signore, un diadema regale nella palma del tuo Dio. Nessuno ti chiamerà più Abbandonata, né la tua terra sarà più detta Devastata, ma sarai chiamata Mia Gioia e la tua terra Sposata, perché il Signore troverà in te la sua delizia e la tua terra avrà uno sposo. Sì, come un giovane sposa una vergine, così ti sposeranno i tuoi figli; come gioisce lo sposo per la sposa, così il tuo Dio gioirà per te. / Parola di Dio.
</p>

<p>
<u>PSALMUS</u> / (Sal 88) <b>Canterò per sempre l’amore del Signore</b> / «Ho stretto un’alleanza con il mio eletto, ho giurato a Davide, mio servo. Stabilirò per sempre la tua discendenza, di generazione in generazione edificherò il tuo trono». / Beato il popolo che ti sa acclamare: camminerà, Signore, alla luce del tuo volto; esulta tutto il giorno nel tuo nome, si esalta nella tua giustizia. / «Egli mi invocherà: “Tu sei mio padre, mio Dio e roccia della mia salvezza”. Gli conserverò sempre il mio amore, la mia alleanza gli sarà fedele».
</p>

<p>
<u>LETTURA2</u> / <b>Testimonianza di Paolo a Cristo, figlio di Davide</b> / Dagli Atti degli Apostoli (At 13,16-17.22-25) / Paolo, [giunto ad Antiòchia di Pisìdia, nella sinagoga,] si alzò e, fatto cenno con la mano, disse: «Uomini d’Israele e voi timorati di Dio, ascoltate. Il Dio di questo popolo d’Israele scelse i nostri padri e rialzò il popolo durante il suo esilio in terra d’Egitto, e con braccio potente li condusse via di là. Poi suscitò per loro Davide come re, al quale rese questa testimonianza: “Ho trovato Davide, figlio di Iesse, uomo secondo il mio cuore; egli adempirà tutti i miei voleri”. Dalla discendenza di lui, secondo la promessa, Dio inviò, come salvatore per Israele, Gesù. Giovanni aveva preparato la sua venuta predicando un battesimo di conversione a tutto il popolo d’Israele. Diceva Giovanni sul finire della sua missione: “Io non sono quello che voi pensate! Ma ecco, viene dopo di me uno, al quale io non sono degno di slacciare i sandali”». / Parola di Dio.
</p>

<p>
<u>ACCLAMATIO</u> / Alleluia, alleluia / Domani sarà distrutto il peccato della terra e regnerà su di noi il Salvatore del mondo. / Alleluia.
</p>

<p>
<u>VANGELO</u> / <b>Genealogia di Gesù Cristo, figlio di Davide</b> / Dal Vangelo secondo Matteo (Mt 1,1-25) / Genealogia di Gesù Cristo figlio di Davide, figlio di Abramo. Abramo generò Isacco, Isacco generò Giacobbe, Giacobbe generò Giuda e i suoi fratelli, Giuda generò Fares e Zara da Tamar, Fares generò Esrom, Esrom generò Aram, Aram generò Aminadàb, Aminadàb generò Naassòn, Naassòn generò Salmon, Salmon generò Booz da Racab, Booz generò Obed da Rut, Obed generò Iesse, Iesse generò il re Davide. Davide generò Salomone da quella che era stata la moglie di Urìa, Salomone generò Roboamo, Roboamo generò Abìa, Abìa generò Asaf, Asaf generò Giòsafat, Giòsafat generò Ioram, Ioram generò Ozìa, Ozìa generò Ioatàm, Ioatàm generò Àcaz, Àcaz generò Ezechìa, Ezechìa generò Manasse, Manasse generò Amos, Amos generò Giosìa, Giosìa generò Ieconìa e i suoi fratelli, al tempo della deportazione in Babilonia. Dopo la deportazione in Babilonia, Ieconìa generò Salatièl, Salatièl generò Zorobabele, Zorobabele generò Abiùd, Abiùd generò Eliachìm, Eliachìm generò Azor, Azor generò Sadoc, Sadoc generò Achim, Achim generò Eliùd, Eliùd generò Eleàzar, Eleàzar generò Mattan, Mattan generò Giacobbe, Giacobbe generò Giuseppe, lo sposo di Maria, dalla quale è nato Gesù, chiamato Cristo. In tal modo, tutte le generazioni da Abramo a Davide sono quattordici, da Davide fino alla deportazione in Babilonia quattordici, dalla deportazione in Babilonia a Cristo quattordici. Così fu generato Gesù Cristo: sua madre Maria, essendo promessa sposa di Giuseppe, prima che andassero a vivere insieme si trovò incinta per opera dello Spirito Santo. Giuseppe suo sposo, poiché era uomo giusto e non voleva accusarla pubblicamente, pensò di ripudiarla in segreto. Mentre però stava considerando queste cose, ecco, gli apparve in sogno un angelo del Signore e gli disse: «Giuseppe, figlio di Davide, non temere di prendere con te Maria, tua sposa. Infatti il bambino che è generato in lei viene dallo Spirito Santo; ella darà alla luce un figlio e tu lo chiamerai Gesù: egli infatti salverà il suo popolo dai suoi peccati». Tutto questo è avvenuto perché si compisse ciò che era stato detto dal Signore per mezzo del profeta: «Ecco, la vergine concepirà e darà alla luce un figlio: a lui sarà dato il nome di Emmanuele», che significa «Dio con noi». Quando si destò dal sonno, Giuseppe fece come gli aveva ordinato l’angelo del Signore e prese con sé la sua sposa; senza che egli la conoscesse, ella diede alla luce un figlio ed egli lo chiamò Gesù. / Parola del Signore.
</p>

<p>
<u>OFFERTORIO</u> / Concedi al tuo popolo, o Signore, di celebrare con rinnovato fervore questo sacrificio, nella vigilia del grande giorno che ha dato inizio alla nostra redenzione. Per Cristo nostro Signore.
</p>

<p>
<u>PREFAZIO</u> / <b>Cristo luce</b> / E' veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno. Nel mistero del Verbo incarnato è apparsa agli occhi della nostra mente la luce nuova del tuo fulgore, perché conoscendo Dio visibilmente, per mezzo di lui siamo conquistati all’amore delle realtà invisibili. E noi, uniti agli Angeli e agli Arcangeli, ai Troni e alle Dominazioni e alla moltitudine dei cori celesti, cantiamo con voce incessante l’inno della tua gloria: Santo, Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>PREFAZIO</u> / <b>Nell’incarnazione Cristo reintegra l’universo</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno, per Cristo Signore nostro. Nel mistero adorabile del Natale egli, Verbo invisibile, apparve visibilmente nella nostra carne, per assumere in sé tutto il creato e sollevarlo dalla sua caduta. Generato prima dei secoli, cominciò a esistere nel tempo, per reintegrare l’universo nel tuo disegno, o Padre, e ricondurre a te l’umanità dispersa. Per questo dono della tua benevolenza, uniti a tutti gli angeli, cantiamo esultanti la tua lode: Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>PREFAZIO</u> / <b>Il sublime scambio nell’incarnazione del Verbo</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno, per Cristo Signore nostro. In lui [oggi] risplende in piena luce il sublime scambio che ci ha redenti: la nostra debolezza è assunta dal Verbo, la natura mortale è innalzata a dignità perenne, e noi, uniti a te in comunione mirabile, condividiamo la tua vita immortale. Per questo mistero di salvezza, uniti ai cori degli angeli, proclamiamo esultanti la tua lode: Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>COMMUNIO</u> / Giuseppe, non temere: Maria darà alla luce un figlio e tu lo chiamerai Gesù. Egli salverà il suo popolo. (Mt 1,20-21)
</p>

<p>
<img src="./MM/ComunioneSpirituale.jpg">
</p>

<p>
<u>COMMUNIO</u> / Giuseppe, non temere: Maria darà alla luce un figlio e tu lo chiamerai Gesù. Egli salverà il suo popolo. (Mt 1,20-21)
</p>

<p>
<img src="./MM/ComunioneSpirituale.jpg">
</p>

<p>
<u>GRATIAS</u> / Concedi a noi, o Padre, di attingere nuova vita da questa annuale memoria della nascita del tuo Figlio unigenito, che si fa nostro cibo e bevanda nel sacramento di salvezza. Egli vive e regna nei secoli dei secoli.
</p>

<p>
<u>GRATIAS</u> / Dio infinitamente buono, che nella nascita del suo Figlio ha inondato di luce questa notte santissima, allontani da voi le tenebre del male e illumini i vostri cuori con la luce del bene. R. Amen. / Dio, che inviò gli angeli ad annunciare ai pastori la grande gioia del Natale del Salvatore, vi ricolmi della sua beatitudine e vi faccia messaggeri del suo Vangelo. R. Amen. / Dio, che nell’incarnazione del suo Figlio ha congiunto la terra al cielo, vi conceda il dono della sua pace e della sua benevolenza e vi renda partecipi dell’assemblea celeste. R. Amen. / E la benedizione di Dio onnipotente, Padre e Figlio e Spirito Santo, discenda su di voi e con voi rimanga sempre. R. Amen.
</p>

<h3>LECTIO</h3>

<h5>PROFUNDIS2</h5>

<h5>EVANGELIZO</h5>

<p>
San Gregorio Nisseno (ca 335-395) monaco e vescovo / Discorso sulla Natività / "Oggi vi è nato nella città di Davide un salvatore" / Fratelli, avvisati del miracolo, andiamo a vedere come Mosè questo grande spettacolo (Es 3,3): in Maria, il roveto infuocato non si consuma; la Vergine partorisce la Luce senza subire lesione. (...) Corriamo dunque a Betlemme, il borgo della Buona Novella! Se siamo veri pastori, se restiamo svegli a far la guardia, è a noi che si rivolge la voce degli angeli che annunciano una grande gioia (...): "Gloria a Dio nel più alto dei cieli e pace in terra agli uomini che egli ama!" Là dove ieri non c'era che maledizione, teatro di guerre ed esilio, la terra riceve la pace, poiché oggi "la verità germoglia dalla terra e la giustizia si affaccia dal cielo" (Sal 85,12). Ecco il frutto che la terra dà all'uomo, ricompensa della buona volontà che regna fra gli uomini (Lc 2,14). Dio si unisce all'uomo per elevare l'uomo all'altezza di Dio. A questa notizia, fratelli, partiamo per Betlemme per contemplare (...) il mistero del presepio: un bambinello avvolto in fascie dorme in una mangiatoia. Vergine dopo il parto, la Madre incorruttibile abbraccia il suo figliolo. Con i pastori ripetiamo la parola del profeta: "Come avevamo udito, così abbiamo visto nella città del nostro Dio" (Sal 48,9). Ma perché il Signore cerca rifugio in questa grotta di Betlemme? Perché dormire in una mangiatoia? Perché mescolarsi al censimento d'Israele? Fratelli, colui che porta al mondo la liberazione viene a nascere nella nostra schiavitù alla morte. Nasce in questa grotta per mostrarsi agli uomini immersi nelle tenebre e l'ombra di morte. Dorme in una mangiatoia perché è Colui che fa crescere il fieno per gli armenti (Sal 104,14), è lui il Pane di Vita che nutre l'uomo di un cibo spirituale affinché viva pure lui nello Spirito. (...) Quale festa più fortunata di quella di oggi? Cristo, Sole di giustizia (Ml 3,20), viene ad illuminare la nostra notte. Chi era caduto si rialza, chi era vinto è liberato (...), chi era morto torna in vita. (...) Oggi cantiamo tutti a una sola voce su tutta la terra: "Per un uomo, Adamo, era venuta la morte; per l'uomo, oggi viene la salvezza" (Rm 5,17).
</p>

<h3>LECTIO</h3>

<h5>HOMILY</h5>

<p>
<u>LETTURA1</u> / I profeti annunciano l’amore eterno, giurato dal Signore all’uomo, con l’immagine dello sposalizio. Il mistero dell’Incarnazione del Verbo della vita, vero sposalizio eterno con l’umanità, da redimere, salvare, giustificare, elevare a dignità divina, va compreso partendo proprio dalle origini della creazione dell’uomo. Dio disse: «Facciamo l’uomo a nostra immagine, secondo la nostra somiglianza: dòmini sui pesci del mare e sugli uccelli del cielo, sul bestiame, su tutti gli animali selvatici e su tutti i rettili che strisciano sulla terra». E Dio creò l’uomo a sua immagine; a immagine di Dio lo creò: maschio e femmina li creò (Gen 1,26-27). E il Signore Dio disse: «Non è bene che l’uomo sia solo: voglio fargli un aiuto che gli corrisponda». Allora il Signore Dio plasmò dal suolo ogni sorta di animali selvatici e tutti gli uccelli del cielo e li condusse all’uomo, ma per l’uomo non trovò un aiuto che gli corrispondesse. Allora il Signore Dio fece scendere un torpore sull’uomo, che si addormentò; gli tolse una delle costole e richiuse la carne al suo posto. Il Signore Dio formò con la costola, che aveva tolta all’uomo, una donna e la condusse all’uomo. Allora l’uomo disse: «Questa volta è osso dalle mie ossa, carne dalla mia carne. La si chiamerà donna, perché dall’uomo è stata tolta». Per questo l’uomo lascerà suo padre e sua madre e si unirà a sua moglie, e i due saranno un’unica carne. / Altra verità l’attingiamo dal profeta Malachia: Un’altra cosa fate ancora: voi coprite di lacrime, di pianti e di sospiri l’altare del Signore, perché egli non guarda all’offerta né l’accetta con benevolenza dalle vostre mani. E chiedete: «Perché?». Perché il Signore è testimone fra te e la donna della tua giovinezza, che hai tradito, mentre era la tua compagna, la donna legata a te da un patto. Non fece egli un essere solo dotato di carne e soffio vitale? Che cosa cerca quest’unico essere, se non prole da parte di Dio? Custodite dunque il vostro soffio vitale e nessuno tradisca la donna della sua giovinezza. Perché io detesto il ripudio, dice il Signore, Dio d’Israele, e chi copre d’iniquità la propria veste, dice il Signore degli eserciti. Custodite dunque il vostro soffio vitale e non siate infedeli (Mal 2,13-16). / Ora applichiamo all’uomo questa purissima verità sullo sposalizio. L’uomo è creato per essere con il suo Signore un solo alito di vita, non due aliti di vita, ma uno solo. Come questo è possibile? È possibile respirando l’uomo l’alito di Dio per tutti i giorni della sua vita. Come può respirare l’alito di Dio? Rimanendo sempre nella sua volontà, nel suo alito di vita eterna. Questa verità è tutta racchiusa nell’immagine o nella figura dell’albero della vita. Ma l’uomo ha voluto respirare un altro alito, quello del principe del mondo. Ma questo alito è di morte, di tenebra, di disfacimento. Non è alito di vita, di luce, di vivificazione della vita dell’uomo ricolmandola di immortalità. Ecco allora il grande mistero dell’Incarnazione del Verbo della vita. Lui sposa l’umanità con uno sposalizio eterno. La sposa facendosi carne, vero uomo. Perché la sposa? Per essere alito di vera vita per ogni uomo. Ora l’uomo, se vuole vivere, deve volere lasciarsi sposare da Cristo Gesù. Deve volere divenire con lui un solo alito di vita. Non però come persona dinanzi a Lui, accanto a Lui, ma come Persona in Lui, con Lui, per Lui, divenendo con Lui un solo corpo, un solo alito di vita. Possiamo affermare che avviene con l’Incarnazione una “creazione al contrario”. Con la creazione della donna – narrata nel capitolo secondo della Genesi – la donna è tratta dall’uomo e posta dinanzi all’uomo come aiuto a lui corrispondente. Con l’Incarnazione, la Redenzione, la Giustificazione l’uomo viene collocato in Cristo come sua vera costola. L’uomo vive, entra nel cammino verso la vita eterna, la luce eterna, la pace eterna, la verità eterna, solo come “vera costola di Cristo”, cioè come “suo vero corpo”, nel cuore di Cristo. Nel corpo di Cristo, respirando il suo Alito che è Alito di Spirito Santo, che è lo stesso Spirito Santo che si fa Alito dell’uomo, così come si è fatto Alito del vero uomo nel Verbo della vita, ogni uomo trova la verità di se stesso. / LEGGIAMO Is 62,1-5 / Per amore di Sion non tacerò, per amore di Gerusalemme non mi concederò riposo, finché non sorga come aurora la sua giustizia e la sua salvezza non risplenda come lampada. Allora le genti vedranno la tua giustizia, tutti i re la tua gloria; sarai chiamata con un nome nuovo, che la bocca del Signore indicherà. Sarai una magnifica corona nella mano del Signore, un diadema regale nella palma del tuo Dio. Nessuno ti chiamerà più Abbandonata, né la tua terra sarà più detta Devastata, ma sarai chiamata Mia Gioia e la tua terra Sposata, perché il Signore troverà in te la sua delizia e la tua terra avrà uno sposo. Sì, come un giovane sposa una vergine, così ti sposeranno i tuoi figli; come gioisce lo sposo per la sposa, così il tuo Dio gioirà per te. Questo mistero si compie nel Figlio di Davide, che è il Figlio Eterno, l’Unigenito del Padre. Così il Salmo: Canterò in eterno l’amore del Signore, di generazione in generazione farò conoscere con la mia bocca la tua fedeltà, perché ho detto: «È un amore edificato per sempre; nel cielo rendi stabile la tua fedeltà». «Ho stretto un’alleanza con il mio eletto, ho giurato a Davide, mio servo. Stabilirò per sempre la tua discendenza, di generazione in generazione edificherò il tuo trono» (Sal 89,1-5). / San Paolo dirà che questo mistero è grande. Lui lo dice in riferimento a Cristo e alla Chiesa. Se lo Spirito Santo, Alito di Cristo Gesù, deve essere l’Alito di vita per ogni uomo, nel corpo, per il corpo, con il corpo di Cristo Gesù, perché oggi si afferma, si insegna, si predica, si scrive che Cristo non è più il Datore dell’Alito della vita? Perché si innalza nella nostra storia quell’idolo fabbricato di pensieri umani che è il Dio Unico, un Dio senza Parola, senza Cristo, senza Spirito Santo, senza Chiesa, senza sposalizio con l’umanità? Perché si dice che si manca di rispetto verso l’uomo se gli viene annunciato Cristo e lo si invita alla conversione e alla fede in Lui? Questo è il segno che abbiamo perso noi la verità della fede in Cristo. Ma perdendo la vera fede in Cristo, l’abbiamo persa anche nel Padre e nello Spirito Santo. L’abbiamo persa nella verità della Chiesa. Siamo divenuti sale insipido e come sale insipido parliamo. / <u>LETTURA2</u> / Cristo Gesù non è disceso dal cielo come una meteora che cade all’improvviso sulla nostra terra. Il Padre ha preparato la sua venuta per lunghissimi anni. l’Apostolo Paolo ricorda ai suoi fratelli, figli di Abramo, che Cristo Gesù è della discendenza di Davide. Non solo. Lui è la Discendenza di Abramo. Non solo tutte le scritture profetiche gli rendono questa testimonianza, ma anche Giovanni attesta questa verità. Giovanni rivela che lui dinanzi a Cristo Gesù non è degno neanche di chinarsi per sciogliere i legacci dei suoi sandali, tanto grande è la sua dignità. Di che dignità si tratta? Non certo di dignità di missione, anche se altissima, anzi unica nella storia della salvezza. Si tratta invece della dignità di essere Lui stesso Dio. Gesù è il Verbo eterno del Padre, il suo Figlio Unigenito, che si è fatto carne. Giovanni viene nel tempo. Gesù invece viene dall’eternità. Lui viene dal seno eterno del Padre e abita eternamente in questo seno eterno. Questa la verità di Gesù Signore.
</p>

<p>
Leggiamo At 13, 16-17.22--25<br>
Si alzò Paolo e, fatto cenno con la mano, disse: «Uomini d’Israele e voi timorati di Dio, ascoltate. <br>
Il Dio di questo popolo d’Israele scelse i nostri padri e rialzò il popolo durante il suo esilio in terra d’Egitto, e con braccio potente li condusse via di là. <br>
Dopo suscitò per loro Davide come re, al quale rese questa testimonianza: “Ho trovato Davide, figlio di Iesse, uomo secondo il mio cuore; egli adempirà tutti i miei voleri”.<br>
Dalla discendenza di lui, secondo la promessa, Dio inviò, come salvatore per Israele, Gesù. <br>
Giovanni aveva preparato la sua venuta predicando un battesimo di conversione a tutto il popolo d’Israele. <br>
Diceva Giovanni sul finire della sua missione: “Io non sono quello che voi pensate! Ma ecco, viene dopo di me uno, al quale io non sono degno di slacciare i sandali”.<br>
Oggi noi cristiani stiamo commettendo un grande misfatto. Stiamo privando Cristo Gesù della sua verità eterna, della sua figliolanza divina eterna, della sua mediazione eterna.<br>
Gesù è il Verbo Eterno, il Figlio eterno del Padre. Il Padre per mezzo di Lui ha creato tutte le cose, le ha create per Cristo in vista di Cristo.<br>
Ogni uomo per creazione appartiene a Cristo, perché opera che Cristo ha fatto per volontà di Padre in vista di Lui.<br>
Cristo è necessario all’uomo più che l’aria e più che lo stesso cibo. È necessario perché dell’uomo Cristo Gesù, per decreto eterno del Padre, è la grazia, la verità, la luce, la vita.<br>
Se noi diciamo che Cristo Gesù non è necessario all’uomo, diciamo che tutta la Rivelazione è una pura e semplice favola.<br>
È questo oggi il grande peccato cristiano: aver ridotto tutta la Rivelazione ad una favole, le profezie ad una favola, la morte redentrice di Cristo ad una favola, il pensiero eterno del Padre ad una favola.<br>
Ma così facendo abbiamo condannato l’uomo ad una solitudine eterna. Avendo noi privato l’uomo di Cristo Gesù, ecco quest’uomo che, sentendosi solo, cerca nella creazione ciò che gli manca. <br>
Mentre Adamo non trovò negli animali un aiuto a lui corrispondente, oggi l’uomo non solo trova questo aiuto negli animali, addirittura è giunto a disprezzare la sua stessa natura.<br>
Perché la disprezza? Perché la vede senza alcuna realizzazione, alcuna possibilità di vera vita.<br>
Dove oggi l’uomo cerca la vita? Nella cancellazione della sua stessa natura, tanto grande è il suo desiderio di vita e tanta alta la sua disperazione.<br>
Dovremmo noi cristiani pensare a questo grande misfatto che stiamo consumando ai danni dell’umanità a causa della nostra perdita della vera fede in Cristo Gesù. 
</p>

<p>
LETTURA DEL VANGELO<br>
Ogni profezia è carica di un mistero eterno. Quando il mistero che la profezia contiene viene rivelato? Quando essa si compie.<br>
Il Signore promette a Davide che un suo discendente sarà re dal regno eterno.<br>
Questa profezia si compie non però per discendenza secondo la carne, ma per discendenza di vera adozione, o se si preferisce per concepimento ad opera dello Spirito Santo di Gesù nel cuore, nell’anima, nello spirito di Giuseppe. <br>
Giuseppe così diviene vera figura di Dio. <br>
Nelle acque del battesimo, per opera dello Spirito Santo, l’uomo che non viene dalla natura divina per generazione, ma dalla sua volontà, frutto della sua divina ed eterna onnipotenza, viene generato come vero figlio del Padre, figlio di adozione.<br>
Per lo Spirito Santo, in Cristo, l’uomo diviene partecipe della natura divina, allo stesso modo che per opera dello Spirito Santo, per un miracolo unico e irripetibile nella storia, Cristo Gesù diviene cuore, anima, spirito, corpo di Giuseppe, senza che Giuseppe partecipi al suo concepimento secondo la carne nel seno della castissima e purissima Maria, che è Vergine e Madre allo stesso tempo.<br>
Così, sempre per opera dello Spirito Santo, in modo divinamente diverso, anche Giuseppe è vergine e padre, padre però non per dono della sua natura, ma per concepimento nel suo cuore per opera dello Spirito Santo.<br>
È un mistero questo che solo lo Spirito Santo ha potuto operare ed è per questo mistero operato dallo Spirito del Signore che Giuseppe è padre allo stesso modo che Dio è Padre di adozione di ogni battezzato, è Padre per partecipazione della sua natura.<br>
Qui però siamo nell’ambito del mistero che mai potrà essere compreso da mente umana. L’umana intelligenza si deve solamente arrendere. La natura non concepisce tali cose.
</p>

<p>
LEGGIAMO IL TESTO DI Mt 1,1-25<br>
Genealogia di Gesù Cristo figlio di Davide, figlio di Abramo. Abramo generò Isacco, Isacco generò Giacobbe, Giacobbe generò Giuda e i suoi fratelli, Giuda generò Fares e Zara da Tamar, Fares generò Esrom, Esrom generò Aram, Aram generò Aminadàb, Aminadàb generò Naassòn, Naassòn generò Salmon, Salmon generò Booz da Racab, Booz generò Obed da Rut, Obed generò Iesse, Iesse generò il re Davide.<br>
Davide generò Salomone da quella che era stata la moglie di Uria, Salomone generò Roboamo, Roboamo generò Abia, Abia generò Asaf, Asaf generò Giòsafat, Giòsafat generò Ioram, Ioram generò Ozia, Ozia generò Ioatàm, Ioatàm generò Acaz, Acaz generò Ezechia, Ezechia generò Manasse, Manasse generò Amos, Amos generò Giosia, Giosia generò Ieconia e i suoi fratelli, al tempo della deportazione in Babilonia.<br>
Dopo la deportazione in Babilonia, Ieconia generò Salatièl, Salatièl generò Zorobabele, Zorobabele generò Abiùd, Abiùd generò Eliachìm, Eliachìm generò Azor, Azor generò Sadoc, Sadoc generò Achim, Achim generò Eliùd, Eliùd generò Eleazar, Eleazar generò Mattan, Mattan generò Giacobbe, Giacobbe generò Giuseppe, lo sposo di Maria, dalla quale è nato Gesù, chiamato Cristo.<br>
In tal modo, tutte le generazioni da Abramo a Davide sono quattordici, da Davide fino alla deportazione in Babilonia quattordici, dalla deportazione in Babilonia a Cristo quattordici.<br>
Così fu generato Gesù Cristo: sua madre Maria, essendo promessa sposa di Giuseppe, prima che andassero a vivere insieme si trovò incinta per opera dello Spirito Santo. Giuseppe suo sposo, poiché era uomo giusto e non voleva accusarla pubblicamente, pensò di ripudiarla in segreto. <br>
Mentre però stava considerando queste cose, ecco, gli apparve in sogno un angelo del Signore e gli disse: «Giuseppe, figlio di Davide, non temere di prendere con te Maria, tua sposa. <br>
Infatti il bambino che è generato in lei viene dallo Spirito Santo; ella darà alla luce un figlio e tu lo chiamerai Gesù: egli infatti salverà il suo popolo dai suoi peccati».<br>
Tutto questo è avvenuto perché si compisse ciò che era stato detto dal Signore per mezzo del profeta: Ecco, la vergine concepirà e darà alla luce un figlio: a lui sarà dato il nome di Emmanuele, che significa Dio con noi. <br>
Quando si destò dal sonno, Giuseppe fece come gli aveva ordinato l’angelo del Signore e prese con sé la sua sposa; senza che egli la conoscesse, ella diede alla luce un figlio ed egli lo chiamò Gesù.<br>
Il mistero che si compie in Giuseppe è grande. Per opera dello Spirito Santo che ha concepito Cristo Gesù spiritualmente nel suo cuore, Gesù è vero figlio di Davide, vero figlio di Abramo. <br>
Gesù è la Discendenza di Abramo nella quale ogni uomo dovrà essere benedetto. Ma è anche il figlio di Davide, il Re promesso e atteso che dovrà illuminare il mondo insegnando ad ogni uomo le purissima verità del Padre suo, la sua carità, il suo amore, la sua misericordia.<br>
Del mistero dell’Incarnazione del Figlio Eterno del Padre se n’è fatto oggi un fatto privato, un fatto da celebrare nelle nostre liturgie.<br>
Cristo non è venuto per essere celebrato nelle liturgie, quasi a porte chiuse. Lui è venuto come Luce del mondo, sua Pace, suo Alito di vita, sua Salvezza, sua Redenzione, sua Rigenerazione.<br>
Perché allora oggi Cristo non si dona più al mondo? Perché al mondo non si deve donare il Cristo che celebriamo nelle liturgie e neanche il Cristo che sta rinchiuso nel Vangelo.<br>
Al mondo dobbiamo dare il Cristo che lo Spirito Santo genera nel nostro cuore, nel nostro spirito, così come lo ha generato nel cuore, nell’anima, nello spirito di Giuseppe.<br>
Se Cristo non diviene il nostro solo Alito di vita, se con Lui non celebriamo il nostro sposalizio eterno, mai lo daremo al mondo. Al mondo dobbiamo dare Cristo come nostro Alito, come nostra vita. <br>
Il fatto che il nostro Alito non espira più Cristo Gesù è segno che Lui è morto in noi. Ecco allora che nasce la religione delle liturgie e dei libri. Muore la religione della vita, perché Cristo è morto nel nostro cuore.<br>
Oggi la liturgia così canta la fede della Chiesa: «Quando sorgerà il sole nel cielo, vedrete il Re dei re: come lo sposo dalla stanza nuziale egli viene dal Padre».<br>
Vergine Maria, Madre del Redentore, ottienici dallo Spirito Santo la grazia di essere vero Alito di Cristo. Daremo al mondo la sua Luce, la sua Verità, la sua Vita Eterna, il suo Redentore e Salvatore potente. Amen. 
</p>


<span class="backlinks">
<hr class='footnotes'>
<b>Backlinks:</b>
<br />
<a href='file:///C:/MYZAPP/LECTIO/QUOTIDIE.html'>QUOTIDIE</a>

</span>

</div>
</div>
</body>
</html>
