<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta">
</div>
<div id="tools">
</div>
<div id="albero">T.o.c.</div>
<div id="corpo"><!--<h1>None</h1>-->

<p>
<img src="./MM/Verbum.png">
</p>

<p>
<u>HODIE</u> / 31 Dicembre, settimo giorno fra l'ottava di Natale
</p>

<p>
<u>ANTIFONA</u> / E nato per noi un bambino, un figlio ci è stato donato: egli avrà sulle spalle il dominio, consigliere ammirabile sarà il suo nome. (Is 9,5)
</p>

<p>
<u>CONFITEOR</u> / Confesso a Dio onnipotente e a voi, fratelli e sorelle, che ho molto peccato in pensieri, parole, opere e omissioni, per mia colpa, mia colpa, mia grandissima colpa. E supplico la beata sempre vergine Maria, gli angeli, i santi e voi, fratelli e sorelle, di pregare per me il Signore Dio nostro. Dio onnipotente abbia misericordia di noi, perdoni i nostri peccati e ci conduca alla vita eterna.
</p>

<p>
<u>GLORIA</u> / Gloria a Dio nell'alto dei cieli e pace in terra agli uomini di buona volontà. Noi ti lodiamo, ti benediciamo, ti adoriamo, ti glorifichiamo, ti rendiamo grazie per la tua gloria immensa, Signore Dio, Re del cielo, Dio Padre onnipotente. Signore, figlio unigenito, Gesù Cristo, Signore Dio, Agnello di Dio, Figlio del Padre, tu che togli i peccati dal mondo abbi pietà di noi; tu che togli i peccati dal mondo, accogli la nostra supplica; tu che siedi alla destra del Padre, abbi pietà di noi. Perché tu solo il Santo, tu solo il Signore, tu solo l'Altissimo, Gesù Cristo, con lo Spirito Santo: nella gloria di Dio Padre. Amen.
</p>

<p>
<u>COLLETTA</u> / Dio onnipotente ed eterno, che nella nascita del tuo Figlio hai stabilito l'inizio e la pienezza della vera fede, accogli anche noi come membra del Cristo, che compendia in sè la salvezza del mondo. Per il nostro Signore Gesù Cristo, tuo Figlio, che è Dio, e vive e regna con te, nell'unità dello Spirito Santo, per tutti i secoli dei secoli.
</p>

<p>
<u>LETTURA1</u> / <b>Avete ricevuto l'unzione dal Santo e tutti avete la conoscenza</b> / Dalla prima lettera di san Giovanni apostolo. (1Gv 2,18-21) / Figlioli, è giunta l'ultima ora. Come avete sentito dire che l'anticristo deve venire, di fatto molti anticristi sono già venuti. Da questo conosciamo che è l'ultima ora. Sono usciti da noi, ma non erano dei nostri; se fossero stati dei nostri, sarebbero rimasti con noi; sono usciti perché fosse manifesto che non tutti sono dei nostri. Ora voi avete ricevuto l'unzione dal Santo, e tutti avete la conoscenza. Non vi ho scritto perché non conoscete la verità, ma perché la conoscete e perché nessuna menzogna viene dalla verità. / Parola di Dio.
</p>

<p>
<u>PSALMUS</u> / (Sal 95) <b>Gloria nei cieli e gioia sulla terra.</b> / <b>Tutti i confini della terra hanno visto la salvezza del nostro Dio</b> / Cantate al Signore un canto nuovo, cantate al Signore, uomini di tutta la terra. Cantate al Signore, benedite il suo nome, annunciate di giorno in giorno la sua salvezza. / Gioiscano i cieli, esulti la terra, risuoni il mare e quanto racchiude; sia in festa la campagna e quanto contiene, acclamino tutti gli alberi della foresta. / Davanti al Signore che viene: sì, egli viene a giudicare la terra; giudicherà il mondo con giustizia e nella sua fedeltà i popoli.
</p>

<p>
<u>ACCLAMATIO</u> / Il Verbo si fece carne e venne ad abitare in mezzo a noi. A quanti lo hanno accolto ha dato il potere di diventare figli di Dio. (Gv 1,14.12) / Alleluia.
</p>

<p>
<u>VANGELO</u> / <b>Il Verbo si fece carne</b> / Dal Vangelo secondo Giovanni (Gv 1,1-18) / In principio era il Verbo, e il Verbo era presso Dio e il Verbo era Dio. Egli era, in principio, presso Dio: tutto è stato fatto per mezzo di lui e senza di lui nulla è stato fatto di ciò che esiste. In lui era la vita e la vita era la luce degli uomini; la luce splende nelle tenebre e le tenebre non l'hanno vinta. Venne un uomo mandato da Dio: il suo nome era Giovanni. Egli venne come testimone per dare testimonianza alla luce, perché tutti credessero per mezzo di lui. Non era lui la luce, ma doveva dare testimonianza alla luce. Veniva nel mondo la luce vera, quella che illumina ogni uomo. Era nel mondo e il mondo è stato fatto per mezzo di lui; eppure il mondo non lo ha riconosciuto. Venne fra i suoi, e i suoi non lo hanno accolto. A quanti però lo hanno accolto ha dato potere di diventare figli di Dio: a quelli che credono nel suo nome, i quali, non da sangue né da volere di carne né da volere di uomo, ma da Dio sono stati generati. E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità. Giovanni gli dà testimonianza e proclama: «Era di lui che io dissi: Colui che viene dopo di me è avanti a me, perché era prima di me». Dalla sua pienezza noi tutti abbiamo ricevuto: grazia su grazia. Perché la Legge fu data per mezzo di Mosè, la grazia e la verità vennero per mezzo di Gesù Cristo. Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato. / Parola del Signore.
</p>

<p>
<u>OREMUS</u> / Fratelli, al termine di quest'anno, eleviamo il nostro grazie a Dio per i doni ricevuti, e preghiamo: <b>Ascoltaci, o Signore.</b> / Perchè la Chiesa di Cristo, alla luce del vangelo, sappia riflettere sulle vicende di quest'anno, per rinnovare il suo impegno al servizio dell'uomo e del regno di Dio. Preghiamo. / Perchè le istituzioni politiche ed economiche non soffochino il messaggio evangelico, ma facciano in modo che ogni persona si senta accolta e protagonista nella costruzione della società. Preghiamo: / Perchè nel mondo si superino gli squilibri fra ricchi e poveri, le divisioni che provocano guerre, le ingiustizie che creano l'emarginazione dei più deboli. Preghiamo: / Perchè tutti i fratelli, che quest'anno ci hanno lasciato, incontrino Dio Padre e ricevano la ricompensa delle loro fatiche. Preghiamo: / Perchè i bambini nati durante l'anno, segno dell'amore di Dio per il mondo, siano educati secondo i principi evangelici ai più alti valori umani. Preghiamo: / Perchè tutti noi che partecipiamo a questa eucaristia, fortificati dal corpo e sangue di Cristo, cresciamo nell'amore e nel servizio reciproco. Preghiamo: / Ringraziamo il Signore per i doni concessi quest'anno, alla nostra comunità. / O Dio, Signore del tempo e della vita, concedici di scoprire con gioia i segni della tua provvidenza e donaci la forza di testimoniare e di diffondere il vangelo del tuo Figlio, il Cristo benedetto, che vive e regna con te per tutti i secoli dei secoli. Amen.
</p>

<p>
<u>OFFERTORIO</u> / O Dio, sorgente della vera pietà e della pace, salga a te nella celebrazione di questi misteri la giusta adorazione per la tua grandezza, e si rafforzi la fedeltà e la concordia dei tuoi figli. Per Cristo nostro Signore.
</p>

<p>
<u>PREFAZIO</u> / <b>Cristo luce</b> / E' veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno. Nel mistero del Verbo incarnato è apparsa agli occhi della nostra mente la luce nuova del tuo fulgore, perché conoscendo Dio visibilmente, per mezzo di lui siamo conquistati all’amore delle realtà invisibili. E noi, uniti agli Angeli e agli Arcangeli, ai Troni e alle Dominazioni e alla moltitudine dei cori celesti, cantiamo con voce incessante l’inno della tua gloria: Santo, Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>PREFAZIO</u> / <b>Nell’incarnazione Cristo reintegra l’universo</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno, per Cristo Signore nostro. Nel mistero adorabile del Natale egli, Verbo invisibile, apparve visibilmente nella nostra carne, per assumere in sé tutto il creato e sollevarlo dalla sua caduta. Generato prima dei secoli, cominciò a esistere nel tempo, per reintegrare l’universo nel tuo disegno, o Padre, e ricondurre a te l’umanità dispersa. Per questo dono della tua benevolenza, uniti a tutti gli angeli, cantiamo esultanti la tua lode: Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>PREFAZIO</u> / <b>Il sublime scambio nell’incarnazione del Verbo</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno, per Cristo Signore nostro. In lui [oggi] risplende in piena luce il sublime scambio che ci ha redenti: la nostra debolezza è assunta dal Verbo, la natura mortale è innalzata a dignità perenne, e noi, uniti a te in comunione mirabile, condividiamo la tua vita immortale. Per questo mistero di salvezza, uniti ai cori degli angeli, proclamiamo esultanti la tua lode: Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>COMMUNIO</u> / Dalla sua pienezza noi tutti abbiamo ricevuto: grazia su grazia. (Gv 1,16)
</p>

<p>
<img src="./MM/ComunioneSpirituale.jpg">
</p>

<p>
<u>COMMUNIO</u> / Dalla sua pienezza noi tutti abbiamo ricevuto: grazia su grazia. (Gv 1,16)
</p>

<p>
<img src="./MM/ComunioneSpirituale.jpg">
</p>

<p>
<u>GRATIAS</u> / Sostieni, Signore, con la tua provvidenza questo popolo nel presente e nel futuro, perché con le semplici gioie che disponi sul suo cammino aspiri con serena fiducia alla gioia che non ha fine. Per Cristo nostro Signore.
</p>

<p>
<u>ORATE</u> / TE DEUM / Noi ti lodiamo, Dio ti proclamiamo Signore. O eterno Padre, tutta la terra ti adora. / A te cantano gli angeli e tutte le potenze dei cieli: Santo, Santo, Santo il Signore Dio dell'universo. / I cieli e la terra sono pieni della tua gloria. Ti acclama il coro degli apostoli e la candida schiera dei martiri. / Le voci dei profeti si uniscono nella tua lode; la santa Chiesa proclama la tua gloria, adora il tuo unico figlio, e lo Spirito Santo Paraclito. / O Cristo, re della gloria, eterno Figlio del Padre, tu nascesti dalla Vergine Madre per la salvezza dell'uomo. / Vincitore della morte, hai aperto ai credenti il regno dei cieli. Tu siedi alla destra di Dio, nella gloria del Padre. Verrai a giudicare il mondo alla fine dei tempi. / Soccorri i tuoi figli, Signore, che hai redento col tuo sangue prezioso. Accoglici nella tua gloria nell'assemblea dei santi. / Salva il tuo popolo, Signore, guida e proteggi i tuoi figli. Ogni giorno ti benediciamo, lodiamo il tuo nome per sempre. / Degnati oggi, Signore, di custodirci senza peccato. Sia sempre con noi la tua misericordia: in te abbiamo sperato. / Pietà di noi, Signore, pietà di noi. Tu sei la nostra speranza, non saremo confusi in eterno. Amen.
</p>

<p>
<u>ORATE</u> / O Ostia Santa / Nella notte del 31 dicembre 1934 Santa Faustina Kowalska aveva ricevuto il permesso di non andare a dormire, ma di pregare in cappella. Al rintocco della mezzanotte guardando al nuovo anno che iniziava compose la seguente preghiera eucaristica. / O Ostia Santa, in cui è contenuto il testamento della Divina Misericordia per noi e specialmente per i poveri peccatori. O Ostia Santa, in cui è contenuto il Corpo ed il Sangue del Signore Gesù, come dimostrazione dell'infinita Misericordia verso di noi, ma specialmente verso i peccatori. O Ostia Santa, in cui è contenuta la vita eterna e l'infinita Misericordia elargita in abbondanza a noi, ma specialmente ai poveri peccatori. O Ostia Santa, in cui è contenuta la Misericordia del Padre, del Figlio e dello Spirito Santo verso di noi, ma specialmente verso i poveri peccatori. O Ostia Santa, in cui è contenuto il prezzo infinito della Misericordia, che ripagherà tutti i nostri debiti, ma specialmente quelli dei poveri peccatori. O Ostia Santa, in cui è contenuta la sorgente di acqua viva, che scaturisce dalla Misericordia infinita per noi, ma specialmente per i poveri peccatori. O Ostia Santa, in cui è contenuto il fuoco dell'amore più puro, che arde dal seno dell'Eterno Padre, come da un abisso di Misericordia infinita per noi, ma specialmente per i poveri peccatori. O Ostia Santa, in cui è contenuta la medicina per tutte le nostre debolezze, che sgorga dalla Misericordia infinita come da una sorgente, per noi e specialmente per i poveri peccatori. O Ostia Santa, in cui è contenuto il vincolo di unione fra Dio e noi, grazie all'infinita Misericordia per noi e specialmente per i poveri peccatori. O Ostia Santa, in cui sono contenuti tutti i sentimenti del Cuore dolcissimo di Gesù verso di noi e specialmente per i poveri peccatori. O Ostia Santa, nostra unica speranza in tutte le sofferenze e contrarietà della vita. O Ostia Santa, nostra unica speranza fra le tenebre e le tempeste interiori ed esteriori. O Ostia Santa, nostra unica speranza in vita e nell'ora della morte. O Ostia Santa, nostra unica speranza fra gli insuccessi e nell'abisso della disperazione. O Ostia Santa, nostra unica speranza in mezzo alle menzogne ed ai tradimenti. O Ostia Santa, nostra unica speranza fra le tenebre e le empietà che sommergono la terra. O Ostia Santa, nostra unica speranza in mezzo alla nostalgia e al dolore, per il quale nessuno ci comprende. O Ostia Santa, nostra unica speranza in mezzo alle fatiche ed al grigiore della vita di ogni giorno. O Ostia Santa, nostra unica speranza quando le nostre aspirazioni e le nostre fatiche vanno in fumo. O Ostia Santa, nostra unica speranza fra i colpi dei nemici e gli assalti dell'inferno. O Ostia Santa, confiderò in Te quando le difficoltà della vita supereranno le mie forze ed i miei sforzi risulteranno inutili. O Ostia Santa, confiderò in Te quando le tempeste sconvolgeranno il mio cuore ed il mio spirito atterrito comincerà a piegarsi verso il dubbio che corrode. O Ostia Santa, confiderò in Te quando il mio cuore comincerà a tremare ed un sudore mortale mi bagnerà la fronte. O Ostia Santa, confiderò in Te quando tutto si rivolgerà contro di me e la nera disperazione s'insinuerà nella mia anima. O Ostia Santa, confiderò in Te quando il mio sguardo si spegnerà per tutto ciò che è terreno, ed il mio spirito vedrà per la prima volta mondi sconosciuti. O Ostia Santa, confiderò in Te quando i miei impegni saranno al di sopra delle mie forze e l'insuccesso sarà per me la sorte abituale. O Ostia Santa, confiderò in Te quando l'osservanza delle virtù mi apparirà difficile e la mia natura si ribellerà. O Ostia Santa, confiderò in Te quando i colpi dei nemici saranno diretti contro di me. O Ostia Santa, confiderò in Te quando le mie fatiche ed i miei sforzi non verranno approvati dalla gente. O Ostia Santa, confiderò in Te quando sopra di me risuonerà il Tuo giudizio; in quel momento confiderò nell'oceano della Tua Misericordia. O Santissima Trinità, confido nella Tua infinita Misericordia.
</p>

<p>
<u>ORATE</u> / Signore, alla fine di questo anno voglio ringraziarti per tutto quello che ho ricevuto da te, grazie per la vita e l'amore, per i fiori, l'aria e il sole, per l'allegria e il dolore, per quello che è stato possibile e per quello che non ha potuto esserlo. Ti regalo quanto ho fatto quest'anno: il lavoro che ho potuto compiere, le cose che sono passate per le mie mani e quello che con queste ho potuto costruire. Ti offro le persone che ho sempre amato, le nuove amicizie, quelli a me più vicini, quelli che sono più lontani, quelli che se ne sono andati, quelli che mi hanno chiesto una mano e quelli che ho potuto aiutare, quelli con cui ho condiviso la vita, il lavoro, il dolore e l'allegria. (Arley Tuberqui, contadino sudamericano)
</p>

<p>
<u>ORATE</u> / Oggi, Signore, voglio anche chiedere perdono per il tempo sprecato, per i soldi spesi male, per le parole inutili e per l'amore disprezzato, perdono per le opere vuote, per il lavoro mal fatto, per il vivere senza entusiasmo e per la preghiera sempre rimandata, per tutte le mie dimenticanze e i miei silenzi, semplicemente… ti chiedo perdono. Signore Dio, Signore del tempo e dell'eternità, tuo è l'oggi e il domani, il passato e il futuro, e, all'inizio di un nuovo anno, io fermo la mia vita davanti al calendario ancora da inaugurare e ti offro quei giorni che solo tu sai se arriverò a vivere. Oggi ti chiedo per me e per i miei la pace e l'allegria, la forza e la prudenza, la carità e la saggezza. Voglio vivere ogni giorno con ottimismo e bontà; chiudi le mie orecchie a ogni falsità, le mie labbra alle parole bugiarde ed egoiste o in grado di ferire, apri invece il mio essere a tutto quello che è buono, così che il mio spirito si riempia solo di benedizioni e le sparga a ogni mio passo. Riempimi di bontà e allegria perché quelli che convivono con me trovino nella mia vita un po' di te. Signore, dammi un anno felice e insegnami e diffondere felicità. Nel nome di Gesù, amen. (Arley Tuberqui, contadino sudamericano)
</p>

<p>
<u>ORATE</u> / DIO D'AMORE, O FONTE DI GIOIA (Nuovo Te Deum) / Dio d’amore, o fonte di gioia, / vogliamo offrirti un inno di grazie, / nulla chiediamo se non di cantare, / lodarti / in nome di ogni creatura. /-/ Sei tu la vita e la vita è luce / tutte le cose continui a creare, / e formi l’uomo a tua somiglianza, / l’uomo che è il volto del tuo mistero. /-/ la sua sorte tu gli hai svelato, / per te egli chiama le cose per nome / perché capace di scienza e d’amore, / è il compimento dell’opera tua. /-/ L’occhio tuo fondo gli hai posto nel cuore / perché egli scopra le tue meraviglie / e sempre celebri il santo tuo nome / la tua bellezza narrando nel canto. /-/ A lui affidi i cieli e la terra, / gli apri i segreti del tuo universo, / con lui agisci nell’unico amore / e porti avanti con lui il creato. /-/ Gli dai la donna a sua perfezione, / l’uomo che sia amico e fratello, / con cui insieme soffrire e gioire, / Dio che fondi l’eterna alleanza. /-/ Voce tu sei che lo cerca dall’Eden, / voce che invita Abramo a partire, / voce che chiama dal monte in fiamme, / voce che invia da sempre i profeti. / Ma il grande inviato, Parola vivente, / il dono grande è il tuo Primogenito / nato da donna, da terra purissima, / egli la piena tua rivelazione. /-/ Lui che è nato ed è morto per noi, / che la tua forza strappò alla morte, / lui che ha voluto restare nel tempo, / con noi restare ha voluto per sempre. /-/ Egli qui resta con noi nello Spirito / e nello Spirito figli ci rende: / nel suo Spirito « Padre » gridiamo, / di comunione la vita sorgente. /-/ Solo per lui ci è dato d’amare, / ora per lui cantiamo, Signore: / di ogni dono rendiamo a te gloria / e attendiamo operosi il tuo Regno. / (D.M. Turoldo)
</p>

<h3>LECTIO</h3>

<h5>EVANGELIZO</h5>

<p>
San Massimo di Torino (? - ca 420), vescovo / Discorso 10, sulla Natività del Signore  / "Nato dal Padre prima di tutti i secoli..., si è incarnato nel seno della Vergine Maria" (Credo) / Fratelli carissimi, leggiamo che ci sono due nascite in Cristo; l'una e l'altra sono espressione di una potenza divina che ci oltrepassa assolutamente. Da una parte Dio genera suo Figlio da se stesso; dall'altra, lo concepisce una vergine per mezzo dell'intervento di Dio... Da una parte nasce per creare la vita; dall'altra per togliere la morte. Là, nasce da suo Padre; qui, è messo al mondo dagli uomini. Per la sua generazione dal Padre è all'origine dell'uomo; per la sua nascita umana, libera l'uomo. L'una e l'altra nascita sono ineffabili e nello stesso tempo inseparabili... / Quando insegniamo che ci sono due nascite in Cristo, non vogliamo dire che il Figlio di Dio nasce due volte, ma affermiamo la dualità di natura in un solo e medesimo Figlio di Dio. Da una parte, è nato chi già esisteva; dall'altra, è generato chi non esisteva ancora. Il beato evangelista Giovanni l'afferma con queste parole: "In principio era il Verbo e il Verbo era presso Dio e il Verbo era Dio" e ancora: "E il Verbo si fece carne". / Così dunque, Dio che era presso Dio è uscito da lui e la carne di Dio che non era in lui è venuta da una donna. Così il Verbo è diventato carne, non che Dio si sia diluito nell'uomo, ma perché l'uomo sia gloriosamente elevato in Dio. Perciò Dio non è nato due volte, ma con queste due nascite - quella di Dio e quella dell'uomo - l'Unigenito Figlio del Padre ha voluto essere Dio e uomo in una sola persona: "Chi dunque può raccontare la sua nascita?" (Is 53,8 Vulg)
</p>

<h5>EVANGELIZO</h5>

<p>
Sant’Amedeo di Losanna (1108-1159) monaco cistercense, poi vescovo / Omelia mariale III, SC 72 / Egli si è fatto nostro Salvatore / Signore, abbiamo visto le tue opere e siamo stati impressionati; abbiamo contemplato le tue meraviglie e siamo rimasti attoniti. Quando il tuo Verbo è disceso, il nostro cuore si è sciolto e tutte le nostre viscere si sono mosse e aperte a lui. Infatti, mentre il silenzio avvolgeva tutte le cose e la notte aveva persorso metà del suo corso, la tua Parola onnipotente è venuta dai palazzi reali (Sap 18,14-15). Poiché hai sparso per noi, Padre, la tua carità più profonda e non hai trattenuto più a lungo l'infinita tua misericordia. Hai diffuso la luce nelle tenebre, la rugiada nella siccità e squarciando il freddo hai acceso il fuoco più forte. Ecco perché tuo Figlio ci è apparso come un'abbondanza di viveri quando minaccia una carestia estrema, e come una sorgente d'acqua viva per l'anima che soffre e che sta per venir meno al culmine del calore.  O meglio ancora, come si manifesta l'aiuto potente e il liberatore agli assediati che stanno per lanciarsi a combattere, unica prospettiva la morte, sotto la minaccia della spada nemica: così ci è apparso e si è fatto nostro Salvatore. E' molto importante e salutare per noi ricordare le origini di colui che è la nostra salvezza e ri-parlare della sua incarnazione, ricordare da dove è venuto, in qual modo è disceso.
</p>

<h5>EVANGELIZO</h5>

<p>
2020 / San Talassio della Libia igumeno / Centurie sull'amore I,95-100; II,94-95; IV,73 / Dio è sulla terra e l'uomo nei cieli / Dio che ha dato l'essere alle creature ha legato ogni cosa alla sua provvidenza. Lui che è il signore e si è fatto schiavo, ha rivelato alla creazione la vetta della sua provvidenza. Dio il Verbo, che senza mutare si è incarnato, si è unito nella carne a tutta la creazione. Uno strano miracolo avviene in cielo e sulla terra: Dio è sulla terra e l'uomo nei cieli. Dopo aver unito gli uomini agli angeli, egli accorda a tutto il mondo creato la deificazione. La santificazione e la deificazione degli angeli e degli uomini è la conoscenza della Trinità santa e consustanziale. (...) Quando il Verbo si è fatto carne (Gv 1,14) nel suo amore per l'uomo, non ha cambiato ciò che era, né ha modificato ciò che è divenuto. Come diciamo che l'unico e medesimo Cristo è nato dalla divinità e dall'umanità, ed esiste nella sua divinità e nella sua umanità, così diciamo che è nato da due nature, e che esiste in due nature. (...) Gesù è il Cristo  uno della Trinità, di cui anche tu devi essere erede (Rm 8,17).
</p>

<h5>DIBRUNO</h5>

<p>
Il Verbo si fece carne e venne ad abitare in mezzo a noi / (1Gv 2,18-21; Sal 95,1-2.11-13; Gv 1,1-18) / Il Prologo del Vangelo secondo Giovanni andrebbe posto come pensiero inziale, come vero codice ermeneutico ed esegetico, a tutta la Scrittura, Antico e Nuovo Testamento, ad ogni libro di teologia dogmatica, fondamentale, morale, ascetica, mistica. Ad ogni libro di filosofia, scienza, letteratura, antropologia, psicologia. Dovrebbe essere scritto sulla porta di entrata di ogni biblioteca e libreria di questa terra. Quanto contraddice in poco o in molto questa pagina divina non merita di essere letto, è falsità, menzogna. Inganno, turpiloquio che inquina la mente e il cuore. Ogni religione della terra lo dovrebbe studiare e insegnare ai suoi seguaci. Ogni confessione che dice di ispirarsi al Vangelo lo dovrebbe far imparare a memoria ad ogni suo discepolo. Cristo Gesù è il cuore di Dio, della creazione, del cielo e della terra, del tempo e dell’eternità, del mondo presente e di quello futuro. Chi è in Lui è nella vita. Chi è fuori di Lui manca della vera vita e spesso è anche nella morte non solo dell’anima e dello spirito, ma anche del corpo. Anche i figli della Chiesa una, santa, cattolica, apostolica dovrebbero inciderlo sulla loro fronte e sulle loro mani in modo da mai dimenticarlo. Così non si cade nella tentazione di sostenere falsità e menzogne con pseudo-ragionamenti, opera della mente che abita nella carne e mai frutto dello Spirito Santo che governa la loro anima, il loro spirito, il loro cuore. Il prologo di Giovanni è il sigillo, l’amen di Dio, a tutta la sua rivelazione. Ora che il sigillo è stato apposto e l’amen è stato pronunciato con solennità, nessuno potrà più aggiungere o levare alla verità di Gesù Signore. / In principio era il Verbo, e il Verbo era presso Dio e il Verbo era Dio. Egli era, in principio, presso Dio: tutto è stato fatto per mezzo di lui e senza di lui nulla è stato fatto di ciò che esiste. In lui era la vita e la vita era la luce degli uomini; la luce splende nelle tenebre e le tenebre non l’hanno vinta. Venne un uomo mandato da Dio: il suo nome era Giovanni. Egli venne come testimone per dare testimonianza alla luce, perché tutti credessero per mezzo di lui. Non era lui la luce, ma doveva dare testimonianza alla luce. Veniva nel mondo la luce vera, quella che illumina ogni uomo. Era nel mondo e il mondo è stato fatto per mezzo di lui; eppure il mondo non lo ha riconosciuto. Venne fra i suoi, e i suoi non lo hanno accolto. A quanti però lo hanno accolto ha dato potere di diventare figli di Dio: a quelli che credono nel suo nome, i quali, non da sangue né da volere di carne né da volere di uomo, ma da Dio sono stati generati. E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità. Giovanni gli dà testimonianza e proclama: «Era di lui che io dissi: Colui che viene dopo di me è avanti a me, perché era prima di me». Dalla sua pienezza noi tutti abbiamo ricevuto: grazia su grazia. Perché la Legge fu data per mezzo di Mosè, la grazia e la verità vennero per mezzo di Gesù Cristo. Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato. / Nel Prologo Gesù è rivelato e confessato come il Differente Eterno, Divino, Soprannaturale, Umano da qualsiasi uomo che è venuto, viene, verrà sulla nostra terra. Lui è il Tutt’Altro. Un altro, neanche per immaginazione, potrà mai esistere. Non esiste un Dio che si fa carne, che è pieno di grazia e di verità, che è il Creatore del cielo e della terra, che è sulla terra e abita nel cuore del Padre, che è vero uomo e vero Dio, che viene solo per dare all’uomo la sua verità, per mezzo della pienezza della sua grazia, che è la vita e la luce dell’intera creazione, che separa le tenebre dalla luce e il bene dal male con taglio divino netto, preciso, esatto. Un altro Dio così non è mai esistito. Mai esisterà. Tutti gli altri sono uomini nati da Adamo, concepiti nel peccato. Gesù è Dio dall’eternità, prima della creazione del mondo. Lui è il Creatore, ma non è stato creatore. È Colui che fa il cielo e la terra, ma non è fatto. Neanche uomo Lui è fatto. Ogni uomo è fatto da un uomo e una donna. Lui invece chiede alla donna il suo sì per farsi, divenire uomo per opera dello Spirito Santo. Anche nella sua nascita umana Gesù è differente. È il Differente. Non riesco a comprendere per quale capriccio diabolico oggi il cristiano e per di più cattolico si accanisca con così grande violenza nella sua volontà di cancellare la verità di Gesù dalla storia. Potenza grande del male. / Madre di Dio, Angeli, Santi, fate che nessun cristiano combatta la verità di Gesù.
</p>

<h5>DIBRUNO</h5>

<p>
Pieno di grazia e di verità (Gv 1,1-18) / Il Prologo del Vangelo secondo Giovanni è il sigillo dello Spirito Santo alla verità di Cristo Gesù: verità eterna di generazione dal Padre, verità di mediazione universale nella creazione, verità di incarnazione, verità di redenzione e di salvezza, verità di luce e di vita eterna, verità di rivelazione. Ogni verità annunciata sia dall’Antico Testamento e anche dal Nuovo trova nel Prologo la sua luce piena. Se il Prologo è verità così perfetta, così piena, così completa da nulla potersi aggiungere, perché oggi a Cristo Gesù viene negato ciò che Lui è per natura e persona divina, per natura umana, per ministero e missione che a Lui è dato direttamente dal Padre, nello Spirito Santo? Perché intorno alla Persona sono sorte eresie così numerose e anche oggi queste eresie stanno infestando il campo della Chiesa? Perché questa così potente luce è stata eclissata ai nostri tempi, giungendo a fare di Cristo Gesù un uomo come tutti gli altri uomini, mettendo alla loro pari, mentre Lui è il Differente eterno, divino, umano? Lui è anche il Differente per redenzione, salvezza, giustificazione, mediazione, rivelazione, vita eterna, luce, risurrezione. La verità è verità e sta per se stessa: non perché noi vogliamo che una cosa sia verità essa è verità e neanche una cosa da verità diviene falsità perché noi lo decidiamo. Le tenebre sono tenebre, la luce è luce. Per leggere la Scrittura Santa occorre essere fondamentalmente onesti. È onestà dire ciò che essa dice, ma anche non dire ciò che essa non dice. Inoltre all’onesta intellettuale si deve aggiungere l’onesta storica. Un uomo, nello Spirito Santo, non solo ha scritto agli inizi chi è Gesù di Nazaret, ha poi anche scritto un Vangelo, dimostrando, prove alla mano, che veramente Gesù è il Verbo, il Figlio Unigenito del Padre, venuto nel mondo per offrirci il dono della vita eterna. Ecco la conclusione dell’Apostolo al suo Vangelo: “Gesù, in presenza dei suoi discepoli, fece molti altri segni che non sono stati scritti in questo libro. Ma questi sono stati scritti perché crediate che Gesù è il Cristo, il Figlio di Dio, e perché, credendo, abbiate la vita nel suo nome” (Gv 20,30-31). Il Prologo è il sommario dello Spirito Santo a tutta la rivelazione. / In principio era il Verbo, e il Verbo era presso Dio e il Verbo era Dio. Egli era, in principio, presso Dio: tutto è stato fatto per mezzo di lui e senza di lui nulla è stato fatto di ciò che esiste. In lui era la vita e la vita era la luce degli uomini; la luce splende nelle tenebre e le tenebre non l’hanno vinta. Venne un uomo mandato da Dio: il suo nome era Giovanni. Egli venne come testimone per dare testimonianza alla luce, perché tutti credessero per mezzo di lui. Non era lui la luce, ma doveva dare testimonianza alla luce. Veniva nel mondo la luce vera, quella che illumina ogni uomo. Era nel mondo e il mondo è stato fatto per mezzo di lui; eppure il mondo non lo ha riconosciuto. Venne fra i suoi, e i suoi non lo hanno accolto. A quanti però lo hanno accolto ha dato potere di diventare figli di Dio: a quelli che credono nel suo nome, i quali, non da sangue né da volere di carne né da volere di uomo, ma da Dio sono stati generati. E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità. Giovanni gli dà testimonianza e proclama: «Era di lui che io dissi: Colui che viene dopo di me è avanti a me, perché era prima di me». Dalla sua pienezza noi tutti abbiamo ricevuto: grazia su grazia. Perché la Legge fu data per mezzo di Mosè, la grazia e la verità vennero per mezzo di Gesù Cristo. Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato. Parola del Signore. / Il cristiano deve fare di questa rivelazione dello Spirito Santo la sua verità. Divenendo sua verità, diverrà sua grazia. Divenendo sua grazia, diverrà sua vita. Divenendo sua vita, potrà divenire verità, grazia, vita di ogni uomo. Poiché solo Gesù è grazia, verità, vita, se noi ci priviamo di Lui, priviamo anche il mondo di Lui. Rimaniamo noi nei nostri peccati, condanniamo il mondo a rimanervi. È questo oggi il grande peccato cristiano: noi ci stiamo privando di Cristo, unica e sola chiave della verità, della grazia, della vita, chiudiamo le porte della redenzione e della salvezza per noi e la chiudiamo per il mondo intero. Non penso esista peccato più grave di questo. È peccato che ci esclude dal regno di Dio, se presto non ci convertiamo e difendiamo Cristo nella sua verità. / Madre di Dio, Angeli, Santi, fate che ogni cristiano confessi la verità di Cristo Gesù.
</p>

<h5>DIBRUNO</h5>

<p>
2020 / Ha dato potere di diventare figli di Dio (Gv 1,1-18) / Lasciandoci aiutare dall’Apostolo Paolo e invocando ogni aiuto nello Spirito Santo possiamo entrare nella conoscenza del grande mistero che si compie non solo per Cristo, ma anche in Lui e con Lui: “Benedetto Dio, Padre del Signore nostro Gesù Cristo, che ci ha benedetti con ogni benedizione spirituale nei cieli in Cristo. In lui ci ha scelti prima della creazione del mondo per essere santi e immacolati di fronte a lui nella carità, predestinandoci a essere per lui figli adottivi mediante Gesù Cristo, secondo il disegno d’amore della sua volontà, a lode dello splendore della sua grazia, di cui ci ha gratificati nel Figlio amato. In lui, mediante il suo sangue, abbiamo la redenzione, il perdono delle colpe, secondo la ricchezza della sua grazia. Egli l’ha riversata in abbondanza su di noi con ogni sapienza e intelligenza, facendoci conoscere il mistero della sua volontà, secondo la benevolenza che in lui si era proposto per il governo della pienezza dei tempi: ricondurre al Cristo, unico capo, tutte le cose, quelle nei cieli e quelle sulla terra. In lui siamo stati fatti anche eredi, predestinati – secondo il progetto di colui che tutto opera secondo la sua volontà – a essere lode della sua gloria, noi, che già prima abbiamo sperato nel Cristo. In lui anche voi, dopo avere ascoltato la parola della verità, il Vangelo della vostra salvezza, e avere in esso creduto, avete ricevuto il sigillo dello Spirito Santo che era stato promesso, il quale è caparra della nostra eredità, in attesa della completa redenzione di coloro che Dio si è acquistato a lode della sua gloria” (Ef 1,3-14). Oggi si vuole estromettere l’essere visibilmente in Cristo, nel suo corpo che è la Chiesa, e predicare una salvezza senza la Chiesa, senza il corpo di Cristo. Chi propaga questi pensieri, sappia che è senza alcuna verità, non pensa dal cuore del Padre, ma da quello di Satana, il quale per odio contro Cristo e contro l’uomo, ci fa annunciatori di una falsa salvezza, così lui potrà governare ogni cuore e ogni mente. Si è salvi se si è visibilmente in Cristo e visibilmente si vive in Lui, con Lui e per Lui. Non ci sono altre vie per essere figli di Dio. / In principio era il Verbo, e il Verbo era presso Dio e il Verbo era Dio. Egli era, in principio, presso Dio: tutto è stato fatto per mezzo di lui e senza di lui nulla è stato fatto di ciò che esiste. In lui era la vita e la vita era la luce degli uomini; la luce splende nelle tenebre e le tenebre non l’hanno vinta. Venne un uomo mandato da Dio: il suo nome era Giovanni. Egli venne come testimone per dare testimonianza alla luce, perché tutti credessero per mezzo di lui. Non era lui la luce, ma doveva dare testimonianza alla luce. Veniva nel mondo la luce vera, quella che illumina ogni uomo. Era nel mondo e il mondo è stato fatto per mezzo di lui; eppure il mondo non lo ha riconosciuto. Venne fra i suoi, e i suoi non lo hanno accolto. A quanti però lo hanno accolto ha dato potere di diventare figli di Dio: a quelli che credono nel suo nome, i quali, non da sangue né da volere di carne né da volere di uomo, ma da Dio sono stati generati. E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità. Giovanni gli dà testimonianza e proclama: «Era di lui che io dissi: Colui che viene dopo di me è avanti a me, perché era prima di me». Dalla sua pienezza noi tutti abbiamo ricevuto: grazia su grazia. Perché la Legge fu data per mezzo di Mosè, la grazia e la verità vennero per mezzo di Gesù Cristo. Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato. / Chi deve vigilare perché mai si esca dalla divina rivelazione, la sola che manifesta qual è la vera volontà del Padre, è ogni discepolo di Gesù. Ognuno secondo il suo grado di partecipazione al mistero di Cristo e in relazione al sacramento che ha ricevuto, deve impegnare tutte le sue forze, non solo per annunciare Cristo in tutta l’ampiezza, la larghezza, lo spessore del suo mistero, ma anche per mostrarlo in lui realizzato al sommo della grazia e della sapienza nello Spirito Santo. La falsa predicazione di altri sul mistero del Verbo Incarnato non giustifica noi se cadiamo nello stesso errore. Siamo tutti responsabili in solidum. Dove l’uno viene meno, l’altro deve centuplicare le forze. È questa la sola legge di vita che salverà Cristo nel suo mistero di vera salvezza. / Madre della Redenzione, Angeli, Santi, fate che ogni cristiano centuplichi le sue forze. 
</p>

<h5>SILVESTRINI</h5>

<p>
2020 / La luce e le tenebre. Il pensiero dominante, che oggi accompagna la stragrande maggioranza della gente, è la fine dell'anno; un giorno e soprattutto una notte da festeggiare con riti diversi, ma con la costante di voler rigettare tutti i mali passati e propiziare il futuro. E anche se questo anno, per ovvi motivi, tutto sarà ridimensionato, è sorprendente costatare come la liturgia, che la Chiesa ci propone per questo giorno ignori completamente questa realtà. Addirittura, quasi in tono di sfida, ci fa ancora una volta riflettere sul prologo del Vangelo di Giovanni proponendoci le stesse parole con cui inizia anche la Genesi, il primo libro della Scrittura Sacra: "in principio...". Si parla di un principio senza data, quasi ci si volesse far astrarre dal tempo, ma per dirci che è stato lo stesso Dio a creare e riempire il tempo di tutto ciò che esiste, cominciando da noi uomini, creati a sua immagine e somiglianza. Siamo sollecitati perciò, a partire dalle nostre artificiose suddivisioni, a guardare al tempo in prospettiva di eternità e a riempirlo di sacro. Allora principio e fine si fondono nella continuità e noi a vivere quello spazio che ci è concesso. Il tempo senza Dio diventa un susseguirsi di istanti che consumano e bruciano il tempo perché non vissuto nella verità e nella fecondità. In questa prospettiva comprendiamo meglio l'alternanza della luce e delle tenebre, della cronaca senza significati reali e della storia che diventa sacra. Si tratta in fin dei conti o di accettare Dio come Signore della storia o di abbandonarci ai nostri calcoli umani e alle nostre penose solitudini. San Giovanni ci ricorda che venne la luce vera che illumina ogni uomo, che venne tra la sua gente, ma che i suoi non l'hanno accolta. A coloro che però l'hanno accolta ha dato il potere di diventare figli di Dio. Ecco la vera qualifica e la suprema aspirazione a cui dobbiamo tendere ogni giorno, per tutto il tempo che ci è concesso.
</p>

<h5>LOYOLA</h5>

<p>
L’ultimo giorno dell’anno ci ripropone le parole dell’inizio: “in principio”, perché ogni volta che finiamo qualcosa siamo rimandati al suo principio, a chiederci che senso ha o ha avuto. Davanti a queste parole densissime di visione e di prospettiva, commentate a partire dalla Parola fondante, in greco Logos, (in latino verbum, da cui l’insignificante traduzione italiana in “verbo” – sarebbe stato meglio “senso”, “significato” o “parola”?), spesso si privilegia la prospettiva dell’ascolto: la parola si ascolta e si accoglie. Ma io voglio sottolineare l’esperienza del vedere: il Logos è la luce che splende nelle tenebre, che permette di vedere o forse meglio ancora, di farsi vedere. Padre Giacomo Lubrano, gesuita del sec. XVIII, scrive: «Egli […] mira il niente e l’arricchisce dell’essere e quanto v’ha di bello, di prezioso, d’ammirabile nell’universo, è riverbero delle sue luci. […] Le fiumane degli ausilj congrui a salvarci, […] i granai delle benedizioni, i zodiaci delle fortune beate non si riempiono che dalle guardature di Dio.» Lasciamoci guardare dal Senso, dal Logos fatto carne. Lasciati guardare da Gesù Bambino: la tua vita cambierà, anche per l’anno prossimo. Auguri! Quale Parola chiedi di vedere, oggi? In che occasione, nella tua vita, hai sentito il Verbo farsi carne? A chi puoi portare la luce del Signore? (Stefano Titta SJ)
</p>

<h5>LOYOLA</h5>

<p>
L’ultimo giorno dell’anno ci riporta all’inizio… per finire bene bisogna ricollegarsi all’inizio! L’ultima parola ci riporterà a ciò che è alla base della nostra vita, a ciò che la fonda. Questo inno ricchissimo e bellissimo non ha paura di affermare ciò che sta al principio e fondamento di tutto. Dio che si comunica attraverso il suo Verbo e, aggiunge, la difficoltà che l’uomo fa ad accoglierlo senza equivoci, in trasparenza. Due affermazioni che si tengono tra loro, e che queste parole ci aiutano a rimettere in ordine perché noi tendiamo a partire dalla nostra miserevole e piccolissima esperienza (le tenebre, il mondo, la carne), ma la realtà non è cominciata con noi. La realtà è frutto di un desiderio di comunicazione, di apertura, di dono. Se vuoi capire qualcosa della tua situazione attuale (o finale) devi ritornare a questo principio: contempla, loda, stupisciti perché Dio, eterno e autosufficiente, ha scelto di non essere più così, ma si è fatto tempo e si è messo nelle tue mani! Allo scopo di comunicarti la sua stessa vita: diventare figlio di Dio! Questo dono inaudito e, per noi, folle (“ma chissà chi glielo fa fare, a Dio, di comportarsi così!”) trova dentro di noi resistenze incredibili. Strano? Forse no, anch’io mi posso riconoscere tra chi non lo ha accolto: non mi fido, voglio tenere il controllo e così lo perdo, vivo nell’ansia o nella preoccupazione e così vincono le tenebre… Vale la pena ripensarci, rileggo l’anno passato in questa chiave… faccio ancora in tempo a cambiare! Ecco allora che questo tempo di fine e di consuntivi diventa tempo di progetti e di apertura: ripartendo dal Principio posso scegliere più liberamente se e come accoglierlo per diventare ciò che già ero senza saperlo: figlio di Dio. / Quali bilanci, quest’anno, affido alle mani misericordiose del Signore? Quale fine si è dimostrata un’inizio? In quale occasione ho fatto fatica ad accogliere il Signore? (Stefano Titta SJ)
</p>

<h5>LOYOLA</h5>

<p>
2020 / Anche quest’anno si chiude, un anno davvero pesante e orribile, dice qualcuno. Abbiamo forse vissuto quello che altri popoli della Terra sperimentano continuamente, ogni anno, non solo in quello che sta finendo. Con la pandemia anche noi ci siamo ritrovati come rigettati indietro di decenni, per non dire di secoli! Abbiamo sperimentato cose che leggevamo solo sui libri: quarantena, isolamento, sanificazioni, distanziamento, e soprattutto tanto dolore, tanta malattia, troppi morti! Come in una guerra o come in una pestilenza (appunto!), non c’è famiglia che non pianga una persona cara, amica o parente, confratello, consorella o benefattore. Ma che senso ha tutto questo? Probabilmente nessuno… Tuttavia, la liturgia natalizia, caparbia e un po’ sfacciata, ci mette di fronte, ancora e di nuovo, al verbo che si fa carne, osa affermare che – nonostante tutto – c’è un senso nella storia: «in principio era il Verbo», la Parola, il senso, il significato di tutto: «tutto è stato fatto per mezzo di lui e senza di lui nulla è stato fatto di tutto ciò che esiste»! Come ci appare assurda e quasi una provocazione questa frase… qual è il senso della morte dell’innocente? Ma si può dire di qualsiasi morte! Muti, dobbiamo restare muti di fronte al dolore, rispettare con dignità la morte di ogni persona, certo, non solo i morti per Covid. Tuttavia la liturgia, caparbia e un po’ sfacciata, ci spinge un passo più avanti: così come è necessario piangere con umile compostezza i morti per qualsiasi malattia o causa, così è altrettanto umano e necessario “elaborare il lutto”… ma che significa? Ebbene, trovare un qualche senso a ciò che abbiamo sperimentato, trovare che il dolore può anche insegnare qualcosa, riagganciarci ad un significato, al Verbo di Dio fatto uomo… così nascono associazioni benefiche, gruppi creativi, attività solidali; spesso, dal dolore elaborato nasce qualcosa di nuovo che, in genere, coinvolge altri, si fa attenzione fuori di noi, apertura e speranza. Una luce nelle tenebre, direbbe il Vangelo di oggi. Perché avviene tutto questo? Io sono convinto che è la forza della vita o, appunto, del Verbo di Dio all’opera nella storia. Proprio perché «tutto è stato fatto per mezzo di lui», lo siamo anche noi e, quindi, in fondo al cuore, non ci possiamo arrendere al non senso! Troviamo una piccola luce che brilla nelle tenebre dell’assurdo, ecco come partecipiamo anche noi alla trasformazione della realtà. Ecco come si può fare un bilancio dell’anno a partire dalla parola della liturgia odierna e non concludere che è stato un anno orribile, ma un anno in cui le contraddizioni della storia, ancora una volta, ci hanno provocato e costretto ad uscire da comode rispostine, a prendere posizione; ci hanno impegnato con cuore disponibile e saggio a scavare dentro il dolore per trovare il senso, la presenza del Verbo fatto carne. Sì, è vero, la lotta è ancora aspra e non è finita con un anno più o meno funesto, come si dice… Proprio per questo abbiamo bisogno di sentire di nuovo la forza di questa Parola e di aderire ad essa con il cuore e con le mani! / Dove mi sento chiamato a portare la luce del Signore, oggi? Dove trovo una luce per me? Per cosa ringrazio e lodo, guardando all’anno passato? (Stefano Titta SJ)
</p>

<p>
<u>LettureBose</u> / Se io non fossi tuo, o mio Cristo / Che tirannia è mai questa? Sono entrato nella vita: buona cosa. Ma perché sono sballottato dai flutti della vita? Dirò una parola audace; sì, audace, ma la dirò. Se io non fossi tuo, o mio Cristo, quale ingiustizia! Veniamo al mondo, abbiamo fame, ci saziamo. Ho sonno, mi addormento, mi sveglio, cammino. Ci ammaliamo, siamo in buona salute, gioie e dolori. Un tempo per godere del sole, dei frutti della terra, morire, consunzione della carne. Ma questa è la sorte di ogni essere vivente. Che cosa dunque ho io in più? Nulla, tranne Dio. Se io non fossi tuo, o mio Cristo, avrei subito un'ingiustizia. (Gregorio di Nazianzo, Poesie II,1,74) 
</p>

<h5>FEGF</h5>

<p>
Sul Padre nostro, 35-36; «Servendo Dio notte e giorno» di San Cipriano nel terzo secolo / Se nelle sacre Scritture Cristo è il vero sole e il vero giorno, non c’è nessuna ora in cui i cristiani non debbano adorare Dio. Di conseguenza noi che siamo in Cristo, vale a dire nel vero sole e nel vero giorno, dobbiamo perseverare tutta la giornata in preghiera. Quando poi subentra di nuovo la notte, nessun danno può venire agli oranti dalle tenebre notturne, dal momento che per i figli della luce (1Ts 5,5) anche la notte risplende come il giorno. Quando mai è senza luce chi ha la luce nel cuore? O quando mai non c’è sole e non c’è giorno, per colui il cui giorno e il cui sole è Cristo? Noi che siamo in Cristo, vale a dire sempre nella luce, non cessiamo di pregare neppure di notte. Così la vedova Anna, pregando e vigilando senza interruzione, perseverava nel rendersi gradita a Dio, come sta scritto nel vangelo: “Non si allontanava mai dal tempio, servendo Dio notte e giorno con digiuni e preghiere”... Dobbiamo credere di camminare sempre nella luce, senza lasciarsi ostacolare dalle tenebre da cui uscimmo: nessun danno venga alla preghiera dalle ore notturne, non pigra e ignava perdita di tempo. Spiritualmente ricreati e rigenerati dalla misericordia di Dio, imitiamo ciò che saremo: destinati ad abitare in quel regno che non conosce il sopraggiungere della notte, ma solo il giorno, vegliamo durante la notte come se fossimo in pieno giorno; destinati a pregare e rendere grazie a Dio, anche qui non cessiamo di pregare e ringraziare.
</p>

<h5>FEGF</h5>

<p>
Nato da donna  di Sant’Ireneo di Lione nel secondo secolo / Il Signore, ricapitolando tutte le cose, ha ricapitolato anche la guerra che noi sosteniamo contro il nostro nemico; ha provocato e vinto colui che all’inizio in Adamo ci aveva fatto schiavi e gli ha calpestato il capo, come trovi scritto nella Genesi dove Dio disse al serpente: «Porrò inimicizia tra te e la donna, tra il tuo seme e il suo; questo ti insidierà il capo e tu gli insidierai il calcagno». Da allora, infatti, era preannunciato che colui che doveva nascere da una vergine a somiglianza di Adamo avrebbe insidiato il capo del serpente, cioè il seme di cui parla l’Apostolo nella Lettera ai Galati: «La legge delle opere fu stabilita fino alla venuta del seme per il quale era stata fatta la promessa». L’Apostolo si spiega ancor più chiaramente nella stessa lettera dicendo: «Quando poi venne la pienezza del tempo, Dio inviò suo Figlio, nato da donna». Il nemico, infatti, non sarebbe stato vinto con giustizia se chi lo vinse non fosse diventato uomo da donna, poiché per mezzo di una donna ebbe dominio anche sull’uomo, diventando nemico dell’uomo fin dall’inizio. Per questo anche il Signore si riconosce Figlio dell’uomo, ricapitolando in se stesso quel primo uomo, dal quale fu plasmata la donna; e come per mezzo della sconfitta di un uomo la nostra razza era discesa nella morte, così per la vittoria di un uomo siamo risaliti nella vita; e come la morte aveva trionfato su di noi per mezzo di un uomo, così anche noi trionfiamo a nostra volta sulla morte per mezzo di un uomo.
</p>

<h5>FEGF</h5>

<p>
VEGLIA della Solennità di Maria Santissima Madre di Dio / Discorsi per il giorno di Natale, 5,1-2; «Il Verbo si fece carne e venne ad abitare in mezzo a noi, e noi vedemmo la sua gloria»  Beato Guerrico d’Igny  nel dodicesimo secolo / Siamo tutti riuniti, fratelli, per ascoltare la Parola di Dio. Eppure Dio ci ha preparato qualcosa di migliore: ci viene donato oggi, non soltanto di ascoltare, ma pure di vedere il Verbo di Dio, purché noi «andiamo fino a Betlemme e vediamo questo avvenimento che il Signore ci ha fatto conoscere» (Lc 2,15)… Se è vero che «la fede dipende di ciò che ascoltiamo» (Rm 10,17), Dio sa che essa dipende più direttamente e più rapidamente da ciò che vediamo, come ce lo insegna l’esempio di Tommaso… Dio, volendo accondiscendere alla nostra ottusità, oggi ha reso visibile per noi il suo Verbo, che aveva prima reso udibile. Anzi, l’ha reso palpabile, al punto che alcuni tra noi hanno potuto dire: «Ciò che era fin da principio, ciò che noi abbiamo udito, ciò che noi abbiamo veduto con i nostri occhi, ciò che noi abbiamo contemplato e ciò che le nostre mani hanno toccato, ossia il Verbo della vita» (1 Gv 1,1)… Se quindi si trova fra di noi un fratello che soffre di languore spirituale, non voglio che i suoi orecchi si affatichino più a lungo nell’ascoltare la mia povera parola. Che si rechi a Betlemme, e là, contempli colui «nel quale gli angeli desiderano fissare lo sguardo» (1 Pt 1,12), che contempli colui «che il Signore ci ha fatto conoscere» (Lc 2,15). Che si rappresenti nella mente come la «Parola di Dio, viva e efficace» (Eb 4,12) giace lì, in una mangiatoia.
</p>

<h3>LECTIO</h3>

<h5>HOMILY</h5>

<p>
2020 / GIOVEDÌ 31 DICEMBRE – OTTAVA DI NATALE 
</p>

<p>
PRIMA LETTURA<br>
Chi è l’anticristo? L’anticristo non è la persona che rifiuta di credere in Cristo e volendo perseverare in questo rifiuto perseguita i missionari mandati dallo Spirito Santo per diffondere nel mondo la Buona Novella che siamo stati salvati e redenti in Cristo Gesù.<br>
Se così fosse dovremmo affermare che la terra è zeppa di anticristi.<br>
Noi sappiamo dalle parole di Gesù che la persecuzione, l’opposizione, il rifiuto, le prigioni, gli insulti, le calunnie sono la casa dei missionari del Vangelo.<br>
Ecco: io vi mando come pecore in mezzo a lupi; siate dunque prudenti come i serpenti e semplici come le colombe. <br>
Guardatevi dagli uomini, perché vi consegneranno ai tribunali e vi flagelleranno nelle loro sinagoghe; e sarete condotti davanti a governatori e re per causa mia, per dare testimonianza a loro e ai pagani. <br>
Ma, quando vi consegneranno, non preoccupatevi di come o di che cosa direte, perché vi sarà dato in quell’ora ciò che dovrete dire: infatti non siete voi a parlare, ma è lo Spirito del Padre vostro che parla in voi.<br>
Il fratello farà morire il fratello e il padre il figlio, e i figli si alzeranno ad accusare i genitori e li uccideranno. <br>
Sarete odiati da tutti a causa del mio nome. Ma chi avrà perseverato fino alla fine sarà salvato. <br>
Quando sarete perseguitati in una città, fuggite in un’altra; in verità io vi dico: non avrete finito di percorrere le città d’Israele, prima che venga il Figlio dell’uomo.<br>
Un discepolo non è più grande del maestro, né un servo è più grande del suo signore; è sufficiente per il discepolo diventare come il suo maestro e per il servo come il suo signore. Se hanno chiamato Beelzebùl il padrone di casa, quanto più quelli della sua famiglia! (Mt 10,16-25). <br>
Anticristo è il discepolo di Gesù, il quale dopo aver creduto, perde la fede in Cristo Gesù e da cristiano, nella Chiesa del Dio vivente, confonde i suoi fratelli, annunciando dottrine perverse tutte finalizzate a negare, distruggere, annientare la verità di Cristo Signore.<br>
Mentre ieri la lotta contro Cristo Gesù veniva portata innanzi apertamente, direttamente, a viso aperto, oggi invece gli anticristi hanno cambiato strategia, modalità, forme.<br>
Oggi non c’è la lotta aperta contro Cristo Signore. C’è invece un altro Vangelo che viene annunciato, predicato.<br>
Questo Vangelo annuncia la salvezza, la redenzione, la giustificazione, ogni altro dono di grazia e di verità, mettendo però da parte il Padre del Signore nostro Gesù Cristo, Cristo Gesù Redentore e Salvatore, lo Spirito Santo Datore della Vita, la Chiesa Sacramento della salvezza operata in noi dalla Beata Trinità nella pienezza del suo mistero.<br>
Si predica cioè un “Vangelo” nel quale sono assenti i due misteri principali della nostra fede:  Unità e Trinità di Dio. Incarnazione, Passione, Morte, Risurrezione del Signore nostro Gesù Cristo e suo innalzamento a Signore dell’universo, Redentore dell’umanità, Giudice dei vivi e dei morti.<br>
Questo “Vangelo”,  è un “Vangelo” puramente filantropico. Manca in esso la vera dogmatica nelle sue molteplici ramificazioni: rivelazione e dogmatica trinitaria, rivelazione e dogmatica cristologia, rivelazione e dogmatica soteriologica, rivelazione e dogmatica ecclesiologica.<br>
Questo “Vangelo” predicato dai cristiani è un Vangelo senza la Rivelazione, senza la Tradizione, senza il Deposito della Fede, senza la Sana Dottrina.<br>
Oggi questo “Vangelo” ha un nome particolare: “Il Dio unico”. <br>
Il “Dio unico” è l’invenzione che rade al suolo e riduce in un cumulo di macerie tutto l’edificio della nostra fede fondato sul sangue dei martiri e dei confessori, dei padri e maestri, dei Dottori e dei Santi, in duemila anni di cammino di Cristo nella nostra storia.<br>
Possiamo applicare a questo “Nuovo Vangelo” quanto Gesù dice del tempio di Gerusalemme:<br>
Mentre Gesù, uscito dal tempio, se ne andava, gli si avvicinarono i suoi discepoli per fargli osservare le costruzioni del tempio. <br>
Egli disse loro: «Non vedete tutte queste cose? In verità io vi dico: non sarà lasciata qui pietra su pietra che non sarà distrutta» (Mt 24,1-2). <br>
Questa è la potenza distruttrice degli anticristi. Demolire, abbattere, minare il Santissimo Tempio della Verità Cristiana.<br>
Ridotto in macerie questo Santissimo Tempio, si aprono le porte della Chiesa e ogni falsità potrà entrare in essa.<br>
Questa verità è così annunciata nelle Lettere dell’Apostolo Giovanni:<br>
Figlioli, questa è l'ultima ora. Come avete udito che deve venire l'anticristo, di fatto ora molti anticristi sono apparsi. Da questo conosciamo che è l'ultima ora (1Gv 2, 18). <br>
Chi è il menzognero se non colui che nega che Gesù è il Cristo? L'anticristo è colui che nega il Padre e il Figlio (1Gv 2, 22). <br>
Ogni spirito che non riconosce Gesù, non è da Dio. Questo è lo spirito dell'anticristo che, come avete udito, viene, anzi è già nel mondo (1Gv 4, 3). <br>
Poiché molti sono i seduttori che sono apparsi nel mondo, i quali non riconoscono Gesù venuto nella carne. Ecco il seduttore e l'anticristo! (2Gv 1, 7). <br>
Oggi gli anticristi sanno ben camuffarsi. Si vestono con la lana della pietà, della misericordia, della più alta filantropia, mentre in realtà sono i più grandi rinnegatori della vera pietà, vera misericordia, vera antropologia.<br>
Gesù ci mette in guardia, ci chiede di porre somma vigilanza contro questi falsi profeti.<br>
Guardatevi dai falsi profeti, che vengono a voi in veste di pecore, ma dentro sono lupi rapaci! <br>
Dai loro frutti li riconoscerete. Si raccoglie forse uva dagli spini, o fichi dai rovi? <br>
Così ogni albero buono produce frutti buoni e ogni albero cattivo produce frutti cattivi; un albero buono non può produrre frutti cattivi, né un albero cattivo produrre frutti buoni. <br>
Ogni albero che non dà buon frutto viene tagliato e gettato nel fuoco. Dai loro frutti dunque li riconoscerete (Mt 7,15-20). 
</p>

<p>
LEGGIAMO 1Gv 2,18-21<br>
Figlioli, è giunta l’ultima ora. Come avete sentito dire che l’anticristo deve venire, di fatto molti anticristi sono già venuti. Da questo conosciamo che è l’ultima ora. <br>
Sono usciti da noi, ma non erano dei nostri; se fossero stati dei nostri, sarebbero rimasti con noi; sono usciti perché fosse manifesto che non tutti sono dei nostri. <br>
Ora voi avete ricevuto l’unzione dal Santo, e tutti avete la conoscenza. <br>
Non vi ho scritto perché non conoscete la verità, ma perché la conoscete e perché nessuna menzogna viene dalla verità. <br>
Contro gli anticristi c’è una sola arma per poter proteggere Cristo Signore e difendere la sua verità eterna, nella quale è ogni altra verità.<br>
Questa arma ha un solo un nome: rimanere saldi nella verità, così come l’Apostolo Paolo esorta Timoteo, suo fedele discepolo.<br>
Tu però rimani saldo in quello che hai imparato e che credi fermamente. Conosci coloro da cui lo hai appreso e conosci le sacre Scritture fin dall’infanzia: queste possono istruirti per la salvezza, che si ottiene mediante la fede in Cristo Gesù. <br>
Tutta la Scrittura, ispirata da Dio, è anche utile per insegnare, convincere, correggere ed educare nella giustizia, perché l’uomo di Dio sia completo e ben preparato per ogni opera buona.<br>
Ti scongiuro davanti a Dio e a Cristo Gesù, che verrà a giudicare i vivi e i morti, per la sua manifestazione e il suo regno: Annuncia la Parola, insisti al momento opportuno e non opportuno, ammonisci, rimprovera, esorta con ogni magnanimità e insegnamento. <br>
Verrà giorno, infatti, in cui non si sopporterà più la sana dottrina, ma, pur di udire qualcosa, gli uomini si circonderanno di maestri secondo i propri capricci, rifiutando di dare ascolto alla verità per perdersi dietro alle favole. <br>
Tu però vigila attentamente, sopporta le sofferenze, compi la tua opera di annunciatore del Vangelo, adempi il tuo ministero (2Tm 3,13-4,5). <br>
E prima ancora nella stessa lettera così così l’Apostolo lo esorta: “E tu, figlio mio, attingi forza dalla grazia che è in Cristo Gesù: le cose che hai udito da me davanti a molti testimoni, trasmettile a persone fidate, le quali a loro volta siano in grado di insegnare agli altri.<br>
Come un buon soldato di Gesù Cristo, soffri insieme con me. Nessuno, quando presta servizio militare, si lascia prendere dalle faccende della vita comune, se vuol piacere a colui che lo ha arruolato. <br>
Anche l’atleta non riceve il premio se non ha lottato secondo le regole. Il contadino, che lavora duramente, dev’essere il primo a raccogliere i frutti della terra. Cerca di capire quello che dico, e il Signore ti aiuterà a comprendere ogni cosa.<br>
Ricòrdati di Gesù Cristo, risorto dai morti, discendente di Davide, come io annuncio nel mio Vangelo, per il quale soffro fino a portare le catene come un malfattore.<br>
Ma la parola di Dio non è incatenata! Perciò io sopporto ogni cosa per quelli che Dio ha scelto, perché anch’essi raggiungano la salvezza che è in Cristo Gesù, insieme alla gloria eterna. <br>
Questa parola è degna di fede: Se moriamo con lui, con lui anche vivremo;  se perseveriamo, con lui anche regneremo; se lo rinneghiamo, lui pure ci rinnegherà; se siamo infedeli, lui rimane fedele, perché non può rinnegare se stesso.<br>
 Richiama alla memoria queste cose, scongiurando davanti a Dio che si evitino le vane discussioni, le quali non giovano a nulla se non alla rovina di chi le ascolta. <br>
Sfòrzati di presentarti a Dio come una persona degna, un lavoratore che non deve vergognarsi e che dispensa rettamente la parola della verità. <br>
Evita le chiacchiere vuote e perverse, perché spingono sempre più all’empietà quelli che le fanno; la parola di costoro infatti si propagherà come una cancrena (2Tm 2,1-17). <br>
Difendere la verità di Cristo è obbligo di giustizia e di amore di ogni discepolo di Gesù. Grandissimo obbligo di giustizia e di amore è per ogni Apostolo di Cristo Signore. 
</p>

<p>
LETTURA DEL VANGELO<br>
Il Vangelo secondo Giovanni è il Prologo. Il resto del suo “Scritto” serve a dimostrare, storia alla mano, che veramente, realmente il Prologo è il suo Vangelo.<br>
Leggiamo la prima chiusura del suo “Scritto” e comprenderemo: “Gesù, in presenza dei suoi discepoli, fece molti altri segni che non sono stati scritti in questo libro. <br>
Ma questi sono stati scritti perché crediate che Gesù è il Cristo, il Figlio di Dio, e perché, credendo, abbiate la vita nel suo nome (Gv 20,30-31). <br>
Oggi molti figli della Chiesa non confessano più il Prologo come loro Vangelo. Ma se il Prologo non viene confessato come purissimo Vangelo, Cristo Gesù non è più il vero Cristo Gesù.<br>
Ma neanche il “Vangelo” è vero Vangelo. Senza il vero Cristo Gesù e senza il vero Vangelo, si predicano pensieri della terra, favole di questo mondo.<br>
È quanto l’Apostolo Paolo dice a Timoteo, suo discepolo e Vescovo della Chiesa di Dio. Anche l’Apostolo Pietro attesta che Lui non è andato dietro a favole artificiosamente inventate:<br>
Partendo per la Macedonia, ti raccomandai di rimanere a Èfeso perché tu ordinassi a taluni di non insegnare dottrine diverse e di non aderire a favole e a genealogie interminabili, le quali sono più adatte a vane discussioni che non al disegno di Dio, che si attua nella fede. <br>
Lo scopo del comando è però la carità, che nasce da un cuore puro, da una buona coscienza e da una fede sincera. <br>
Deviando da questa linea, alcuni si sono perduti in discorsi senza senso, pretendendo di essere dottori della Legge, mentre non capiscono né quello che dicono né ciò di cui sono tanto sicuri (1Tm 1,3-7). <br>
Lo Spirito dice apertamente che negli ultimi tempi alcuni si allontaneranno dalla fede, dando retta a spiriti ingannatori e a dottrine diaboliche, a causa dell’ipocrisia di impostori, già bollati a fuoco nella loro coscienza: gente che vieta il matrimonio e impone di astenersi da alcuni cibi, che Dio ha creato perché i fedeli, e quanti conoscono la verità, li mangino rendendo grazie. <br>
Infatti ogni creazione di Dio è buona e nulla va rifiutato, se lo si prende con animo grato, perché esso viene reso santo dalla parola di Dio e dalla preghiera. <br>
Proponendo queste cose ai fratelli, sarai un buon ministro di Cristo Gesù, nutrito dalle parole della fede e della buona dottrina che hai seguito. Evita invece le favole profane, roba da vecchie donnicciole (1Tm 4,1-7). <br>
Verrà giorno, infatti, in cui non si sopporterà più la sana dottrina, ma, pur di udire qualcosa, gli uomini si circonderanno di maestri secondo i propri capricci, rifiutando di dare ascolto alla verità per perdersi dietro alle favole. <br>
Tu però vigila attentamente, sopporta le sofferenze, compi la tua opera di annunciatore del Vangelo, adempi il tuo ministero  (2Tm 4, 4-5). <br>
Vi sono infatti, soprattutto fra quelli che provengono dalla circoncisione, molti insubordinati, chiacchieroni e ingannatori. A questi tali bisogna chiudere la bocca, perché sconvolgono intere famiglie, insegnando, a scopo di guadagno disonesto, quello che non si deve insegnare. <br>
Uno di loro, proprio un loro profeta, ha detto: «I Cretesi sono sempre bugiardi, brutte bestie e fannulloni». <br>
Questa testimonianza è vera. Perciò correggili con fermezza, perché vivano sani nella fede e non diano retta a favole giudaiche e a precetti di uomini che rifiutano la verità (Tt 1,10-14). <br>
Infatti, non per essere andati dietro a favole artificiosamente inventate vi abbiamo fatto conoscere la potenza e la venuta del Signore nostro Gesù Cristo, ma perché siamo stati testimoni oculari della sua grandezza (2Pt 1, 16). <br>
È buio per tutta la terra quando un discepolo di Gesù da annunciatore del Vangelo della salvezza si trasforma in un narratore di favole.<br>
Questo sempre avviene quando ci si separa dallo Spirito Santo. 
</p>

<p>
LEGGIAMO IL TESTO DI Gv 1,1-18<br>
In principio era il Verbo, e il Verbo era presso Dio e il Verbo era Dio.<br>
Egli era, in principio, presso Dio: tutto è stato fatto per mezzo di lui e senza di lui nulla è stato fatto di ciò che esiste.<br>
In lui era la vita e la vita era la luce degli uomini; la luce splende nelle tenebre e le tenebre non l’hanno vinta.<br>
Venne un uomo mandato da Dio: il suo nome era Giovanni.<br>
Egli venne come testimone per dare testimonianza alla luce, perché tutti credessero per mezzo di lui.<br>
Non era lui la luce, ma doveva dare testimonianza alla luce.<br>
Veniva nel mondo la luce vera, quella che illumina ogni uomo.<br>
Era nel mondo e il mondo è stato fatto per mezzo di lui; eppure il mondo non lo ha riconosciuto.<br>
Venne fra i suoi, e i suoi non lo hanno accolto. <br>
A quanti però lo hanno accolto ha dato potere di diventare figli di Dio: a quelli che credono nel suo nome,<br>
i quali, non da sangue né da volere di carne né da volere di uomo, ma da Dio sono stati generati.<br>
E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità.<br>
Giovanni gli dà testimonianza e proclama: «Era di lui che io dissi: Colui che viene dopo di me è avanti a me, perché era prima di me».<br>
Dalla sua pienezza noi tutti abbiamo ricevuto: grazia su grazia.<br>
Perché la Legge fu data per mezzo di Mosè, la grazia e la verità vennero per mezzo di Gesù Cristo.<br>
Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato.<br>
Va gridato con vera voce profetica, voce forte e chiara: Oggi alla Chiesa manca il Prologo di Giovanni. Manca questo Vangelo che è l’Amen dello Spirito Santo a tutta la Scrittura.<br>
Il Prologo infatti è il Sigillo dello Spirito Santo a tutta la sua Rivelazione sul Mistero della salvezza, della redenzione, della giustificazione.<br>
O la Chiesa si appropria nuovamente di questo Vangelo – parlo del Prologo – e lo professa, confessa, predica, insegna, grida in tutte le piazze di questo mondo, anche delle piazze virtuali, oppure essa stessa sarà ridotta ad un cumulo di macerie simile al tempio di Gerusalemme.<br>
Un cristiano che afferma di parlare per il sommo bene dell’uomo, non può rinnegare lo Spirito Santo che gli ha rivelato chi è il Bene vero e il vero Bene dell’uomo: Gesù Cristo, suo Signore e Dio.<br>
Madre del Dio Incarnato, viene in nostro soccorso. <br>
Fa’ che ogni cristiano confessi e riconosca dinanzi agli uomini che solo Cristo è il Salvatore e il Redentore, solo Lui il Creatore, solo Lui il Dio eterno fattosi carne. <br>
Ogni altro uomo è suo frutto per creazione e frutto di Adamo per generazione. <br>
Madre Santa, fa’ che questa verità venga proclamata e gridata con vera voce profetica oggi e sempre per la salvezza dell’intera umanità. Amen.
</p>


<span class="backlinks">
<hr class='footnotes'>
<b>Backlinks:</b>
<br />
<a href='file:///C:/MYZAPP/LECTIO/QUOTIDIE.html'>QUOTIDIE</a>

</span>

</div>
</div>
</body>
</html>
