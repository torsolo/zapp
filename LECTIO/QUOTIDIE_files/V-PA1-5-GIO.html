<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta">
</div>
<div id="tools">
</div>
<div id="albero">T.o.c.</div>
<div id="corpo"><!--<h1>None</h1>-->

<p>
<img src="./MM/Verbum.png">
</p>

<p>
<u>HODIE</u> / Giovedì fra l'Ottava di Pasqua
</p>

<p>
<u>ANTIFONA</u> / Si leva un coro di lodi alla tua vittoria, o Signore, perché la sapienza ha aperto la bocca dei muti e ha reso eloquente la voce dei piccoli. Alleluia. (Sap 10,20-21)
</p>

<p>
<u>CONFITEOR</u> / Confesso a Dio onnipotente e a voi, fratelli e sorelle, che ho molto peccato in pensieri, parole, opere e omissioni, per mia colpa, mia colpa, mia grandissima colpa. E supplico la beata sempre vergine Maria, gli angeli, i santi e voi, fratelli e sorelle, di pregare per me il Signore Dio nostro. Dio onnipotente abbia misericordia di noi, perdoni i nostri peccati e ci conduca alla vita eterna. / Signore Pietà, Cristo pietà.
</p>

<p>
<u>GLORIA</u> / Gloria a Dio nell'alto dei cieli e pace in terra agli uomini di buona volontà. Noi ti lodiamo, ti benediciamo, ti adoriamo, ti glorifichiamo, ti rendiamo grazie per la tua gloria immensa, Signore Dio, Re del cielo, Dio Padre onnipotente. Signore, figlio unigenito, Gesù Cristo, Signore Dio, Agnello di Dio, Figlio del Padre, tu che togli i peccati dal mondo abbi pietà di noi; tu che togli i peccati dal mondo, accogli la nostra supplica; tu che siedi alla destra del Padre, abbi pietà di noi. Perché tu solo il Santo, tu solo il Signore, tu solo l'Altissimo, Gesù Cristo, con lo Spirito Santo: nella gloria di Dio Padre. Amen.
</p>

<p>
<u>COLLETTA</u> / O Padre, che da ogni parte della terra hai riunito i popoli per lodare il tuo nome, concedi che tutti i tuoi figli, nati a nuova vita nelle acque del Battesimo e animati dall'unica fede, esprimano nelle opere l'unico amore. Per il nostro Signore Gesù Cristo, tuo Figlio, che è Dio, e vive e regna con te, nell'unità dello Spirito Santo, per tutti i secoli dei secoli.
</p>

<p>
<u>LETTURA1</u> / <b>Avete ucciso l'autore della vita, ma Dio l'ha risuscitato dai morti</b> / Dagli Atti degli Apostoli (At 3,11-26) / In quei giorni, mentre lo storpio guarito tratteneva Pietro e Giovanni, tutto il popolo, fuori di sé per lo stupore, accorse verso di loro al portico detto di Salomone. Vedendo ciò, Pietro disse al popolo: «Uomini d'Israele, perché vi meravigliate di questo e perché continuate a fissarci come se per nostro potere o per la nostra religiosità avessimo fatto camminare quest'uomo? Il Dio di Abramo, il Dio di Isacco, il Dio di Giacobbe, il Dio dei nostri padri ha glorificato il suo servo Gesù, che voi avete consegnato e rinnegato di fronte a Pilato, mentre egli aveva deciso di liberarlo; voi invece avete rinnegato il Santo e il Giusto, e avete chiesto che vi fosse graziato un assassino. Avete ucciso l'autore della vita, ma Dio l'ha risuscitato dai morti: noi ne siamo testimoni. E per la fede riposta in lui, il nome di Gesù ha dato vigore a quest'uomo che voi vedete e conoscete; la fede che viene da lui ha dato a quest'uomo la perfetta guarigione alla presenza di tutti voi. Ora, fratelli, io so che voi avete agito per ignoranza, come pure i vostri capi. Ma Dio ha così compiuto ciò che aveva preannunciato per bocca di tutti i profeti, che cioè il suo Cristo doveva soffrire. Convertitevi dunque e cambiate vita, perché siano cancellati i vostri peccati e così possano giungere i tempi della consolazione da parte del Signore ed egli mandi colui che vi aveva destinato come Cristo, cioè Gesù. Bisogna che il cielo lo accolga fino ai tempi della ricostituzione di tutte le cose, delle quali Dio ha parlato per bocca dei suoi santi profeti fin dall'antichità. Mosè infatti disse: "Il Signore vostro Dio farà sorgere per voi, dai vostri fratelli, un profeta come me; voi lo ascolterete in tutto quello che egli vi dirà. E avverrà: chiunque non ascolterà quel profeta, sarà estirpato di mezzo al popolo". E tutti i profeti, a cominciare da Samuèle e da quanti parlarono in seguito, annunciarono anch'essi questi giorni. Voi siete i figli dei profeti e dell'alleanza che Dio stabilì con i vostri padri, quando disse ad Abramo: "Nella tua discendenza saranno benedette tutte le nazioni della terra". Dio, dopo aver risuscitato il suo servo, l'ha mandato prima di tutto a voi per portarvi la benedizione, perché ciascuno di voi si allontani dalle sue iniquità». / Parola di Dio.
</p>

<p>
<u>PSALMUS</u> / (Sal 8) <b>O Signore, Signore nostro, quanto è mirabile il tuo nome su tutta la terra!</b> / O Signore, Signore nostro, quanto è mirabile il tuo nome su tutta la terra! Che cosa è mai l'uomo perché di lui ti ricordi, il figlio dell'uomo, perché te ne curi? / Davvero l'hai fatto poco meno di un dio, di gloria e di onore lo hai coronato. Gli hai dato potere sulle opere delle tue mani, tutto hai posto sotto i suoi piedi. / Tutte le greggi e gli armenti e anche le bestie della campagna, gli uccelli del cielo e i pesci del mare, ogni essere che percorre le vie dei mari. 
</p>

<p>
<u>SEQUENZA</u> / Alla vittima pasquale, s'innalzi oggi il sacrificio di lode. L'Agnello ha redento il suo gregge, l'Innocente ha riconciliato noi peccatori col Padre. / Morte e Vita si sono affrontate in un prodigioso duello. Il Signore della vita era morto; ma ora, vivo, trionfa. / «Raccontaci, Maria: che hai visto sulla via?». «La tomba del Cristo vivente, la gloria del Cristo risorto, e gli angeli suoi testimoni, il sudario e le sue vesti. Cristo, mia speranza, è risorto: precede i suoi in Galilea». / Sì, ne siamo certi: Cristo è davvero risorto. Tu, Re vittorioso, abbi pietà di noi. 
</p>

<p>
<u>ACCLAMATIO</u> / Alleluia, Alleluia / Questo è il giorno fatto dal Signore: rallegriamoci ed esultiamo. (Sal 117,24) / Alleluia.
</p>

<p>
<u>VANGELO</u> / <b>Così sta scritto: il Cristo patirà e risorgerà dai morti il terzo giorno</b> / Dal Vangelo secondo  Luca (Lc 24,35-48) / In quel tempo, [i due discepoli che erano ritornati da Èmmaus] narravano ciò che era accaduto lungo la via e come l'avevano riconosciuto nello spezzare il pane. Mentre essi parlavano di queste cose, Gesù in persona stette in mezzo a loro e disse: «Pace a voi!». Sconvolti e pieni di paura, credevano di vedere un fantasma. Ma egli disse loro: «Perché siete turbati, e perché sorgono dubbi nel vostro cuore? Guardate le mie mani e i miei piedi: sono proprio io! Toccatemi e guardate; un fantasma non ha carne e ossa, come vedete che io ho». Dicendo questo, mostrò loro le mani e i piedi. Ma poiché per la gioia non credevano ancora ed erano pieni di stupore, disse: «Avete qui qualche cosa da mangiare?». Gli offrirono una porzione di pesce arrostito; egli lo prese e lo mangiò davanti a loro. Poi disse: «Sono queste le parole che io vi dissi quando ero ancora con voi: bisogna che si compiano tutte le cose scritte su di me nella legge di Mosè, nei Profeti e nei Salmi». Allora aprì loro la mente per comprendere le Scritture e disse loro: «Così sta scritto: il Cristo patirà e risorgerà dai morti il terzo giorno, e nel suo nome saranno predicati a tutti i popoli la conversione e il perdono dei peccati, cominciando da Gerusalemme. Di questo voi siete testimoni». / Parola del Signore.
</p>

<p>
<u>CREDO</u> / Credo in un solo Dio, Padre onnipotente, creatore del cielo e della terra, di tutte le cose visibili e invisibili. Credo in un solo Signore, Gesù Cristo, unigenito Figlio di Dio, nato dal Padre prima di tutti i secoli: Dio da Dio, Luce da Luce, Dio vero da Dio vero, generato, non creato, della stessa sostanza del Padre; per mezzo di lui tutte le cose sono state create. Per noi uomini e per la nostra salvezza discese dal cielo, e per opera dello Spirito Santo si è incarnato nel seno della Vergine Maria e si è fatto uomo. Fu crocifisso per noi sotto Ponzio Pilato, morì e fu sepolto. Il terzo giorno è risuscitato, secondo le Scritture, è salito al cielo, siede alla destra del Padre. E di nuovo verrà, nella gloria, per giudicare i vivi e i morti, e il suo regno non avrà fine. Credo nello Spirito Santo, che è Signore e dà la vita, e procede dal Padre e dal Figlio. Con il Padre e il Figlio è adorato e glorificato, e ha parlato per mezzo dei profeti. Credo la Chiesa, una santa cattolica e apostolica. Professo un solo battesimo per il perdono dei peccati. Aspetto la risurrezione dei morti e la vita del mondo che verrà. Amen.
</p>

<p>
<u>OREMUS</u> / La fede cristiana è la comprensione del Cristo nel suo mistero pasquale di morte e risurrezione. Invochiamo la luce e la misericordia di Dio per tutti, dicendo: <b>Dio dei nostri padri, benedici il tuo popolo.</b> / Per la Chiesa dei credenti nel Signore risorto, perchè viva in continua azione di grazie, per sentirsi erede delle benedizioni profetiche, ora in essa adempiute. Preghiamo: / Per tutti coloro che non credono alle divine Scritture, perchè il Signore apra loro gli occhi a comprendere il mistero di Cristo morto e risorto. Preghiamo: / Per noi, che facciamo tante volte l'esperienza di essere commensali di Cristo nel banchetto eucaristico, perchè sappiamo riconoscerlo come il compimento di tutte le Scritture. Preghiamo: / Per tutti coloro che soffrono nel corpo e nello spirito, e per coloro che sono tentati di sfiducia, perchè la logica della croce appaia nella sua luce consolatrice. Preghiamo: / Per la nostra comunità, perchè si faccia carico di quanti vivono ai margini della fede e della vita cristiana con la preghiera, l'interessamento e la comprensione. Preghiamo: / Per i catechisti della parrocchia. / Per chi è in cerca di lavoro. / O Dio dei nostri padri, che hai disposto gli eventi della storia per prefigurare il mistero del tuo Figlio divenuto per noi Servo sofferente e Signore glorificato, rendici degni della grazia che ci hai donato con la fede nel Cristo che vive e regna con te per tutti i secoli dei secoli. Amen. 
</p>

<p>
<u>OFFERTORIO</u> / Accogli, o Signore, nella tua bontà il sacrificio che ti offriamo per coloro che sono nati a vita nuova e per noi che siamo bisognosi del tuo sollecito aiuto. Per Cristo nostro Signore.
</p>

<p>
<u>PREFAZIO</u> / <b>Il mistero pasquale</b> / E' veramente cosa buona e giusta, nostro dovere e fonte di salvezza, proclamare sempre la tua gloria, o Signore, e soprattutto esaltarti in questo tempo nel quale Cristo, nostra Pasqua, si è immolato. E' lui il vero Agnello che ha tolto i peccati del mondo, è lui che morendo ha distrutto la morte e risorgendo ha ridato a noi la vita. Per questo mistero, nella pienezza della gioia pasquale, l'umanità esulta su tutta la terra, e con l'assemblea degli angeli e dei santi canta l'inno della tua gloria: Santo, Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>COMMUNIO</u> / Voi siete un popolo redento; annunziate le grandi opere del Signore, che vi ha chiamato dalle tenebre alla sua ammirabile luce. Alleluia. (1Pt 2,9) ♦ Il Cristo doveva patire e risuscitare dai morti il terzo giorno. Alleluia. (Lc 24,46)
</p>

<p>
<img src="./MM/ComunioneSpirituale.jpg">
</p>

<p>
<u>GRATIAS</u> / Esaudisci, o Signore, le nostre preghiere, perché la partecipazione al mistero della redenzione sia per noi aiuto nella vita presente e ci ottenga la gioia eterna. Per Cristo nostro Signore.
</p>

<h3>LECTIO</h3>

<p>
<u>EVANGELIZO1</u> / <br>
Sant'Agostino (354-430) vescovo d'Ippona (Africa del Nord) e dottore della Chiesa / Discorsi, 116; PL 38, 657 / "Di questo voi siete testimoni" / Come avete sentito, il Signore dopo la sua risurrezione apparve ai suoi discepoli e li salutò dicendo: «La pace sia con voi». Ecco, la pace è il saluto della salvezza, poiché lo stesso termine "salute" prende il nome dalla salvezza. Che c'è dunque di meglio del fatto che la stessa Salvezza saluti l'uomo? La nostra salvezza infatti è Cristo. Proprio lui è la nostra salvezza, lui che fu per noi coperto di ferite, inchiodato sul legno della croce e poi, deposto dal legno, fu posto nel sepolcro. Dal sepolcro però risorse con le ferite risanate, ma conservando le cicatrici. Giudicò infatti fosse utile per i suoi discepoli che fossero conservate le cicatrici, perché venissero guarite con esse le ferite del loro cuore. Quali ferite? Le ferite dell'incredulità. Poiché egli apparve ai loro occhi mostrando la sua carne reale, ma essi «credettero di vedere uno spirito». Questa è una ferita non leggera del cuore. (...) Ma che cosa dice il Signore Gesù? «Perché siete turbati e nel vostro cuore sorgono tali pensieri?». Se nel vostro cuore sorgono tali pensieri, essi provengono dalla terra. Ciò che è bene per l'uomo non è già che dei pensieri si elevino nel cuore, ma che il cuore ascenda in alto, dove l'Apostolo voleva mettere il cuore dei credenti, ai quali diceva: «Se siete risorti con Cristo, pensate alle cose del cielo, dove Cristo è assiso alla destra di Dio; cercate le cose del cielo e non quelle della terra. Voi infatti siete già morti e la vostra vita è nascosta con Cristo in Dio; quando apparirà Cristo, che è la vostra vita, allora anche voi apparirete nella gloria insieme con lui» (Col 3,1s). In quale gloria? In quella della risurrezione. (...) Noi crediamo alla parola dei discepoli senza che ci mostrino il Cristo risuscitato. (...) Allora tuttavia era un fatto incredibile, e da Cristo veniva mostrato non solo agli occhi ma ancora alle mani, al fine di far entrare nel cuore la fede mediante i sensi del corpo e in tal modo potesse essere annunciato in tutto il mondo a coloro che non avrebbero visto o toccato e tuttavia avrebbero creduto senza aver dubbi (Gv 20,29).
</p>

<p>
<u>EVANGELIZO2</u> / <br>
San Pietro Crisologo (ca 406-450) vescovo di Ravenna, dottore della Chiesa / Discorsi, 81; PL 52, 427 / "Gesù in persona apparve in mezzo a loro e disse: ‘Pace a voi’" La Giudea nella ribellione aveva scacciato la pace via dalla terra... e gettato l’universo nel caos originale... Persino fra i discepoli, la guerra infieriva; la fede e il dubbio si davano assalti furiosi... I loro cuori, nei quali infuriava la tempesta, non potevano trovare nessun rifugio, nessun porto tranquillo. A questa vista, Cristo che scruta i cuori, che comanda ai venti, che doma le tempeste, e con un solo segno muta il temporale in un cielo sereno, li ha stabiliti della sua pace dicendo: “Pace a voi! Sono io; non temete nulla. Sono io, il crocifisso, colui che era morto, che era sepolto. Sono io, il vostro Dio divenuto uomo per voi. Sono io. Non uno spirito rivestito di un corpo, bensì la verità stessa fatta uomo. Sono io, che la morte ha fuggito, che gli inferi hanno temuto. Nel suo spavento, l’inferno mi ha proclamato Dio. Non avere paura, Pietro, che mi hai rinnegato, né tu, Giovanni, che ti sei dato alla fuga, né voi tutti che mi avete abbandonato, che non avete pensato ad altro che a tradirmi, che non credete ancora in me, neppure ora che mi vedete. Non abbiate paura, sono proprio io. Vi ho chiamati per mezzo della grazia, vi ho scelti nel mio perdono, vi ho sostenuti con la mia compassione, vi ho portati nel mio amore, e vi accolgo oggi, a motivo della mia sola bontà.
</p>

<p>
<u>EVANGELIZO-21</u> / Sant'Antonio di Padova (ca 1195 – 1231) francescano, dottore della Chiesa / Discorsi per la domenica e le feste dei santi / "Toccatemi e guardate" / "Guardate le mie mani e i miei piedi: sono io". Ci sono, penso, quattro ragioni per le quali il Signore mostra agli apostoli il costato, le mani e i piedi. Primo, per provare che era veramente risorto e toglierci ogni dubbio. Secondo, perché "la colomba", cioè la Chiesa o l'anima fedele, stabilisca il nido nelle sue piaghe, come "nelle fenditure della roccia" (Ct 2,14) e e vi trovi riparo contro lo sparviero che la insidia. Terzo, per imprimere nei nostri cuori, come distintivi, i segni della sua Passione. Quarto, per avvertirci e chiederci di avere pietà di lui e non trafiggerlo ancora con i chiodi dei nostri peccati. Ci mostra le mani e i piedi: "Ecco - dice - le mani che vi hanno fatto e plasmato (Sal 119,73); guardate come i chiodi le hanno bucate. Ecco il mio cuore, dove siete nati, voi fedeli, voi mia Chiesa, come Eva è nata dalla costola di Adamo; guardate come l'ha aperto la lancia, affinché sia aperta per voi la porta del Paradiso, che teneva chiusa il Cherubino di fuoco. Il sangue uscito dal mio costato ha scartato quest'angelo, ha spezzato la sua spada; l'acqua ha spento il fuoco (cf Gv 19,34). (...) Ascoltate bene, accogliete queste parole, ed avrete la pace con voi".
</p>

<p>
<u>DiBruno1</u> / <br>
Aprì loro la mente per comprendere le Scritture (Lc 24,35-48) / L’ignoranza delle Scrittura è ignoranza di Cristo. Cristo è il “frutto vero e il vero frutto” della Scrittura. L’ignoranza di Cristo è ignoranza delle Scritture. Tutte le Scritture si compiono in Cristo. Senza Cristo Gesù la Scrittura è un tronco secco. Mancano ad esso rami, foglie, frutti. Chi deve dare la conoscenza delle Scritture è sempre lo Spirito Santo. Chi deve chiedere la grazia della conoscenza delle Scritture è ogni discepolo di Gesù. Una volta ottenuta e mentre ottiene la conoscenza delle Scritture deve aiutare i suoi fratelli affinché anche essi entrino nella sua stessa conoscenza. Ecco come l’uomo pio prega per avere la conoscenza della Legge o della Parola del Signore: “Sii benevolo con il tuo servo e avrò vita, osserverò la tua parola. Aprimi gli occhi perché io consideri le meraviglie della tua legge. Forestiero sono qui sulla terra: non nascondermi i tuoi comandi. Io mi consumo nel desiderio dei tuoi giudizi in ogni momento. Tu minacci gli orgogliosi, i maledetti, che deviano dai tuoi comandi. Allontana da me vergogna e disprezzo, perché ho custodito i tuoi insegnamenti. Anche se i potenti siedono e mi calunniano, il tuo servo medita i tuoi decreti. I tuoi insegnamenti sono la mia delizia: sono essi i miei consiglieri. La mia vita è incollata alla polvere: fammi vivere secondo la tua parola. Ti ho manifestato le mie vie e tu mi hai risposto; insegnami i tuoi decreti. Fammi conoscere la via dei tuoi precetti e mediterò le tue meraviglie. Io piango lacrime di tristezza; fammi rialzare secondo la tua parola. Tieni lontana da me la via della menzogna, donami la grazia della tua legge. Ho scelto la via della fedeltà, mi sono proposto i tuoi giudizi. Ho aderito ai tuoi insegnamenti: Signore, che io non debba vergognarmi. Corro sulla via dei tuoi comandi, perché hai allargato il mio cuore. Insegnami, Signore, la via dei tuoi decreti e la custodirò sino alla fine. Dammi intelligenza, perché io custodisca la tua legge e la osservi con tutto il cuore. Guidami sul sentiero dei tuoi comandi, perché in essi è la mia felicità. Piega il mio cuore verso i tuoi insegnamenti e non verso il guadagno. Distogli i miei occhi dal guardare cose vane, fammi vivere nella tua via. Con il tuo servo mantieni la tua promessa, perché di te si abbia timore. Allontana l’insulto che mi sgomenta, poiché i tuoi giudizi sono buoni. Ecco, desidero i tuoi precetti: fammi vivere nella tua giustizia” (Sal 119 (118), 17-40). Oggi il cristiano non solo non prega per avere la conoscenza delle Scritture, è giunto anche a disprezzarle, riducendole a menzogna, falsità, inganno per sé e per gli altri. Il pensiero del mondo ha conquistato il suo cuore. / In quel tempo, [i due discepoli che erano ritornati da Èmmaus] narravano ciò che era accaduto lungo la via e come l’avevano riconosciuto nello spezzare il pane. Mentre essi parlavano di queste cose, Gesù in persona stette in mezzo a loro e disse: «Pace a voi!». Sconvolti e pieni di paura, credevano di vedere un fantasma. Ma egli disse loro: «Perché siete turbati, e perché sorgono dubbi nel vostro cuore? Guardate le mie mani e i miei piedi: sono proprio io! Toccatemi e guardate; un fantasma non ha carne e ossa, come vedete che io ho». Dicendo questo, mostrò loro le mani e i piedi. Ma poiché per la gioia non credevano ancora ed erano pieni di stupore, disse: «Avete qui qualche cosa da mangiare?». Gli offrirono una porzione di pesce arrostito; egli lo prese e lo mangiò davanti a loro. Poi disse: «Sono queste le parole che io vi dissi quando ero ancora con voi: bisogna che si compiano tutte le cose scritte su di me nella legge di Mosè, nei Profeti e nei Salmi». Allora aprì loro la mente per comprendere le Scritture e disse loro: «Così sta scritto: il Cristo patirà e risorgerà dai morti il terzo giorno, e nel suo nome saranno predicati a tutti i popoli la conversione e il perdono dei peccati, cominciando da Gerusalemme. Di questo voi siete testimoni». / Quanto Gesù opera nel Cenacolo, il cristiano, e in modo particolare l’Apostolo e il ministro della Parola, devono farlo oggi nella Chiesa di Dio. Una Chiesa forte nella conoscenza della Legge del Signore, della sua Parola, è una Chiesa che non teme alcuna siccità di eresie o tempesta di errori. Essa è come albero piantato lungo corsi di acqua. Produrrà sempre i frutti a suo tempo. Anzi, se rimarrà piantata sul fiume dello Spirito Santo che sgorga dal costato di Cristo, produrrà un frutto per ogni mese. Se mancherà del conforto della Scrittura, sarà come i discepoli chiusi nel Cenacolo. / Madre di Dio, Angeli, Santi, fate che la Chiesa sempre sia piantata nelle Scritture. 
</p>

<p>
<u>DiBruno2</u> / <br>
Bisogna che si compiano tutte le cose scritte su di me  / (At 3,11-26; Sal 8; Lc 24,35-48) / Sulla via verso Emmaus Gesù parte dalla spiegazione delle Scritture sul Cristo di Dio e poi in casa rivela la sua identità. Il Crocifisso, che è il Risorto, che è Gesù, è il vero Unto del Signore. Nel Cenacolo, la sera della Pasqua, si compie un altro grandissimo mistero, simile a quello avvenuto sulla via, ma non identico. Qui prima Gesù si fa vedere. La visione da sola non è sufficiente perché si identifichi il Crocifisso con il Risorto, il Risorto con il Crocifisso. Essi pensano di vedere un fantasma. Alla visione si deve modificare la struttura della mente e del cuore, prima però passando per la mente e poi giungendo fino al cuore. Nel Cenacolo Gesù non spiega le Scritture, dice che esse tutte si sono compiute in Lui, nella sua Persona. Ai Dodici il Signore concede una grazia particolare: apre loro la mente per comprendere ogni profezia, oracolo, giuramento, promessa fatta dal Signore. Nulla di quanto è scritto su di Lui nella Legge, nei Profeti, nei Salmi dovrà essere sconosciuto da essi e neanche mal compreso. A questo punto urge una attenta riflessione al fine di mettere in luce il pensiero odierno di molti discepoli di Gesù. Se la visione di Gesù risorto non è stata sufficiente a creare la luce nel cuore dei Dodici, ma è stato necessario aprire loro la mente all’intelligenza delle Scritture, possono oggi i discepoli pensare di poter conoscere il Cristo di Dio, la sua verità, la sua missione, non solo non conoscendo le Scritture, ma anche volutamente ignorandole, disprezzandole, dichiarandole fuori corsi, dicendo che su di esse non si può più edificare l’edificio della fede? Si può conoscere l’Unto del Signore, il Redentore e il Salvatore del mondo, se ogni verità della Scrittura su di Lui viene abilmente, con scienza e arte satanica, sostituita con il pensiero della terra? Si può ancora predicare Cristo e la sua salvezza se questa verità è stata cancellata, perché oggi si insegna dai figli della Chiesa, dai discepoli di Gesù che ogni via è buona per andare a Dio, per la salvezza dell’uomo? Se il Vangelo non serve più per la salvezza degli altri, non serve più per la salvezza di chi ancora crede in Cristo. Ecco allora la logica conclusione. Se non serve agli altri, neanche a noi serve. Di esso si può fare a meno. È giusto che venga dichiarato non più principio e fondamento della nostra fede. Ormai neanche più la ragione, un tempo utile all’uomo per separare il bene dal male, serve più. Oggi tutto si risolve con la volontà. È oggi la volontà personale di ciascuno che da se stessa, senza alcun riferimento soprannaturale, dice il bene e il male. / Mentre essi parlavano di queste cose, Gesù in persona stette in mezzo a loro e disse: «Pace a voi!». Sconvolti e pieni di paura, credevano di vedere un fantasma. Ma egli disse loro: «Perché siete turbati, e perché sorgono dubbi nel vostro cuore? Guardate le mie mani e i miei piedi: sono proprio io! Toccatemi e guardate; un fantasma non ha carne e ossa, come vedete che io ho». Dicendo questo, mostrò loro le mani e i piedi. Ma poiché per la gioia non credevano ancora ed erano pieni di stupore, disse: «Avete qui qualche cosa da mangiare?». Gli offrirono una porzione di pesce arrostito; egli lo prese e lo mangiò davanti a loro. Poi disse: «Sono queste le parole che io vi dissi quando ero ancora con voi: bisogna che si compiano tutte le cose scritte su di me nella legge di Mosè, nei Profeti e nei Salmi». Allora aprì loro la mente per comprendere le Scritture e disse loro: «Così sta scritto: il Cristo patirà e risorgerà dai morti il terzo giorno, e nel suo nome saranno predicati a tutti i popoli la conversione e il perdono dei peccati, cominciando da Gerusalemme. Di questo voi siete testimoni. / Urge convincersi e subito. Se i figli della Chiesa si privano della verità delle Scritture – le vie per liberarsi da esse oggi sono molteplici, innumerevoli – si perde all’istante la verità di Gesù Signore. Persa la verità di Cristo, la prima verità che si perde è quella del Padre e dello Spirito Santo. Subito dopo si perde la verità della Chiesa, e la verità della Chiesa è quella del Papa, dei Vescovi, dei Presbiteri, dei Diaconi, dei Cresimati, dei Battezzati, degli Sposati, di quanti si accostano al sacramento della Penitenza e a quello dell’Eucaristia. Perse queste verità, è la verità dell’uomo che si perde, assieme alla verità delle cose, del tempo e anche dell’eternità. Dell’edificio della verità Gesù è la Pietra Angolare. Si toglie Cristo, tutto l’edificio crolla. Resta un cumulo di falsità. / Madre di Dio, Angeli, Santi, aiutateci a rimettere Cristo a fondamento della verità.
</p>

<p>
<u>DIBRUNO-21</u> / La conversione e il perdono dei peccati (Lc 24,35-48) / Il nostro Dio è grande nella misericordia e nel perdono. Il Libro della Sapienza così narra e rivela la compassione del Signore: “Prevalere con la forza ti è sempre possibile; chi si opporrà alla potenza del tuo braccio? Tutto il mondo, infatti, davanti a te è come polvere sulla bilancia, come una stilla di rugiada mattutina caduta sulla terra. Hai compassione di tutti, perché tutto puoi, chiudi gli occhi sui peccati degli uomini, aspettando il loro pentimento. Tu infatti ami tutte le cose che esistono e non provi disgusto per nessuna delle cose che hai creato; se avessi odiato qualcosa, non l’avresti neppure formata. Come potrebbe sussistere una cosa, se tu non l’avessi voluta? Potrebbe conservarsi ciò che da te non fu chiamato all’esistenza? Tu sei indulgente con tutte le cose, perché sono tue, Signore, amante della vita. Poiché il tuo spirito incorruttibile è in tutte le cose. Per questo tu correggi a poco a poco quelli che sbagliano e li ammonisci ricordando loro in che cosa hanno peccato, perché, messa da parte ogni malizia, credano in te, Signore” (Sap 11,21-12,2). Da quale città gli Apostoli devono iniziare la loro missione con la predicazione della conversione e il perdono dei peccati? Proprio da Gerusalemme, la città nella quale Gesù Signore è stato crocifisso, dopo essere stato accusato di bestemmia. Con la morte di Gesù si era compiuta solo una parte delle antiche profezie. Con la risurrezione tutte le promesse di Dio sono divenute storia, vita, realtà in Gesù. Lui è il vero Messia. Ora chi vuole credere, può. Tutta la Scrittura testimonia che Gesù di Nazaret è il vero Messia, il vero Cristo. Dopo la gloriosa risurrezione, chi non crede è responsabile della sua incredulità. Non potrà più appellarsi alla Scrittura. Essa è tutta, in ogni sua Parola, dalla parte del Risorto. / In quel tempo, [i due discepoli che erano ritornati da Èmmaus] narravano ciò che era accaduto lungo la via e come l’avevano riconosciuto nello spezzare il pane. Mentre essi parlavano di queste cose, Gesù in persona stette in mezzo a loro e disse: «Pace a voi!». Sconvolti e pieni di paura, credevano di vedere un fantasma. Ma egli disse loro: «Perché siete turbati, e perché sorgono dubbi nel vostro cuore? Guardate le mie mani e i miei piedi: sono proprio io! Toccatemi e guardate; un fantasma non ha carne e ossa, come vedete che io ho». Dicendo questo, mostrò loro le mani e i piedi. Ma poiché per la gioia non credevano ancora ed erano pieni di stupore, disse: «Avete qui qualche cosa da mangiare?». Gli offrirono una porzione di pesce arrostito; egli lo prese e lo mangiò davanti a loro. Poi disse: «Sono queste le parole che io vi dissi quando ero ancora con voi: bisogna che si compiano tutte le cose scritte su di me nella legge di Mosè, nei Profeti e nei Salmi». Allora aprì loro la mente per comprendere le Scritture e disse loro: «Così sta scritto: il Cristo patirà e risorgerà dai morti il terzo giorno, e nel suo nome saranno predicati a tutti i popoli la conversione e il perdono dei peccati, cominciando da Gerusalemme. Di questo voi siete testimoni». / La conversione che gli Apostoli dovranno annunciare o predicare è il passaggio necessario da Mosè a Cristo Gesù e dalla Legge al Vangelo. Essa è insieme morale, cristologica, ecclesiale. È morale perché tutti dovranno camminare secondo la Parola che Gesù ha rivelato, Parola che è la sola via perché si raggiunga il regno eterno. È cristologica perché la fede in Cristo Gesù è la condizione per essere liberati da ogni peccato. Il perdono dei peccati è frutto e dono di Cristo. È ecclesiale perché solo divenendo vero corpo di Cristo e aggregandosi alla comunità si ricevono tutti quei mezzi di grazia e ogni verità per rimanere e percorrere la via della vita. Oggi molti figli della Chiesa stanno abdicando alla predicazione comandata da Gesù Signore. Si predica la salvezza senza conversione né al Vangelo, né a Cristo Gesù e né alla Chiesa. Si è in piena disobbedienza al comando di Gesù Signore. Se queste tre conversioni – al Vangelo, a Cristo Gesù, alla Chiesa – sono la sola via della vera salvezza, non predicarle significa abbandonare l’uomo alla perdizione. È lasciarlo nel suo peccato e nelle sue tenebre. Se poi si aggiunge che la non missione è frutto di una predicazione che annuncia che tutto alla fine è avvolto dalla misericordia di Dio, allora dobbiamo confessare che l’antica religione e l’antica fede è morta ed è sepolta. / Madre della Redenzione, Angeli, Santi, fateci rimanere ancorati all’antica fede. 
</p>

<p>
<u>SILVESTRINI-21</u> / Il Cristo doveva patire e risorgere dai morti. Assistiamo, nel brano evangelico di oggi, ad un commovente tentativo di Gesù Risorto, di stabilire la sua perfetta identità tra la sua precedente vita e quella attuale: "Guardate!... Toccate!... Avete qui qualcosa da mangiare!... Sono proprio io"! Perché Gesù si è espresso così? Perché è un fatto naturale, umano: si è più propensi a credere ciò che si vede o si tocca, e molto meno a ciò che non si vede e non si tocca. Questa specie di "materialismo pratico", che ci corre nel sangue, evidentemente deve essere superato, se vogliamo dare la 'dovuta' importanza alla presenza di Dio nel mondo e in noi. Nessuna radicale diversità tra Gesù storico e il Gesù della fede, tra il figlio di Maria, morto sulla croce e il Signore, annunciato dai profeti. "Il Messia dovrà patire e risuscitare dai morti il terzo giorno". Entrato nella gloria con la sua risurrezione, Gesù è altro ed è lo stesso. Il passaggio dalla precarietà della vita terrena, quasi schiavitù, alla libertà dei figli di Dio, dalle tenebre alla gloria, avviene nello stesso Figlio dell'uomo. Egli giustamente ora si preoccupa di dimostrarlo, mangiando con loro, facendosi toccare le cicatrici da coloro che poi dovranno diffondere nel mondo il grande 'kèrigma' - annuncio pasquale. "Questi erano i discorsi che vi facevo quando ancora mi trovavo con voi: che dovevano compiersi tutte le cose scritte su di me nella legge di Mosè, nei Profeti e nei Salmi. Allora aprì loro la mente per comprendere le Scritture". Se il Gesù risorto non fosse identico al Servo sofferente del Getsèmani, la gloria che ci è promessa non ci riguarderebbe. Se tra i due Gesù non ci fosse l'identità, ricadremmo totalmente nelle tenebre, e la nostra speranza, il nostro futuro sarebbero un illusorio sogno. La comunità cristiana vive alla presenza del suo Signore, il Gesù crocifisso e risorto, storicamente vivo, morto ma anche risorto.
</p>

<p>
<u>LOYOLA1</u> / <br>
È possibile contemplare o meditare sulla figura di un Risorto? Difficile, perché la nostra esperienza comune non ci aiuta, complicato perché l’evento della Risurrezione di Gesù buca la storia e ci offre un anticipo di quello che sarà anche per noi. La Parola ci dà una testimonianza, ci invita a guardare Gesù e a desiderare di seguirlo fino alla fine non solo della nostra vita terrena, ma del suo viaggio di Pastore-Capo che ci porta ai bianchi pascoli del Padre. Come è possibile far fede a questa Parola? Gesù mostra ai discepoli quello che resterà anche di noi, dopo il nostro passaggio (la nostra pasqua): mani rugose, piedi consumati, pasti fraterni. Resta la nostra storia che noi facciamo con le nostre azioni (mani) le nostre scelte (piedi, le direzioni che diamo alla nostra vita) e ciò di cui ci siamo alimentati (cibo, condivisione, affetti, legami affettivi). Gesù Risorto è Gesù perché porta i segni della croce, perché continua a mangiare con i suoi amici. Quanto realista e concreta è la nostra fede! Sant’Ignazio negli Esercizi spirituali, nella settimana della Risurrezione, dice a chi fa gli Esercizi di chiedere come grazia della preghiera: «di rallegrarmi e godere intensamente per la grande gloria e gioia di Cristo Nostro Signore» Anche noi siamo invitati a farlo, lasciando che Gesù «apra la nostra mente per comprendere le Scritture». La vita è un dono che comincia e non avrà fine. La Risurrezione è quella stessa vita portata allo splendore dell’amore, della bellezza e dello splendore. / Quali difficoltà avverti quando senti parlare o leggi una Parola che parla di Risurrezione? Se dovessi descrivere la Risurrezione con parole tue, senza dare definizioni teologiche, ma rifacendoti alla tua esperienza, come lo faresti? Il Vangelo di oggi ci dice come si sono sentiti i discepoli al vedere Gesù senza riconoscerlo. Come si saranno sentiti dopo che si è fatto riconoscere? Tu come ti senti? (Andrea Piccolo SJ)
</p>

<p>
<u>LOYOLA2</u> / <br>
Mentre racconto del mio incontro col Signore, ancora turbata dalla meraviglia, il Signore arriva davvero; è mentre testimonio il mio incontro con lui che il Signore si fa incontrare, nei giochi di buio e luce della mia quotidianità. Eccolo, arriva adesso, proprio mentre io parlo del suo amore per me, proprio nel luogo che scelgo per parlare e sentir parlare del suo amore per me. Nulla più che il racconto dell’amore apre all’amore. Reca in dono la pace, perché disciolga ogni turbamento e ogni paura: le sue mani ferite raccontano i suoi gesti d’amore, i suoi piedi feriti raccontano i passi compiuti per la salvezza. Ci apre la mente per arrivare al cuore: le Scritture si compiono perché si compia la più potente delle storie d’amore. Non c’è nulla che possa spaventarci, se ci accostiamo al trionfo della sua gloria con verità, accettando la necessità delle piaghe, del dolore, della passione. Non un fantasma, non un’immagine alterata proiettata dai miei bisogni, non la vana riproduzione di un Dio che non c’è, non un simulacro vuoto e ingannevole, ma un Dio che vive oltre la morte, per me, e si fa incontrare proprio dove lo cerco. Egli è qui per me – e per dimostrarmelo sceglie di passare attraverso la via del limite, la via dei bisogni: mangia come io mangio, fatto debole come io sono debole – debole di quella debolezza che ha scelto per vincere la morte, donando la vita per offrirmi la Vita. In che occasione mi sono reso conto dell’importanza della mia testimonianza? In che luogo della mia vita aspetto che il Signore venga ad aprirmi la mente? Quale turbamento gli porto, perché si dissolva nella sua pace? (Verena M.)
</p>

<p>
<u>LOYOLA-21</u> / Possiamo sintetizzare l’incontro con il Risorto con due passaggi che si susseguono. Il primo è l’ascolto della narrazione di chi l’ha incontrato prima di noi, la testimonianza credibile, perché incarnata nell’esperienza di vita, di chi ha attraversato e superato l’incredulità e si è visto aprire gli occhi. Il secondo è una sorta di “contagio di gioia”: la trasmissione della fede non si può fermare al racconto di vita, ma è vita stessa, che apre la mente e il cuore. Questa è l’esperienza diretta che coinvolge tutti i sensi: toccare, guardare, ascoltare e comprendere la Scrittura, cioè riconoscere il Signore risorto nella quotidianità della nostra vita, nelle relazioni più difficili, nelle paure, nelle fatiche come nelle gioie, nelle sorprese, nelle feste. Gesù risorto ci insegna l’importanza della comunità, all’interno della quale è custodita la memoria della salvezza e allo stesso tempo la salvezza stessa. Chiediamo, dunque, al Signore di aiutarci ad accogliere quel “Pace a voi!”, di attraversare i nostri fantasmi, affrontare le difficoltà della fede, affinché questa sia un affidamento totale a tutto ciò che non comprendiamo, con l’unica certezza che lui vuole rendere la nostra vita bella, trasformando l’inquietudine e la paura di tale novità in coraggiosa accoglienza e renderci coraggiosi testimoni del Risorto. / Quali sono o sono stati i testimoni del Risorto nella mia vita? Per chi posso essere io testimone del Risorto? Quale mia inquietudine posso trasformare in coraggiosa opera di carità? (Marco Ruggiero)
</p>

<p>
<u>LettureBose</u> / Una prima resurrezione dei morti / Chi ascolta la mia parola e crede a colui che mi ha mandato, ha la vita eterna e non va incontro a giudizio, ma è passato - non "passa adesso", ma "è già passato" - dalla morte alla vita (Gv 5 ,24) ... Chi è passato dalla morte alla vita, certamente è risuscitato. Non potrebbe infatti passare dalla morte alla vita se prima non fosse morto, privo della vita, ma una volta risuscitato, sarà vivo e non più morto. Era morto ed è ritornato alla vita, era perduto ed è stato ritrovato (Lc 15,32). In certo modo si realizza già la resurrezione e gli uomini passano dalla morte alla vita ... Il Signore Gesù ha voluto farci conoscere una prima resurrezione dei morti che precede la resurrezione dei morti. Non si tratta di una resurrezione come quella di Lazzaro, o quella del figlio della vedova di Nain, o della figlia del capo della sinagoga, che risuscitarono per poi morire - anche per questi morti vi è stata una certa resurrezione prima della resurrezione dai morti - ma si tratta di quella di cui parla qui: Ha la vita eterna e non va incontro a giudizio, ma è passato dalla morte alla vita. A quale vita? Alla vita eterna. Non a una vita come quella cui è passato Lazzaro; egli infatti è passato dalla morte del sepolcro alla vita degli uomini, ma non alla vita eterna, poiché dovette morire di nuovo. I morti che risorgeranno alla fine del mondo, passeranno alla vita eterna. Il Signore nostro Gesù Cristo, maestro celeste, Verbo del Padre e verità, dice: Viene l'ora (Gv 5,28) per annunciare una sorta di resurrezione dai morti alla vita eterna prima di quella finale ... Come comprendere queste due resurrezioni? Forse che quelli che risorgono adesso non risorgeranno allora di modo che per alcuni la resurrezione è adesso, per altri allora? Non è così. Se abbiamo veramente creduto, siamo già risorti attraverso la prima resurrezione e dunque, noi che già siamo risorti, aspettiamo l'altra resurrezione alla fine del mondo. (Agostino di lppona, Commento al Vangelo di Giovanni 19,8-10) 
</p>

<p>
<u>FEGF1</u> / «Pace a voi» Papa Paolo VI / Fermiamo la nostra attenzione sull’improvviso saluto, tre volte ripetuto nel medesimo contesto evangelico, di Gesù risorto, apparso ai suoi discepoli, raccolti e chiusi nel Cenacolo per paura dei Giudei; il saluto che doveva essere allora consueto, ma che nelle circostanze in cui è pronunciato acquista una pienezza stupefacente; lo ricordate, è questo: «Pace a voi!» Un saluto che era risuonato nel canto angelico del Natale (Lc 2, 14): «Pace in terra»; un saluto biblico, già preannunciato come promessa effettiva del regno messianico (Gv 14, 27), ma ora comunicato come una realtà che è inaugurata da quel primo nucleo di Chiesa nascente: la pace, la pace di Cristo vittorioso della morte e delle sue cause vicine e lontane, dei suoi effetti tremendi ed ignoti. Gesù risorto annuncia, anzi infonde la pace agli animi smarriti dei suoi discepoli. È la pace del Signore nel suo primo significato, quello personale, quello interiore, quello che S. Paolo iscrive nella lista dei frutti dello Spirito, dopo la carità e il gaudio, quasi confuso con essi (Ga 5, 22). Che cosa v’è di meglio per un uomo cosciente ed onesto? La pace della coscienza non è il migliore conforto che noi possiamo trovare in noi stessi? …  La pace della coscienza è la prima autentica felicità. Essa aiuta ad essere forti nelle avversità; essa conserva la nobiltà e la libertà della persona umana nelle condizioni peggiori, in cui essa si può trovare; la pace della coscienza per di più rimane la fune di salvataggio, cioè la speranza, … quando la disperazione dovrebbe avere il sopravvento nel giudizio di sé. … È il primo dono fatto da Cristo risorto ai suoi, cioè il sacramento del perdono, un perdono che risuscita.
</p>

<p>
<u>FEGF2</u> / «Gesù in persona apparve in mezzo a loro e disse: ‘ Pace a voi ’» San Pietro Crisologo nel quinto secolo / La Giudea nella ribellione aveva scacciato la pace via dalla terra... e gettato l’universo nel caos originale... Persino fra i discepoli, la guerra infieriva; la fede e il dubbio si davano assalti furiosi... I loro cuori, nei quali infuriava la tempesta, non potevano trovare nessun rifugio, nessun porto tranquillo. A questa vista, Cristo che scruta i cuori, che comanda ai venti, che doma le tempeste, e con un solo segno muta il temporale in un cielo sereno, li ha stabiliti nella sua pace dicendo: “Pace a voi! Sono io; non temete nulla. Sono io, il crocifisso, colui che era morto, che era sepolto. Sono io, il vostro Dio divenuto uomo per voi. Sono io. Non uno spirito rivestito di un corpo, bensì la verità stessa fatta uomo. Sono io, che la morte ha fuggito, che gli inferi hanno temuto. Nel suo spavento, l’inferno mi ha proclamato Dio. Non avere paura, Pietro, che mi hai rinnegato, né tu, Giovanni, che ti sei dato alla fuga, né voi tutti che mi avete abbandonato, che non avete pensato ad altro che a tradirmi, che non credete ancora in me, neppure ora che mi vedete. Non abbiate paura, sono proprio io. Vi ho chiamati per mezzo della grazia, vi ho scelti nel mio perdono, vi ho sostenuti con la mia compassione, vi ho portati nel mio amore, e vi accolgo oggi, a motivo della mia sola bontà.
</p>

<p>
<u>LuigiMariaEpicoco</u> / Il dono della pace / “Mentre essi parlavano di queste cose, Gesù in persona stette in mezzo a loro e disse: «Pace a voi!»”. È ancora l’evangelista Luca che ci narra un’altra apparizione del Risorto. Non importa se sei in cammino per tornare a casa come i discepoli di Emmaus, o se sei chiuso in casa a Gerusalemme, come nel racconto di oggi: Gesù è libero dallo spazio e dal tempo, e proprio per questo ci è costantemente contemporaneo nel qui e nell’ora. E il Suo dono è la pace. Un uomo sente pace quando ha trovato ciò che stava cercando. Ecco perché Gesù saluta costantemente con la parola Shalom. Chi trova Gesù ha trovato quello che stava cercando. “Sconvolti e pieni di paura, credevano di vedere un fantasma. Ma egli disse loro: «Perché siete turbati, e perché sorgono dubbi nel vostro cuore? Guardate le mie mani e i miei piedi: sono proprio io! Toccatemi e guardate; un fantasma non ha carne e ossa, come vedete che io ho». Dicendo questo, mostrò loro le mani e i piedi”. La reazione dei discepoli è la reazione di chi è sconvolto da qualcosa di inaspettato. Ciò che ci dà la fede cristiana è qualcosa di inaspettato. Gesù non è il prodotto di un nostro bisogno, Egli è un imprevisto che stravolge la vita. Ecco perché la paura e l’eccitazione si impadroniscono dei discepoli lì presenti. Eppure Gesù mostra loro come c’è una grande continuità tra la Croce e la resurrezione. Le sue mani, i suoi piedi e il suo costato sono la prova che Egli è davvero Lui, e che non è un’allucinazione collettiva: “Ma poiché per la gioia non credevano ancora ed erano pieni di stupore, disse: «Avete qui qualche cosa da mangiare?». Gli offrirono una porzione di pesce arrostito; egli lo prese e lo mangiò davanti a loro”. La fede non può essere solo un fatto interiore, emotivo, psicologico. La fede o è un fatto o non ci cambia la vita. Gesù è talmente un fatto che può anche mangiare. Non c’è trovata migliore degli evangelisti per trasmetterci questa verità di fondo: la resurrezione è un fatto, non la semplice interpretazione di un fatto.
</p>

<p>
<u>MichaelDavideSemeraro</u> / Il tuo nome è Aprire, alleluia! / Incontrare il Risorto non significa soltanto vederlo e gioire del fatto che «il Dio dei nostri padri ha glorificato il suo servo Gesù» (At 3,13). Tutto questo sarebbe vano se non avessimo in noi il dono del Risorto che «aprì la loro mente all’intelligenza delle Scritture» (Lc 24,45). La tenebra del Venerdì Santo è sempre in agguato nel nostro cuore! Ciò che induce a fare come i nostri padri - di cui Pietro dice: «voi avete consegnato e rinnegato… avete ucciso l’autore della vita» (At 3,13-14) – è proprio l’ignoranza delle Scritture o, più precisamente, l’incapacità ad aprire questo libro, comprendendone fino in fondo il senso che illumina e ci fa prendere in carico il mistero della nostra vita. È questa la prima nota che fa pure l’evangelista Giovanni proprio all’aurora di Pasqua «di buon mattino» (Gv 20,1): «non avevano infatti ancora compreso la Scrittura» (Gv 20,9). Noi tutti siamo nella condizione di coloro cui Pietro rivolge la sua parola: «io so che voi avete agito per ignoranza» (At 3,17), Anche noi siamo nella condizione dei discepoli davanti al «Fantasma» Gesù: «Perché siete turbati e perché sorgono dubbi nel vostro cuore?» (Lc 24,38). L’ignoranza e il dubbio non sono però motivi per giustificarci né davanti alla durezza del nostro cuore né, tantomeno, davanti alla strettezza della nostra mente. L’ignoranza e il dubbio sono realtà che esigono da parte nostra una reazione e una scelta: aprirci o chiuderci a ciò che ignoriamo e a ciò che non vogliamo conoscere. E il contenuto fondamentale della conoscenza di Dio è il mistero della sua croce: «il Cristo dovrà patire e risuscitare dai morti il terzo giorno» (Lc 24,46). Davanti alle Scritture – ossia dinanzi alla Parola di Dio che interpreta e orienta la nostra vita – abbiamo la tendenza a chiudere il libro per chiudere la nostra mente e il nostro cuore a quel cammino ulteriore che Pietro riassume nelle parole: «Pentitevi e cambiate vita» (At 3,19). Il Risorto ci chiede ogni giorno di fare un passo in più come i discepoli di Emmaus, ma camminare – fare un passo – è sempre un aprire la mente e il cuore oltre tutto ciò che abbiamo già conquistato con la mente e il cuore. Riconoscersi ignoranti e dubbiosi, rimanere davanti al Risorto «stupiti e spaventati» (Lc 24,37) può trasformarsi nell’inizio di una nuova storia, segnata da due parole del Risorto: «Pace a voi» (Lc 24,36) e «voi siete testimoni» (Lc 24,48). Pertanto, la pace interiore e la testimonianza esteriore sono possibili solo a partire da un’apertura totale e sempre aperta a ciò che sconvolge i nostri parametri mentali e di cuore. Il Risorto è colui che apre ma, soprattutto, è colui che ci mantiene aperti: «quando egli apre nessuno chiude, e quando chiude nessuno apre» (Ap 3,7). Ci sono, infatti, persone apparentemente aperte – come un fantasma senza carne né ossa (Lc 24,39) - rinchiuse però nella propria autodeterminazione e insensibili a ogni appello a ulteriori aperture. Il Risorto, invece, rende aperti nella mente per donarci un cuore spalancato, che non ha paura delle proprie ferite, ma le trasforma in feritoie per vedere la luce pasquale di un cuore che accetta il rischio di farsi toccare: «Toccatemi e guardate» (Lc 24,39). Si tratta di entrare nel mistero di una vita che si fa condivisione: «mangiò davanti a loro» (Lc 24,43) così che «possano giungere i tempi della consolazione» (At 3, 0) in cui si possa dire: «Ho aperto davanti a te una porta che nessuno può chiudere» (Ap 3,8). Questa porta siamo noi stessi in Cristo Gesù.
</p>

<p>
<u>RobertoPasolini</u> / Consolazione / I Padri definivano il tempo di Pasqua un laetissimum spatium (Tertulliano), perché in esso i neofiti, giunti al battesimo nella Veglia pasquale, venivano introdotti nelle profondità della grazia ricevuta attraverso il percorso delle catechesi mistagogiche. Pur essendo distanti dall’intensità di quei tempi originari, anche noi in questi giorni riceviamo dalla liturgia l’invito a compiere la conversione più difficile e bella. Mentre nella Quaresima abbiamo provato a convertirci alla verità di noi stessi, riconoscendoci fragili e bisognosi di salvezza, ora è il tempo di superare la mentalità della tristezza per aprirci alla gioia della vita risorta. Tutti i racconti di apparizione testimoniano la delicata prudenza con cui il Risorto si mostra ai suoi amici e, al contempo, l’estrema fatica con cui i discepoli escono dal senso di colpa e dalla morsa della paura, per diventare finalmente coraggiosi testimoni della Pasqua. Prima di accedere alla gioia della vita nuova, coloro che hanno cercato di seguire il Signore Gesù nel suo cammino di morte e risurrezione devono superare il sospetto che egli sia solo «un fantasma» (Lc 24,37). Quando appare, il Signore risorto non si lascia certo intimorire dal pesante imbarazzo che lascia i discepoli ancora «stupiti e spaventati» (24,37), «turbati» e pieni di «dubbi» (24,38) di fronte al suo volto. La risurrezione del Signore è una «gioia» così «grande» (24,41) che sembra impossibile e inaccessibile al nostro cuore, spesso così avviluppato su se stesso. Per questo il Signore Gesù non trova altra via se non quella di percorrere con noi — ancora e sempre — la via calda e fraterna della convivialità: «Avete qui qualche cosa da mangiare?» (24,41). Solo quando le acque si sono calmate e il clima è diventato favorevole al dialogo, il Maestro ricomincia a insegnare: «Allora aprì loro la mente all’intelligenza delle Scritture» (Lc 24,45) e istruisce i suoi discepoli riguardo a tutte le cose che «nella Legge di Mosè, nei Profeti e nei Salmi» si riferiscono a lui (24,46). Dopo aver offerto ai discepoli il dono della «consolazione» (At 3,20), il Signore li aiuta a diventare coscienti della testimonianza che ora sono chiamati a restituire a «tutte le famiglie della terra» (3,25). Senza alcuna presunzione, ma anche senza alcuna paura, come gli apostoli sperimenteranno dopo la Pentecoste: «Il Dio di Abramo, il Dio di Isacco, il Dio di Giacobbe, il Dio dei nostri padri ha glorificato il suo servo Gesù, che voi avete consegnato e rinnegato di fronte a Pilato, mentre egli aveva deciso di liberarlo» (At 3,13). Dopo aver rinnegato il Signore, la voce di Pietro è svuotata di ogni presunzione, ricca soltanto di un universale vangelo di salvezza. Pietro è testimone di una «guarigione perfetta» (3,16) del cuore e non teme di annunciare la necessità di un radicale cambiamento di vita. Per compierlo è sufficiente voltare lo sguardo al mistero della croce, riconsiderare il fallimento della vita non più a partire dal proprio peccato (cf. 3,14-15) e dalla propria ignoranza (cf. 3,17) ma dall’amore di Dio, capace di colmare l’abisso del male e del peccato. La conversione è contemplare l’opera bella di Dio e davanti a essa imparare a deporre l’abitudine a ogni (facile) giudizio; lasciarsi guardare e spogliare dagli occhi pietosi dell’Autore della vita e credere che il crocifisso risorto è il definitivo nome di Dio che possiamo invocare e annunciare. Solo così possono «giungere i tempi della consolazione da parte del Signore» (3,20) ed egli può essere «accolto in cielo fino ai tempi della restaurazione di tutte le cose» (3,21). In «questi giorni» santi di Pasqua, non c’è altra grazia e responsabilità per noi cristiani, se non quella di assimilare il mistero della Risurrezione, per poterne diventare gioiosi e inconsapevoli annunciatori, nella speranza che il Signore possa portare a tutti gli uomini «la benedizione e perché ciascuno si converta dalle sue iniquità» (3,26). Anche attraverso di noi.
</p>

<p>
<u>HomilyVoice-21</u> / PRIMA LETTURA E per la fede riposta in lui, il nome di Gesù ha dato vigore a quest’uomo che voi vedete e conoscete; la fede che viene da lui ha dato a quest’uomo la perfetta guarigione alla presenza di tutti voi. Convertitevi dunque e cambiate vita, perché siano cancellati i vostri peccati e così possano giungere i tempi della consolazione da parte del Signore ed egli mandi colui che vi aveva destinato come Cristo, cioè Gesù. Il popolo vede lo storpio fin dalla nascita guarito e, fuori di sé per lo stupore, accorre verso Pietro e Giovanni. La storia si comprende se andiamo oltre la storia. Se non andiamo oltre la storia, essa rimane per noi un libro sigillato, chiuso con sette sigilli. Ecco cosa c’è oltre la storia. Dio ha glorificato il suo Servo Gesù. Voi lo avete crocifisso. Dio invece lo ha risuscitato. Voi l’avete giudicato degno di morte. Dio invece lo ha giudicato degno di gloria eterna. Quest’uomo è per la fede che noi abbiamo posto nel nome di Gesù il Nazareno che sta dinanzi a voi nella perfetta guarigione del suo corpo. In parole assai semplici: Pietro sta dicendo alla folla che è dinanzi ai suoi occhi: Dio non ha accreditato voi. Ha accreditato il suo Servo Gesù. Se Dio lo ha accreditato, ogni sua Parola è verità. Ma anche ogni sua opera è verità. Se in Lui tutto è verità, veramente Lui è il suo Cristo, il suo Messia. Giudicandolo voi degno della crocifissione, altro non avete fatto che compiere tutte le profezie sul Giusto perseguitato. È proprio la crocifissione, la passione, il martirio che attesta che Gesù è il Cristo. Voi avete compiuto una parte delle profezie, quelle cioè che riguardavano le sofferenze del Cristo di Dio. Dio ha adempiuta l’altra parte, quelle cioè che riguardavano la sua gloria, il suo innalzamento, la sua elevazione a Signore, Redentore, Salvatore, Luce dei popoli e delle nazioni. La vostra decisione di uccidere il Santo e il Giusto, non è senza colpa. Voi siete responsabili. Se però prima c’era la possibilità di appellarvi alla vostra ignoranza, ora non potete più appellarvi a nulla. Dal momento della risurrezione, la salvezza è nel suo nome. Si crede nel suo nome, si è salvati. Non si crede, si rimane nella morte per sempre. Nel nome e con l’autorità di Gesù, Pietro ha dato vita all’uomo infermo. Nel nome e con l’autorità dello Spirito Santo Lui dona luce piena sulla storia di Gesù. Nel nome e con l’autorità di Dio, sempre Pietro chiede la loro conversione perché siano cancellati i loro peccati. Pietro tutto opera nel nome del Padre e del Figlio e dello Spirito Santo. Nessuna Parola è di salvezza, redenzione, vita eterna, se non è proferita nel nome del Padre e del Figlio e dello Spirito Santo. La fede è perfetta quando essa è fede nel Padre e nel Figlio e nello Spirito Santo. Dopo aver chiesto la conversione nel nome del Padre, nel nome dello Spirito Santo Pietro illumina con più particolari il mistero di Cristo Gesù. Fa questo, perché nessun dubbio sul Messia si introduca nei cuori. A volte basta un solo dubbio e un’intera illuminazione nello Spirito Santo viene ridotta in macerie. La tentazione sa come entrare in un cuore. LEGGIAMO At 3,11-26 Mentre egli tratteneva Pietro e Giovanni, tutto il popolo, fuori di sé per lo stupore, accorse verso di loro al portico detto di Salomone. Vedendo ciò, Pietro disse al popolo: «Uomini d’Israele, perché vi meravigliate di questo e perché continuate a fissarci come se per nostro potere o per la nostra religiosità avessimo fatto camminare quest’uomo? Il Dio di Abramo, il Dio di Isacco, il Dio di Giacobbe, il Dio dei nostri padri ha glorificato il suo servo Gesù, che voi avete consegnato e rinnegato di fronte a Pilato, mentre egli aveva deciso di liberarlo; voi invece avete rinnegato il Santo e il Giusto, e avete chiesto che vi fosse graziato un assassino. Avete ucciso l’autore della vita, ma Dio l’ha risuscitato dai morti: noi ne siamo testimoni. E per la fede riposta in lui, il nome di Gesù ha dato vigore a quest’uomo che voi vedete e conoscete; la fede che viene da lui ha dato a quest’uomo la perfetta guarigione alla presenza di tutti voi. Ora, fratelli, io so che voi avete agito per ignoranza, come pure i vostri capi. Ma Dio ha così compiuto ciò che aveva preannunciato per bocca di tutti i profeti, che cioè il suo Cristo doveva soffrire. Convertitevi dunque e cambiate vita, perché siano cancellati i vostri peccati e così possano giungere i tempi della consolazione da parte del Signore ed egli mandi colui che vi aveva destinato come Cristo, cioè Gesù. Bisogna che il cielo lo accolga fino ai tempi della ricostituzione di tutte le cose, delle quali Dio ha parlato per bocca dei suoi santi profeti fin dall’antichità. Mosè infatti disse: Il Signore vostro Dio farà sorgere per voi, dai vostri fratelli, un profeta come me; voi lo ascolterete in tutto quello che egli vi dirà. E avverrà: chiunque non ascolterà quel profeta, sarà estirpato di mezzo al popolo. E tutti i profeti, a cominciare da Samuele e da quanti parlarono in seguito, annunciarono anch’essi questi giorni. Voi siete i figli dei profeti e dell’alleanza che Dio stabilì con i vostri padri, quando disse ad Abramo: Nella tua discendenza saranno benedette tutte le nazioni della terra. Dio, dopo aver risuscitato il suo servo, l’ha mandato prima di tutto a voi per portarvi la benedizione, perché ciascuno di voi si allontani dalle sue iniquità». Noi oggi non possiamo più illuminare il ministero di Cristo Gesù e neanche possiamo invitare alla conversione. Siamo stati privati e del Padre e del Figlio e dello Spirito Santo. Non abbiamo Cristo Gesù nel cui nome dobbiamo sempre operare. Non abbiamo lo Spirito Santo nel cui nome sempre dobbiamo illuminare, chiarificare, insegnare, spiegare il mistero di Cristo Gesù. Non abbiamo il Padre nel cui nome dobbiamo sempre chiamare alla conversione, al pentimento, alla purezza della fede perché siano cancellati i peccati. Abbiamo un Dio che è non è né il Padre, né il Figlio e né lo Spirito Santo. Se questo Dio non è il Padre non possiamo chiedere la conversione e in verità non la chiediamo. Addirittura insegniamo che non la si deve chiedere. Se questo Dio non è il Figlio, neanche possiamo operare cose più grandi di quelle operate da Gesù Signore. Non operando, neanche possiamo attestare la verità di Cristo Gesù. Non abbiamo lo Spirito Santo e non possiamo più illuminare la storia con le antiche profezie e neanche con quanto il Padre ha operato in favore del Figlio suo. Ogni scelta che noi facciamo ha selle conseguenze non particolari, ma universali, non solo per la storia, ma anche per l’eternità. Oggi possiamo agire solo nel nostro nome. Ma sappiamo che agendo nel nostro nome, è il fallimento pieno di ogni nostra opera. Lavoriamo per il nulla. Consumiamo le nostre energie per la vanità. Anzi le consumiamo per aprire le porte ad ogni male perché entri nella storia e la consumi. Chi vuole lavorare per la salvezza dei suoi fratelli, sempre deve operare nel nome del Padre e del Figlio e dello Spirito Santo. Sono un solo nome che deve rimanere unito in eterno. Ma oggi è il regno della stoltezza e delle tenebre, il regno della falsità e della menzogna. LETTURA DEL VANGELO Allora aprì loro la mente per comprendere le Scritture e disse loro: «Così sta scritto: il Cristo patirà e risorgerà dai morti il terzo giorno, e nel suo nome saranno predicati a tutti i popoli la conversione e il perdono dei peccati, cominciando da Gerusalemme. Di questo voi siete testimoni». Le Scritture Sante, poiché contengono il mistero di Dio e dell’uomo, del cielo e della terra, del tempo e dell’eternità, della vita e della morte, del bene e del male, solo lo Spirito Santo che conosce il mistero le può spiegare e solo Lui può aprire la nostra mente perché le possiamo comprendere. Ma noi possiamo anche comprendere le Scritture. Poi esse vanno spiegate ad ogni altro uomo. Anche la spiegazione può avvenire solo per opera dello Spirito Santo. Più cresce in noi lo Spirito Santo, più da noi viene ravvivato, e più noi conosciamo le Scritture e possiamo anche spiegarle. Se ci separiamo dallo Spirito Santo, le Scritture divengono per noi una favola, un genere letterario, un racconto mitologico. Avendo molti discepoli di Gesù perso ogni contatto con lo Spirito Santo, non solo non possono più comprendere le Scritture. Se a loro vengono spiegate, neanche le possono accogliere. Chi dona la spiegazione è lo Spirito Santo agente nel discepolo. Chi accoglie la spiegazione è sempre lo Spirito Santo vivente nel discepolo. Chi non è discepolo, accoglie l’annuncio e la spiegazione della Parola se nel suo cuore non c’è inganno. Lo Spirito Santo ha scritto le Scritture servendosi dei suoi agiografi. Lo Spirito Santo le spiega per mezzo degli Apostoli e di quanti sono Maestri e Dottori, viventi però sempre in comunione gerarchica con gli Apostoli. Lo Spirito Santo che vive e cresce nei discepoli accoglie le spiegazioni. Sempre lo Spirito Santo le trasforma in vita in ogni persona nella quale Lui vive e nella quale Lui accoglie la Parola di verità e di vita. Anche l’obbedienza alle Scritture è il frutto dello Spirito Santo nel cuore di chi le Scritture ha accolto. Senza lo Spirito Santo non si ha alcuna forza, alcuna intelligenza, alcuna scienza, alcuna obbedienza nei confronti delle Scritture. Tutto è dallo Spirito Santo, in Lui e per Lui. Ci si separa dallo Spirito Santo, ci si immerge nel pensiero del mondo. LEGGIAMO IL TESTO DI Lc 24,35-48 Ed essi narravano ciò che era accaduto lungo la via e come l’avevano riconosciuto nello spezzare il pane. Mentre essi parlavano di queste cose, Gesù in persona stette in mezzo a loro e disse: «Pace a voi!». Sconvolti e pieni di paura, credevano di vedere un fantasma. Ma egli disse loro: «Perché siete turbati, e perché sorgono dubbi nel vostro cuore? Guardate le mie mani e i miei piedi: sono proprio io! Toccatemi e guardate; un fantasma non ha carne e ossa, come vedete che io ho». Dicendo questo, mostrò loro le mani e i piedi. Ma poiché per la gioia non credevano ancora ed erano pieni di stupore, disse: «Avete qui qualche cosa da mangiare?». Gli offrirono una porzione di pesce arrostito; egli lo prese e lo mangiò davanti a loro. Poi disse: «Sono queste le parole che io vi dissi quando ero ancora con voi: bisogna che si compiano tutte le cose scritte su di me nella legge di Mosè, nei Profeti e nei Salmi». Allora aprì loro la mente per comprendere le Scritture e disse loro: «Così sta scritto: il Cristo patirà e risorgerà dai morti il terzo giorno, e nel suo nome saranno predicati a tutti i popoli la conversione e il perdono dei peccati, cominciando da Gerusalemme. Di questo voi siete testimoni». Per comprendere e per obbedire a queste parole di Gesù: “Nel suo nome saranno predicati a tutti i popoli la conversione e il perdono dei peccati, cominciando da Gerusalemme”, occorre che lo Spirito Santo viva con tutta la sua intelligenza, forza, potenza, verità, luce nel cuore degli Apostoli del Signore e in ogni altro discepolo di Gesù. Per lo Spirito Santo comprendiamo, per lo Spirito Santo viviamo, per lo Spirito Santo annunciano, per lo Spirito Santo predichiamo il mistero della salvezza che si compie nel nome di Cristo Gesù, per lo Spirito Santo il mistero è accolto da coloro ai quali esso viene annunciato. Quando non vi è in noi comprensione del mistero non c’è neanche vita in esso. Quando non c’è vita in esso, neanche lo si predica e lo si annuncia. Quando non lo si predica e non lo annuncia, neanche vi potrà essere conversione e perdono dei peccati. Tutto questo avviene perché ci siamo separati dallo Spirito Santo. Il discepolo di Gesù deve essere piantato nello Spirito Santo e crescere affondando le sue radice in Lui più che un albero nella terra. Se l’albero è tolto dalla terra, esso secca, Nessun frutto è più da esso prodotto. Così è del discepolo di Gesù che si separa dallo Spirito Santo. Egli muore alla vita soprannaturale e ogni frutto spirituale mai più potrà essere prodotto. Manca l’alimento che lo mantiene in vita e questo alimento lo si attinge solo nel cuore dello Spirito Santo. Predicando noi il Dio unico, siamo senza il Padre, senza il Figlio e senza lo Spirito Santo. La nostra predicazione e il nostro annuncio manca del nome del Padre e del Figlio e dello Spirito Santo. Se ogni cosa che noi facciamo non viene operata nel nome del Padre e del Figlio e dello Spirito Santo, non solo non produciamo alcun frutto di salvezza, in più abbandoniamo l’uomo alla falsità, alla menzogna, al peccato, alla morte. Se oggi l’ombra del male e della morte minaccia tutta l’umanità, la responsabilità è dei discepoli del Signore che hanno abbandonato lo Spirito Santo, hanno rinnegato Cristo Gesù, hanno sostituito il Padre celeste con un Dio senza nome e senza volto, senza Parola e senza voce. Oggi voce di salvezza non è più il Dio nel suo mistero di unità e di trinità, di incarnazione, passione, morte, risurrezione, ascensione gloriosa al cielo del Figlio dell’Altissimo, ma è il cuore dell’uomo nel quale non abita il vero Dio, non dimora la vera luce, non è governato dalla verità. Chi è separato dallo Spirito Santo sarà sempre separato da Cristo e chi è separato da Cristo sarà sempre separato dallo Spirito Santo. Chi è separato da Cristo e dallo Spirito Santo, sarà sempre separato dal Padre. Necessariamente la separazione sarà anche dalle Scritture Sante. Ecco il frutto di questa separazione: l’uomo si fa il suo Dio, la sua religione, la sua morale, il suo bene e il suo male. Ma è un Dio, una religione, una morale, un bene e un male costruiti sul peccato, sull’idolatria. Ecco il vero frutto della nostra idolatria cristiana: “L’adorazione di idoli innominabili è principio, causa e culmine di ogni male. Infatti coloro che sono idolatri vanno fuori di sé nelle orge o profetizzano cose false o vivono da iniqui o spergiurano con facilità (Sap 14,27-28). L’idolatria immancabilmente porta all’adorazione del male e del peccato. Ecco la società che noi costruiamo se ci separiamo da Cristo Gesù e dallo Spirito Santo, dal Padre e dalla sua Parola di verità eterna. Madre di Dio, viene presto in nostro aiuto. Ottienici la grazia di essere liberati da questi idolatria che ci fa adoratori del peccato. Amen.  
</p>

<span class="backlinks">
<hr class='footnotes'>
<b>Backlinks:</b>
<br />
<a href='file:///C:/MYZAPP/LECTIO/QUOTIDIE.html'>QUOTIDIE</a>

</span>

</div>
</div>
</body>
</html>
