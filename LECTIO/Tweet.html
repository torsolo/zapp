<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../pills.css" />
<link rel="icon" type="image/x-icon" href="../zapp.ico"/>
<script type="text/javascript" src="../pills.js"></script>
<title>ZAPP</title>
</head>

<body>

<div id="dbase" class="buio">

<div id="DB0">
<p onclick="cambia(934)">2020-01</p>
<p onclick="cambia(969)">2020-02</p>
</div>

<p>1/12/12 È Cristo la verità dell'uomo ed è in Cristo che la si può vivere. La si vive per divenire Cristo oggi. Un giorno senza Cristo è un giorno senza sole, buio, tetro.</p>
<p>2/12/12 La crisi della vera “teologia” è crisi dell’umanità intera. Senza vera “teologia” vi è un deserto spirituale per tutto il popolo.</p>
<p>2/12/12 Avvento: attesa di trascendenza non di immanenza, di cielo e non di terra, evento divino non puramente umano, evento per l’intera umanità.</p>
<p>3/12/12 Il luogo in cui ognuno deve svolgere la missione di salvezza è scelto da Dio, così il tempo e le persone cui far giungere la lieta novella.</p>
<p>3/12/12 Il giusto non vuole il male di nessuno, neanche di colui che gli ha fatto o gli fa il male. Cerca sempre il più grande bene per tutti.</p>
<p>4/12/12 Mistero del Natale: dal fare o dal non fare qualcosa per l’altro, in Cristo che nasce si diviene salvatori, redentori dell’altro. Cristo è di tutti. È di ogni uomo. Cristo non è dei cristiani. Lui vuole che ogni uomo sia suo e noi dobbiamo avvicinare ogni uomo a Lui.</p>
<p>4/12/12 Tra i discepoli e Gesù vi è differenza di cuore. Il cuore di Gesù è tutto per gli altri. Quello dei discepoli ancora è tutto per se stessi.</p>
<p>5/12/12 La scienza è pienamente scienza se è aperta a tutta la verità. Quando la scienza nega una sola verità, essa non è più scienza.</p>
<p>5/12/12 Cristo è il fiato della vera evangelizzazione. Questo fiato deve uscire dal nostro cuore ed è Cristo che lo deve espirare.</p>
<p>6/12/12 Mistero dell’incarnazione: “L’uomo trova la sua completezza nella donna, dalla donna. Dio riceve la sua completezza nell’uomo, dall’uomo”.</p>
<p>7/12/12 Un venditore di morte per un vile guadagno uccide l’umanità. Un missionario del Vangelo dona vita e risurrezione spirituale ad ogni uomo.</p>
<p>7/12/12 Se apostoli, profeti e maestri non vivono di comunione, la comunità vive nelle tenebre, da corpo tenebroso mai potrà illuminare il mondo.</p>
<p>7/12/12 Il mondo moderno non può essere condotto a Cristo dalla sola mediazione sacerdotale. Urge la mediazione capillare di ogni cristiano. Cristo Gesù è venuto per unire gli uomini. Gli uomini fanno di tutto per separarsi. Nell’unione vi è la vita. Nella separazione vi è morte.</p>
<p>8/12/12 La religione soffre di un grande disordine: si dona sfarzo all’esteriorità, ad essa però non corrisponde un’interiorità di grazia e verità.</p>
<p>8/12/12 Immacolata: Dio è innamorato di Maria. È tanto innamorato da sceglierla come Madre del Figlio, facendola Mistica Sposa dello Spirito Santo.</p>
<p>8/12/12 Una sola è la nostra povertà, miseria, debolezza, pochezza. Siamo miseri e poveri di santità, di elevazione spirituale, di Parola di Gesù.</p>
<p>8/12/12 Immacolata: Maria è talmente alta nella sua santità da superare in assoluto ogni altra santità creata. Solo la santità di Gesù la supera.</p>
<p>8/12/12 Senza la teologia, la storia è un insieme di notizie senza alcuna vera intelligenza, sapienza, comprensione, verità.</p>
<p>8/12/12 Il cristiano converte il mondo portando ogni croce ingiusta e offrendola a Dio per la salvezza dei fratelli senza lamento, con pazienza.</p>
<p>8/12/12 L'Immacolata: il pensiero perfetto di Dio senza alcuna inesattezza imposta dal limite della creatura. La bellezza di Dio nella Donna.</p>
<p>9/12/12 Maria è tutta modellata da Dio. Dio l’ha presa fin dal suo concepimento e ne ha fatto la creatura più splendente del Cielo e della terra.</p>
<p>9/12/12 Immacolata: mi lascio io partorire ogni giorno dalla sua santità oppure continuo camminare con i miei piccoli vizi, le molte imperfezioni? L’uomo non è un animale evoluto, al vertice di una evoluzione cieca, miope, insensata. Lui è la presenza visibile di Dio sulla nostra terra.</p>
<p>10/12/12 Sofferenza, dolore, difficoltà, contrasti, opposizioni, croci non vanno sciupati. Sono il salario che si deve pagare per salvare un’anima.</p>
<p>10/12/12 Io credo se scelgo ciò che il Signore ha scelto per me dall’eternità. Fede, obbedienza, vocazione, missione sono una sola volontà di Dio. Il comando non va dato al più valoroso. Va dato al più saggio. La saggezza armonizza il valore di tutti perché ne venga il più grande bene.</p>
<p>10/12/12 In certi frangenti la prudenza salva più che il valore, la forza, la potenza, un esercito. Si può vivere senza pelle, ma non senza prudenza.</p>
<p>10/12/12 Il Signore ci conceda la sapienza di sapere leggere il libro della storia, libro misterioso, arcano, nel quale Lui scrive la sua presenza. La stoltezza chiude le porte della mente alla verità. Sapienza e intelligenza le aprono sempre. La verità obbliga all’accoglienza di essa.</p>
<p>11/12/12 La santità è la verità della nostra umanità. Il santo è l’uomo vero. Il non santo è un uomo abbozzato, è creta ancora non lavorata, grezza.</p>
<p>11/12/12 Senza Cristo, la scienza è vana, la religione falsa, il culto vuoto, la pace inutile, la misericordia effimera, la santità pura ipocrisia.</p>
<p>11/12/12 Finché la nostra fede non si trasforma in vera utilità per gli altri, essa non è perfetta, vitale, efficiente, vera. È una fede da eunuchi. La fede vera è dinamica, capace di trascendersi sempre. La fede statica è senza storia, fatta di verità narcotizzate, devitalizzate, morte.</p>
<p>11/12/12 La vita cristiana si vive nell’armonizzazione della carità. Più potente di ogni colla, essa mette in comunione tutti i “pezzi” del corpo. Dio opera solo con la carità, nella carità, per la carità. Questa è lo strumento di Dio per la costruzione sulla terra della vera umanità.</p>
<p>12/12/12 Quando la sapienza del Signore non governa le menti, quando non la si chiede perché le governi, è allora che l'insipienza regna sovrana.</p>
<p>12/12/12 Chi parla di Gesù secondo il proprio pensiero, vive una missione sterile, senza frutto, umana, non divina, della terra, non del cielo.</p>
<p>12/12/12 La tentazione sa come travestirsi, camuffarsi, trasformarsi da tenebra in luce. La si scorge solo se si è nella luce dello Spirito Santo.</p>
<p>12/12/12 È questa la vera, universale, cosmica falsa profezia: l’aver preso l’uomo il posto di Dio, dichiarando Dio falso e l’uomo vero.</p>
<p>13/12/12 Ogni uomo è uno scrittore della storia universale. Una sua decisione può capovolgere l’intero pianeta, gli può dare una nuova dimensione.</p>
<p>13/12/12 Quando si giunge all’estraneità a noi stessi, è segno che la Parola e solo essa ha preso posto nel nostro cuore. È segno che siamo di Dio.</p>
<p>13/12/12 Quando non si conosce la santità di Dio e neanche la realtà da portare in Dio, nel suo amore, si parla, ma con una scienza da ignoranti.</p>
<p>13/12/12 La ripetizione di ciò che è stato non appartiene allo stile di Dio. A Dio appartiene lo stile della novità perenne, del vero cambiamento.</p>
<p>13/12/12 Il nemico dell’uomo è l’uomo stesso. È la fragilità della nostra carne il nemico ed è in noi. Il governo di sé è dono dello Spirito Santo.</p>
<p>13/12/12 Quasi sempre si agisce per il bene, ma non secondo la vera legge del bene. Urge invece agire per il bene secondo la vera legge del bene.</p>
<p>13/12/12 Lo studio non è una sovrastruttura della natura umana. È la perfezione di essa. Conoscenza, scienza elevano la natura, la rendono perfetta.</p>
<p>13/12/12 Senza mistero l’uomo non può vivere. Il mistero è la sua vita. È grande povertà, estrema miseria per l’uomo ridurre tutto a scientificità.</p>
<p>13/12/12 Ogni nostra parola, gesto, azione, scritto rivela la vera o la falsa conoscenza che abbiamo di Dio. Anche inconsciamente parliamo di Lui.</p>
<p>14/12/12 La ricerca di Dio deve essere ininterrotta, quotidiana. Mai si potrà arrestare, fermare, imprigionare. Mai si dovrà essere sazi di Lui. Evangelizza chi si evangelizza. Annunzia Dio chi ogni giorno si lascia annunziare da Lui con una ricerca di Lui ininterrotta e senza sosta.</p>
<p>14/12/12 La vita nuova del cristiano è la grande profezia di Dio tra le genti. Questa verità deve divenire cultura, forma, struttura dell’esistenza. Si è sostituita la profezia con la teologia. La teologia dice il Dio di ieri. La profezia è voce del Dio di oggi che parla all’uomo d’oggi.</p>
<p>14/12/12 La mia fede non può essere solo ideale, dev’essere anche reale. La sua realtà è il Corpo di Cristo visibile, storico, ecclesiale, cosmico.</p>
<p>14/12/12 È sempre la fede che va trasformata in preghiera. La preghiera è vera, se la fede è vera. Una fede falsa mai potrà innalzare preghiere vere.</p>
<p>14/12/12 Tra il pensiero dell’uomo e quello di Dio a volte la differenza è minima, impercettibile, invisibile. Anche questa differenza va eliminata.</p>
<p>14/12/12 Il vizio per noi è necessità, il peccato civiltà, il lusso esigenza dell’essere, le comodità bisogni connaturali. Si è persa la verità.</p>
<p>15/12/12 Mistero del Natale: Dio si fa uomo per ricreare e rivivificare l’uomo che perennemente si distrugge e si inabissa nel baratro della morte.</p>
<p>15/12/12 Il mondo è alla deriva perché sono molti i cristiani che dicono la Parola di Dio, alterandola, svuotandola della verità contenuta in essa.</p>
<p>15/12/12 Nessuno è per suo merito. Siamo tutti per purissima grazia e benevolenza del nostro Dio. Siamo fatti giorno per giorno dal suo amore divino. L’amore di Dio per l’uomo è inimmaginabile, impensabile, inafferrabile.</p>
<p>15/12/12 Il cuore si sprofonda nella non comprensione adorante, benedicente. Nessuno è sapiente da solo. La nostra sapienza è vera se è in comunione con quella dei fratelli. La sapienza del solo è stoltezza, nullità.</p>
<p>15/12/12 Una società secolarizzata, pagana, atea, laica non ha alcuna possibilità di vincere le battaglie che la turbano. Le manca la grazia di Dio.</p>
<p>16/12/12 Astuzia e malizia di Satana: ti convince a vederlo dove non c'è, ti inganna perché non lo veda dove lui regna con la sua potenza di male.</p>
<p>16/12/12 Siamo ancora assai lontani dal Vangelo. Ci pensiamo nel Vangelo, ma non siamo del Vangelo, per esso. Siamo estranei, forestieri al Vangelo.</p>
<p>16/12/12 Un errore di chi governa, una sua analisi malfatta, una decisione azzardata, una legge ingiusta e disonesta, può rovinare un intero popolo. Una legge iniqua come divorzio, aborto, eutanasia, matrimoni innaturali produce più danni che il fuoco caduto su Sodoma.</p>
<p>16/12/12 È verità storica! Non sempre si deve procedere con rigore di giustizia, equità, bensì mostrando e attestando misericordia, pietà, compassione, grande carità.</p>
<p>16/12/12 Spesso dire il Vangelo è non dire il Vangelo. Non lo si dice con il cuore di Gesù. Non si annunzia nella luce attuale dello Spirito Santo.</p>
<p>16/12/12 Annunziare oggi la verginità prematrimoniale? È roba da marziani, proposta fuori tempo, contesto, luogo. Per il cristiano è legge di vita.</p>
<p>16/12/12 Un missionario del Vangelo senza la Vergine Maria al suo fianco è simile ad un pescatore senza reti, senza canna, senza ami, senza esca.</p>
<p>16/12/12 È sconvolgente che miliardi di uomini, creati da Dio per mezzo del Verbo Eterno, non riconoscono il loro Creatore e Mediatore che nasce.</p>
<p>16/12/12 Giovanni il Battista: il deserto è la sua casa, la solitudine la sua compagnia, l’ascolto dello Spirito Santo l’unica voce da lui udita.</p>
<p>17/12/12 L’uomo onesto difende anche il suo più grande nemico, affermando la verità conosciuta dinanzi a calunnie o falsità che sente sul suo conto.</p>
<p>17/12/12 L’uomo cristiano prega per il suo nemico perché viva nella pace di Cristo Gesù e se ha fame gli dona da mangiare e lo benedice.</p>
<p>17/12/12 Se avessimo una fede libera! La debolezza cristiana nasce proprio da una fede schiava del nostro io e della nostra insipienza di peccato Non è per nulla facile camminare nell’attualità della volontà del Padre. È necessario divenire un cosa sola con lo Spirito Santo.</p>
<p>17/12/12 La nascita della fede in un cuore è un vero mistero, perché le vie attraverso cui il Signore si serve per farla nascere sono un mistero.</p>
<p>17/12/12 Una fede senza capacità di deduzione è morta. Essa non aiuta l’uomo a fare quei passi ulteriori necessari per camminare di fede in fede.</p>
<p>17/12/12 Cristo non vuole cose. Vuole la vostra vita perché la trasformi in sua vita, per amare il mondo, redimerlo, salvarlo, condurlo nella verità.</p>
<p>18/12/12 Quando l’edificazione della comunità lo richiede, il cristiano è obbligato dalla fede a rinunciare anche ad alti doni dello Spirito Santo.</p>
<p>18/12/12 Tutti i mali sociali del mondo sono il frutto di un malessere spirituale spesso causato dal mancato insegnamento della verità di Dio.</p>
<p>18/12/12 La mancata profezia, l’assenza del vero annunzio lascia i cuori incolti e in essi ogni erbaccia di peccato e malvagità inizia a spuntare.</p>
<p>18/12/12 La vita non è una equazione matematica che si svolge con regole universali. Essa è un mistero sempre sconosciuto prima che lo si viva.</p>
<p>18/12/12 Il desiderio della maternità si può compiere solo in un matrimonio legittimo, celebrato tra un uomo e una donna, con legame indissolubile.</p>
<p>18/12/12 La scienza non dona verità alla morale. La morale dona verità eterna alla scienza. Questa non governata dalla sana morale uccide l’uomo.</p>
<p>18/12/12 A chi riveste cariche pubbliche, civili e religiose, è richiesta la più grande onestà per non essere obbligato al compromesso o alla cecità.</p>
<p>18/12/12 L’ordine dello spirito ha il governo dell’ordine della materia. Un solo errore nel primo produce gravi e irreparabili danni nel secondo.</p>
<p>18/12/12 Ogni opera di misericordia deve essere sacrificio, privazione. Si toglie a se stessi qualcosa per offrirla al fratello che è nel bisogno.</p>
<p>18/12/12 Con Dio l’umiltà è la sola legge della vita. Superbia e arroganza, prepotenza e spavalderia producono solo peste omicida che distrugge.</p>
<p>19/12/12 L’Eucaristia è il compimento perenne del mistero del Natale. Per il tuo sì ad essa Cristo si fa tuo corpo per la redenzione del mondo.</p>
<p>19/12/12 La perfetta parità tra gli uomini nella dignità, nel rispetto, nella carità, nella libertà è un cammino mai compiuto, sempre da compiere.</p>
<p>19/12/12 Cristiano non è colui che difende alcuni interessi dell’uomo. È invece colui che, vivendola, difende la verità di Cristo in ogni uomo.</p>
<p>19/12/12 Non solo la cosa da offrire al Signore deve essere pura, anche le mani di chi la offre devono essere pure, sante, senza macchia.</p>
<p>19/12/12 Chi vuole fare la volontà di Dio, sappia che la può fare solo con la potenza della sua grazia e con la luce accecante della sua verità.  È questa la missione più difficile per un uomo: dare verità piena, perfetta alla propria verità incompleta, inadeguata, spesso falsa.</p>
<p>19/12/12 La prima e fondamentale sapienza di un uomo è l’osservanza della Legge del Signore. Non vi è sapienza nella trasgressione dei Comandamenti.</p>
<p>19/12/12 Tutti i mali dell’umanità sono il frutto della scelta dell’uomo di adorare Dio senza la sua legge o di farsi la legge senza e contro Dio.</p>
<p>19/12/12 Chi vuole ben lavorare, dovrà avere il Signore sempre con lui, come suo personale assistente, ispiratore, consigliere per pensieri, opere.</p>
<p>19/12/12 L’esercizio del culto divino deve essere un vero lavoro, una fatica, anche se spirituale, intellettuale, altrimenti si è nell’ingiustizia.</p>
<p>19/12/12 In mezzo agli uomini, il sacerdote è presenza di Cristo Salvatore e Redentore nella pienezza della sua grazia e verità senza alcun limite.</p>
<p>20/12/12 L’uomo onesto sa vedere anche il bene dei suoi avversari. Il non onesto vede il bene del suo nemico e lo dichiara un male.</p>
<p>20/12/12 Mai, nessuna angoscia, difficoltà, amarezza, dolore, dovrà farci dimenticare il nostro Dio e la bontà del suo amore e della sua verità.</p>
<p>20/12/12 Nel Sacerdote Cristo Signore ha posto la verità di se stesso e del mondo. Dove vi è assenza di Lui, l’uomo non si conosce, non conosce Dio. Il Sacerdote porta nel suo corpo l’universo creato e increato, porta Dio nella sua altissima santità e l’uomo nella sua miseria di peccato.</p>
<p>20/12/12 Il Signore dona tutto a noi perché noi tutto doniamo a Lui. Sublime visione di fede. Chi la possiede non teme di dare tutto al Signore.</p>
<p>20/12/12 Non c’è né coraggio né fortezza per chi è infedele alla Legge del Signore. Vi è solo inganno, perché tutta la vita è fallimento, perdizione.</p>
<p>20/12/12 Se il canto sacro non è vera profezia del Signore, è muto. È profezia se svela e manifesta le grandi opere che Dio pone oggi nella storia.</p>
<p>20/12/12 La persona di governo saggia dispone che ogni cosa sia affidata ad un singolo responsabile. Responsabilità collettiva è non responsabilità.</p>
<p>20/12/12 Chi sciupa i secondi del tempo, sciupa i giorni e i mesi e l’intera vita. La vera economia del tempo inizia dal buon uso di ogni secondo. È il governo della capillarità che attesta la saggezza di chi è posto a capo. Le piccole cose sono le madri della grandi. Chi cura le piccole cose, ogni piccola cosa, anche i secondi del suo tempo, è persona che arricchisce se stessa e il mondo intero. Quando riconoscerò dinanzi a Dio di aver sciupato dieci secondi del dono prezioso del tempo, solo allora potrò fare una buona confessione.</p>
<p>20/12/12 Le scelte di Dio sono inafferrabili dalla mente, incomprensibili al cuore. Sono mistero invalicabile, un arcano inviolabile, impenetrabile.</p>
<p>21/12/12 Mistero del Natale: Il Figlio di Dio si fa uomo per ricreare l'uomo, perché l'uomo ricrei tutto il creato da lui distrutto con il peccato. Chi non si lascia ricreare dal Figlio di Dio che nasce mai potrà essere un creatore del creato, sarà un distruttore, non un datore di vita.</p>
<p>21/12/12 Mistero del Natale: nessuno potrà mai compiere l’opera di Dio secondo verità se non vive da vero figlio di Dio, nel Figlio suo Cristo Gesù. Se io prete non vivo da vero figlio di Dio non possono fare veri figli di Dio, perché Dio non è con me per creare per me altri suoi figli.</p>
<p>21/12/12 I Comandamenti del Signore vanno custoditi, osservati, ricercati con sapienza e intelligenza, desiderati con grandezza di cuore e di mente.</p>
<p>21/12/12 La conoscenza del Signore è così profonda, vasta, penetrante, avvolgente da penetrare il cuore là dove il cuore neanche riesce a penetrarsi.</p>
<p>21/12/12 Cosa è il lavoro di una persona, il suo ministero? È il compimento della sua vocazione, che è il fine per cui lui esiste sulla terra. Vocazione e ministero sono una cosa sola, sono la vita della persona. Vivendo bene il ministero uno costruisce se stesso, vive la vera vita.</p>
<p>21/12/12 L’uomo di Dio non può avere suoi personali desideri. In lui deve rivelarsi sempre il desiderio di Dio. Lui è del suo Dio, non di se stesso.</p>
<p>21/12/12 Il vero credente in Dio è garante del vero Dio e non solo un suo annunziatore, un predicatore. Garantire è annunziare con certezza di fede.</p>
<p>21/12/12 Nessuno potrà mai fare adeguatamente le cose di Dio se non Dio che agisce e opera nell’uomo che è chiamato a fare le sue cose.</p>
<p>21/12/12 La solitudine da Dio crea sempre solitudine dagli uomini. Gli uomini non sono con noi, quando noi non siamo con il Signore.</p>
<p>21/12/12 Benedice il Signore chi possiede occhi purissimi di vera fede. Chi non possiede questi occhi, mai benedirà il Signore. Non lo vede.</p>
<p>21/12/12 Nella nostra fede essere e vivere da veri figli di Dio è il fine di ogni cosa: istituzioni, sacerdozio, sacramenti, vangelo.</p>
<p>21/12/12 Per costruire il tempio Davide si spoglia di oro e argento. Gesù, per costruire il tempio vivente di Dio, dona il sangue, la carne, la vita.</p>
<p>21/12/12 Dal momento della creazione dell’uomo Dio vive per l’uomo, l’uomo è il suo pensiero fisso. Oltre l’uomo non ha altri pensieri.</p>
<p>21/12/12 Dio è infinitamente oltre ogni grandezza, potenza, splendore, gloria, maestà. Tutte queste cose sono concetti finiti. Dio è infinito eterno.</p>
<p>22/12/12 I mali del mondo sono generati da setti padri: superbia, avarizia, lussuria, ira, gola, invidia, accidia. Solo Cristo è il loro estirpatore. Dove regna Cristo non regna il vizio. Dove regna il vizio non regna Cristo. Il regno di Cristo è umiltà, pace, carità, giustizia, verità.</p>
<p>22/12/12 Se facciamo nostre le cose, le perdiamo. Se le trasformiamo in carità, amore, elemosina, le conserviamo per l’eternità e ci conserviamo.</p>
<p>22/12/12 Siamo mistero del Natale: Dio salva l’uomo per mezzo del corpo dell’uomo, ricolmato di Spirito Santo, trasformato in corpo di Cristo Gesù.</p>
<p>22/12/12 Il cristiano ha bisogno di un punto di riferimento spirituale certo, forte. Necessita di una pietra solida su cui costruire anima, spirito.</p>
<p>23/12/12 Il prete è il grande mediatore che deve stare sempre dinanzi agli uomini per cantare la Parola di Dio in pienezza di verità e comprensione.</p>
<p>23/12/12 La vita è essenza della preghiera, non accidente, cosa secondaria, eliminabile. Essa dovrà divenire il cuore di ogni nostra preghiera.</p>
<p>23/12/12 Lo Spirito Santo ha bisogno di persone libere, aperte, non incarcerate in strutture ferree per aprire la sua verità alla perenne novità.</p>
<p>23/12/12 Il cristiano è voce di verità, pace, misericordia, compassione. Non è cristiano chi è voce di odio, inimicizia, egoismo, divisione, guerra.</p>
<p>23/12/12 Il mondo evolve, cambia. La storia è un terremoto perenne. Ciò che ieri era stabilità, oggi viene spazzato via e di esso non restano tracce. Unica certezza è Cristo, Datore all’uomo dello Spirito Santo, perché lo guidi nel mare delle incertezze perenni verso la certezza eterna.</p>
<p>23/12/12 È questa la debolezza della Chiesa. Essa risiede in ogni suo figlio che si oppone allo Spirito Santo e gli resiste con inaudita veemenza.</p>
<p>23/12/12 Il Natale è scelta di povertà, solitudine, miseria, niente. È scelta di una vita di crudezza, asperità, solitudine, abbandono, rifiuto.</p>
<p>23/12/12 È facile vivere il Natale, ma non il Santo Natale, il cui significato è stato fagocitato dal mondo che lo ha svuotato dell’intera verità.</p>
<p>23/12/12 Natale: vedere l’inutilità e la vanità di ogni cosa ritenuta utile dalla nostra natura portata all’esasperazione dal vizio e dal peccato.</p>
<p>24/12/12 Se è difficile afferrare il mistero della Trinità, molto di più è cogliere il mistero del Verbo che diviene vero uomo, rimanendo vero Dio.</p>
<p>24/12/12 Con la nascita di Gesù, tutte le antiche e nuove visioni, pensieri, immagini di Dio devono scomparire. È Lui la sola, unica vera immagine.</p>
<p>24/12/12 Mistero del Natale: immagine nuova di Dio che per amore dei suoi nemici nasce per poter morire crocifisso per essi, per la loro salvezza.</p>
<p>24/12/12 Vi è la fede visibile narrata dalla storia e la fede invisibile. La fede invisibile è potente forza nascosta che alimenta la fede visibile.</p>
<p>24/12/12 La fede è come l’aria. Pervade ogni angolo più remoto della terra. Entra nei cuori in modo silenzioso, inosservato, senza fare violenza.</p>
<p>24/12/12 Non è il grande predicatore che sparge la fede nei cuori. È la santità umile e nascosta dei discepoli di Gesù di cui il mondo respira. La nostra spesso è una fede viziata, stanca, abitudinaria, che fa del Vangelo una filosofia, una teoria di infinite e inutili discussioni.</p>
<p>24/12/12 Il presbitero è luce, verità, discernimento, sapienza nella comunità, perché lui è presenza “fisica” di Cristo Pastore in mezzo ad essa. Cuore e mente del presbitero devono essere aggiornati su Cristo, allo stesso modo che Cristo era attimo per attimo aggiornato sul Padre.</p>
<p>25/12/12 La fede è il sommo dell’intelligenza umana, perché essa è l’intelligenza divina posta a servizio della mente e del cuore dell’uomo.</p>
<p>25/12/12 Ogni fede, anche paurosa, incapace di testimonianza, va aiutata, non disprezzata, elevata, non sotterrata, incrementata, mai mortificata.</p>
<p>25/12/12 La vita è mistero. Chi abolisce il mistero della vita, la rende un evento puramente umano, senza rivelazione divina, senza verità, saggezza.</p>
<p>25/12/12 Mistero del Natale: in Cristo Luce di Dio il cristiano diviene Luce di Cristo per illuminare il mondo. La Luce del cristiano è la sua vita.</p>
<p>25/12/12 La Pace, che è Cristo, che è in Lui, per Lui, con Lui, è pace dell’uomo, se l’uomo diviene corpo di Cristo e vive in Lui, con Lui, per Lui. È il cristiano il datore della vera pace del mondo. È il cristiano che si trasforma in Cristo e mostra con la vita la Luce del Redentore. Il cristiano mai dovrà essere un ratificatore di coscienze adultere e melmose, un giustificatore di peccati, falsità, inganni, ogni male.</p>
<p>25/12/12 Il cristiano che parla di Dio deve mostrare Dio con le parole e con le opere. Deve essere persona dal Vangelo leggibile sulle sue spalle. Il discepolo di Gesù non vive una parola sola del Vangelo per qualche giorno durante la vita, lo vive tutto per ogni giorno della sua vita.</p>
<p>25/12/12 Sei tu, cristiano, l’alito di Dio sulla terra, in questa storia tormentata, perché carente di ogni respiro divino, celeste, di eternità. Se il cristiano non è cristiano, nessuno mai attraverso di lui, potrà divenire cristiano, la sua missione è falsa, ingannevole, mentitrice.</p>
<p>25/12/12 La salvezza è un desiderio di Dio condiviso dall’uomo. La condivisione del desiderio di Dio è necessaria per la redenzione dei fratelli.</p>
<p>26/12/12 Il cristiano non può essere un adoratore di furti, adulteri, impurità, omicidi, falsa testimonianza, disonore dei genitori, superstizione.</p>
<p>26/12/12 Sono molti coloro che si fanno i paladini di Dio, mentre la loro vita è fuori del suo pensiero e della sua verità. Essi non servono a Dio.</p>
<p>26/12/12 Il Vangelo racchiude in sé tutto il mistero di Cristo Gesù, nel quale è sigillato tutto il mistero di Dio e dell’uomo. Il Vangelo è tutto.</p>
<p>26/12/12 La sana politica inizia quando un cristiano dice ad un candidato: tu non puoi rappresentarmi perché non sei, non vivi da vero cristiano.</p>
<p>26/12/12 Cosa manca oggi al Vangelo? Il mio, il tuo, il nostro aggiornamento di quella pienezza di verità cui ci conduce lo Spirito Santo.</p>
<p>26/12/12 Se tu non ti aggiorni sul Vangelo e non aggiorni il Vangelo su di te, il Vangelo rimane conoscenza non perfetta di Cristo Gesù.</p>
<p>26/12/12 Il Vangelo è simile ad un chicco di grano che il discepolo di Gesù prende, semina nel suo cuore, cura perché produca ogni frutto di bene.</p>
<p>26/12/12 Il vero male del mondo è la coscienza intorpidita, nella quale non si fa alcuna distinzione tra il vero Dio e i molti idoli che adoriamo. L’ateismo che dimora in certi luoghi di culto è così subdolo, nascosto, invisibile, da corrompere ogni anima che vi si accosta.</p>
<p>26/12/12 Il Vangelo va predicato senza parzialità, timore, paura, sudditanza psicologica, riverenza ossequiosa e omertosa, vendita della coscienza. Il predicatore del Vangelo è persona non paurosa, non schierata, libera da amicizie pericolose, limpida per moralità, santa per costumi.</p>
<p>27/12/12 Ogni sangue versato – omicidio, femminicidio, parricidio, matricidio, infanticidio – grida vendetta al cospetto di Dio. È colpa gravissima.</p>
<p>27/12/12 La sana dottrina della Chiesa insegna ad ognuno di evitare le occasioni prossime del male. La somma prudenza è legge di vita. I predicatori della libertà senza alcuna prudenza sono complici di ogni misfatto che viene generato dalla loro stolta, insipiente parola. Non è mai vera libertà sfidare il male che è nel cuore dell'altro. Sana libertà è proteggersi, custodirsi da ogni male.</p>
<p>27/12/12 Una società che non vive di doveri diviene una società senza alcun diritto. Il diritto è un dovere maturato, è salario, paga del dovere.</p>
<p>27/12/12 Chi governa deve essere non schierato, libero da amicizie pericolose, limpido per moralità e costumi, pieno di energia spirituale, vero.</p>
<p>27/12/12 La verità è di Dio e deve essere sempre degli uomini di Dio. Mai un cristiano può essere della non verità, perché lui è consacrato ad essa.</p>
<p>27/12/12 Si fanno meeting, tavole rotonde, si convocano esperti, si stilano programmi, si mettono tasse su tasse. Senza l’aiuto di Dio, tutto è vano. La storia è ingovernabile senza la grazia, il consiglio, la saggezza che sono in Gesù. Solo Lui ha le chiavi della storia. Nessun altro.</p>
<p>28/12/12 Chi si appropria dei doni di Dio e ne fa uso esclusivo per la sua persona, sappia che è un ladro, un ingiusto, un cattivo servo di Dio.</p>
<p>28/12/12 La virtù del popolo è sempre un riflesso di chi lo governa. Un re disonesto, pieno di vizi, è una macchina che produce miseria nel popolo. Mai potrà dirsi giusta una società nella quale per un solo incarico uno guadagna più di quanto un onesto lavoratore in cento faticosi anni.</p>
<p>28/12/12 Nei comunicatori di massa vi è un potere immenso: possono trasformare la verità in falsità e la falsità in verità. Siamo senz’alcuna difesa. Il missionario del Vangelo deve essere il primo testimone della sua verità, attraverso un tenore di vita semplice, scarno, essenziale.</p>
<p>28/12/12 Molti sono i “ministri” della luce che si sono trasformati in estintori di essa, per paura, diplomazia, vergogna, vendita della coscienza. Quando un popolo perde la vera coscienza morale, non v’è per esso alcuna speranza di vera civiltà. Imperversa un’orribile, oscura barbarie.</p>
<p>29/12/12 Il falso profetismo è così subdolo e suadente, da rovinare qualsiasi mente. Esso è inodore, incolore, nessuno lo vede, nessuno lo sente. Il falso profeta si traveste da sposo, amico, sacerdote, religioso, grande predicatore di Cristo. Impossibile riconoscerlo all’istante.</p>
<p>29/12/12 Quando il difensore del Vangelo si allea con il suo distruttore, il soldato di Gesù si trasforma in soldato di Satana, chi si potrà salvare? Spesso le parole sono vuote, insensate, spoglie di verità, parziali, lacunose, frutto di menti sterili, prive di razionalità, intelligenza. È triste vedere gli uomini drogati dalla falsità creata ad arte per impedire di pensare, perché si rimanga schiavi del pensiero del mondo. Non c’è più speranza di sana conoscenza se i “moderni vestali del vero” con la loro parzialità recitano il canto funebre alla verità.</p>
<p>30/12/12 Cristo Gesù è la luce che dona pienezza di vita ad ogni uomo. Senza la sua luce tutte le verità parziali che conosciamo sono inutili, vane. Quando il cristiano si trasforma in falsità, la disumanità regna sovrana nel mondo. È la sua luce il germe della vera umanizzazione.</p>
<p>30/12/12 Il prete di Cristo non è sacerdote dell’utilità personale, ma della verità e della luce di Cristo Signore, del dono perenne della grazia. Cristo Gesù è verità e vita non del cristiano, ma di ogni uomo. Il cristiano è colui che crede in Cristo verità e vita e si nutre di Lui.</p>
<p>30/12/12 Nel matrimonio la scelta dell’uomo, della donna è cosa seria, divina, perché si tratta di realizzare un progetto non umano, ma divino.</p>
<p>30/12/12 È vero uomo non chi si chiude nel cerchio invalicabile della sua persona, bensì chi si spende tutto nella grande compassione per gli altri.</p>
<p>30/12/12 Gesù viene non solo per togliere il peccato del mondo, ma anche per dare all’uomo il suo cuore divino perché ami con il suo stesso amore.</p>
<p>30/12/12 Gesù è il solo uomo che ha amato senza alcun limite religioso, psicologico, sociologico, familiare, non crescita sapienziale o di grazia.</p>
<p>30/12/12 La fede è l’atto umano più umano perché è proprio della ragione accogliere la verità storica, nella quale è contenuta la divina verità. Se la fede non cresce, muore. Se non si irrobustisce, deperisce. Se non si eleva, non si espande, secca. Se non si alimenta, si avvizzisce.</p>
<p>30/12/12 Il cristiano è chiamato a farsi povero in spirito. Di tutto deve fare dono al Padre: spirito, anima, corpo, volontà, desideri, aspirazioni.</p>
<p>31/12/12 Gesù non è nel sofferente. Gesù è il sofferente. È l’affamato, l’ammalato, il nudo, il forestiero, il carcerato, l’assetato, il bisognoso.</p>
<p>31/12/12 Il Vangelo è voce, cuore, mente, anima, spirito, corpo di Cristo Gesù. Chi si nutre di Vangelo si nutre di Lui, cresce in Lui, vive in Lui. Il Vangelo è più che una sala di udienza regale. Chi prende in mano il Vangelo, prende in mano Cristo, che si mette sul trono per parlarci.</p>
<p>31/12/12 Nell’Eucaristia l’uomo si nutre di Cristo perché Cristo si nutra di lui, lo trasformi in suo corpo e sangue. Nasce, cresce l’uomo cristico.</p>
<p>31/12/12 Il tempo è dono di Dio. È dato perché l’uomo manifesti la verità e la santità di Cristo Gesù, più che le stelle la bellezza del Creatore.</p>
<p>31/12/12 La Chiesa una, santa, cattolica, apostolica è la sola vera casa di Dio sulla nostra terra. Qui Dio abita in pienezza di verità e grazia.</p>
<p>31/12/12 L’astuzia di Satana è talmente sottile, suadente, nascosta, subdola, da apparire un grande bene per coloro che non sono nello Spirito Santo. Il fine di Satana è uno solo: conquistare i pensieri. Togliere dalla mente e dal cuore la volontà di Dio e al suo posto inoculare la sua. Oggi Satana ha conquistato mente e cuore di moltissimi cristiani. Lo attestano i loro pensieri che non sono più i pensieri di Cristo Gesù. Satana va alla conquista di chi conta: Papa, Cardinali, Vescovi, Preti, Politici, Giudici, Scrittori, Giornalisti, Opinionisti, Professori.</p>
<p>31/12/12 La salvezza viene dalla grazia di Gesù Signore, dalla forza, luce e potenza dello Spirito Santo, che si ottiene con preghiera incessante. In un anno quanta grazia sciupata, non messa a frutto, persa. Signore, pietà di noi.</p>
<p>31/12/12 Signore, insegnaci a vivere il tempo come strumenti della tua grazia, verità, giustizia, pace, carità, gioia, luce, sapienza, santità.</p>
<p>31/12/12 Gesù Signore fonda la religione del dono reale e spirituale. Noi l’abbiamo ridotta a speculazione, riflessione, parola vana, discussione.</p>
<p>31/12/12 La vera salvezza di un popolo, una comunità, la Chiesa, inizia quando ognuno saprà confessare i propri errori e fare ammenda per essi.</p>
<p>1/01/13 Sotto il tuo manto ci rifugiamo, o Santa Madre di Dio. Proteggici più che esercito celeste schierato in campo. Tu sei la nostra Vittoria. Santa Madre di Dio, aiutaci ad apprendere che responsabilità legale non è responsabilità morale. Questa è purezza di cuore e di mente. Santa Madre di Dio, tu sei specchio di ogni virtù. Fa' che uomini e donne ti imitino nella tua purezza di pensieri, desideri, corpo, anima.</p>
<p>1/01/13 Le responsabilità legali, senza la responsabilità morale, sono come un setaccio: lasciano cadere tutta l’acqua che viene versata in esso. È la responsabilità morale personale che oggi va costruita. Essa è quasi assente dal cuore e dalla mente di ogni uomo, donna, bambino.</p>
<p>1/01/13 Il male vive di equilibri assai sofisticati, la diplomazia che lo custodisce e protegge è veramente diabolica. Esso elimina chi lo turba. È la religione di molti cristiani: Dio senza Cristo, Cristo senza Chiesa, Chiesa senza Vangelo, Vangelo senza verità, verità senza morale.</p>
<p>1/01/13 Madre di Dio, del tuo cuore il Signore ha fatto il suo paradiso sulla nostra terra. Dio non può fare nessun’altra creatura più grande di te.</p>
<p>1/01/13 Chiesa, Sacerdozio, Episcopato, Papato, Religiosi, Laicato cristiano, sono apprezzati dal mondo, purché siano del mondo, nella sua falsità.</p>
<p>1/01/13 Il cristiano sa attendere nella pace la venuta di Dio nella sua vita. Il suo cuore è lontano da ogni ansia, angoscia, tensione, agitazione.</p>
<p>1/01/13 Se non siamo vero mistero di Cristo, le nostre parole sono chiacchiere, frasi che parlano vanamente su Dio, uomo, Chiesa, Cristo, missione.</p>
<p>1/01/13 Chi è privo dello Spirito Santo, pur conoscendo tutta la teologia, dinanzi alla rivelazione di Dio, mancherà sempre di vero discernimento.</p>
<p>1/01/13 Vogliamo una società nel peccato, senza legge morale, e poi ci lamentiamo dei frutti che essa produce. Il frutto del peccato è la morte.</p>
<p>1/01/13 È difficile per i teologi divenire piccoli. Loro possiedono già mistero e verità. Ciò che si possiede non è più mistero. Lo si possiede già. Per possedere ciò che non si possiede occorre che ci si spogli di quanto si possiede. Questo significa essere e farsi piccoli. È annullarsi.</p>
<p>1/01/13 Dinanzi al mistero di Gesù ci si pone come davanti ad un film. Le immagini scorrono sempre nuove. Alla fine si può conoscere ogni cosa.</p>
<p>1/01/13 Chi pensa di poter governare il mondo senza Dio, sappia che sotto i suoi piedi il granito diventerà sabbia e la dura roccia misera polvere.</p>
<p>2/01/13 Ogni potere, ricevuto da Dio o dagli uomini, sotto qualsiasi forma viene esercitato, è per la promozione della più grande giustizia.</p>
<p>2/01/13 Quando in una società è tolta la libertà di coscienza e il singolo non può più affermare la verità, muore la democrazia, nasce la tirannia.</p>
<p>2/01/13 Quando Dio compie le sue opere, sempre la storia creata dall’uomo che lo combatte, gli rende testimonianza, confessa che l’opera è di Dio.</p>
<p>2/01/13 L’uomo di Dio deve possedere una visione alta di fede. Deve vedere nella storia che lo combatte l’opera di Dio che vuole affermare la sua verità.</p>
<p>2/01/13 Senza una visione alta di fede, si rimane impantanati in un immanentismo mortificante. Si vede solo l’uomo e non Dio che opera per l’uomo.</p>
<p>2/01/13 Gesù deve essere per ogni uomo il cuore del suo cuore, il pensiero dei suoi pensieri, l’alito del suo alito, l’anima della sua anima.</p>
<p>2/01/13 Ogni uomo ha bisogno di Cristo più che del cibo, più che dell’aria, più della sua stessa anima e del suo cuore, più della sua stessa vita.</p>
<p>2/01/13 Cristo Gesù è la verità della nostra umanità. Nessun uomo è vero uomo senza Cristo Signore. Siamo veri in Lui, con Lui, per Lui.</p>
<p>2/01/13 Cristo è la vita di ogni vita. Senza di Lui si è più vuoti di un corpo senz’anima, un oceano senz’acqua, un cielo senza stelle e senza sole.</p>
<p>3/01/13 Passano le filosofie, tramontano pensieri, ideologie, invecchiano santità, teologie, ma tu, Vangelo, rimani sempre nuovo, attuale, vero. Cristo Gesù è la luce attuale per ogni uomo, di oggi per oggi, perenne nuovo sole, intramontabile, mai si spegne, senza notte, accecante.</p>
<p>3/01/13 Per annunzio del Vangelo si presenta Cristo al cuore. Solo se avviene lo sposalizio tra Cristo e il cuore, la fede è perfetta e genera vita. Se Gesù non scrive se stesso in un cuore, non rivela alla mente tutta la potenza del mistero, non sconquassa la vita, noi non lo conosciamo.</p>
<p>3/01/13 Non si parla di Gesù con parola appresa, studiata, copiata da altri. Si parla invece per parola generata dall’impressione di Cristo in noi.</p>
<p>3/01/13 Nella nostra fede la grazia di Dio vince, trionfa, opera salvezza, redenzione. Insieme fede dell'uomo e grazia di Dio rinnovano la storia. Chi smarrisce la fede, perde anche la speranza. La fede è l’albero, la speranza è il frutto. La fede morta mai produrrà speranza vera.</p>
<p>3/01/13 Gesù cura la fede debole dei suoi discepoli. Molti ministri della Parola non lo imitano e lasciano che la fede inferma muoia del tutto. È obbligo di ogni cristiano aiutare la fede debole dei suoi fratelli. Non vi è futuro di speranza se essa muore per omessa coltivazione.</p>
<p>4/01/13 Chi sguazza nelle acque sporche del pensiero del mondo, mai potrà condurre qualcuno alle acque limpide della verità di Cristo Signore. Oggi molta evangelizzazione è malata, malsana, sporca, perché chi la vive, la dice dalla vasca sudicia e nauseabonda del peccato del mondo.</p>
<p>3/01/13 Prima di darlo agli estranei, ai lontani, Gesù va dato alla sua Chiesa in modo vero, perfetto, santo, giusto, senza equivoci o ambiguità. Se la Chiesa che accoglie gli estranei è vasca piena di acqua impura, putrida di falsità e di peccato, chi entra in essa va in perdizione.</p>
<p>3/01/13 Il Signore non è nella complessa teologia, grandi sistemi di pensiero, magnificenza del culto. Egli è nella semplicità di un gesto d’amore.</p>
<p>3/01/13 Al discepolo di Gesù è chiesto di invocare senza interruzione lo Spirito Santo perché lo ricolmi di ogni potenza di luce, verità, amore.</p>
<p>3/01/13 Se non vi è perfetto sposalizio tra la volontà di Dio e quella dell’uomo nessuna salvezza si potrà mai realizzare. È grande questo mistero.</p>
<p>3/01/13 Il Vangelo è un libro stupendo, meraviglioso. Ogni sua parola è carica di mistero. Non vi è in esso una sola sillaba vana. Tutto è verità. Nel Vangelo, lo Spirito Santo, supremo Maestro di sceneggiatura e Regista divino, guida ogni evento per trasformarlo in vera salvezza. Senza lo Spirito Santo in noi non si opera salvezza, mai, perché la salvezza è l’opera dello Spirito del Signore in noi, con noi, per noi.</p>
<p>3/01/13 Gesù è il solo che può parlare delle cose del cielo perché sono la sua stessa natura. Lui è dal seno e nel seno del Padre. È la sua verità. La verità dell’uomo è Gesù Signore. Chi è senza la verità di Cristo, perché l’ha smarrita, persa, dimenticata, è anche senza la sua verità.</p>
<p>3/01/13 Tra Gesù e i fondatori di religione vi è la stessa differenza che regna tra immaginare Dio ed essere Dio. È un abisso d’inconoscibilità.</p>
<p>5/01/13 Le opere rivelano la nostra verità o falsità. Dalle opere si riconosce l’albero buono, ma anche l’albero cattivo. Le opere non ingannano. La verità della nostra fede è manifestata dalla verità delle nostre opere. Le opere di falsità attestano che la nostra fede non è pura.</p>
<p>5/01/13 In ogni decisione ognuno rivela se stesso. Manifesta se lui percorre vie divine, di purissima fede e verità, oppure vie umane, di non fede.</p>
<p>5/01/13 Dio non è solo il Salvatore dell’anima per condurla nell’eternità. È il Salvatore dell’uomo per immergerlo nella storia con una nuova luce. È la storia che accredita gli Inviati di Dio. Chi vuole essere riconosciuto vero uomo di Dio, deve illuminare la storia con opere nuove.</p>
<p>5/01/13 La Parola di Gesù deve essere letta, riletta con la potente luce dello Spirito Santo. In essa è la pienezza della verità di Dio, dell’uomo.</p>
<p>5/01/13 Il Vangelo relativizza le teologie di ieri, oggi, sempre, i pensieri santi, le vie scelte di volta in volta dagli uomini per andare a Dio. Niente è assoluto nel nostro rapporto con Dio di quanto pensano o hanno pensato gli uomini. Assoluto è solo Cristo Gesù e la sua Parola.</p>
<p>5/01/13 Oggi l’uomo è un grande analfabeta. Non sa leggere i segni che Dio pone nella sua vita. È questa la sua vera povertà, la sua vera miseria. Molti sono coloro che leggono come segno ciò che segno non è. Questa è grande distorsione della realtà, fonte di infinita inutile tristezza.</p>
<p>5/01/13 Il Dio approssimativo adorato da molti cristiani genera una morale approssimativa assieme ad una mediocrità culturale, sociale, politica.</p>
<p>5/01/13 Epifania: gioia del Signore che cerca l’uomo perché l’uomo cerchi il Signore. Dio sempre cerca. L’uomo si nasconde per non essere trovato.</p>
<p>5/01/13 La saggezza dell’uomo sta proprio nel sapere leggere i segni che il Signore pone sul suo cammino. Dalla sana lettura nasce la vera vita. Nella stoltezza l’uomo si chiude al segno di Dio e si esclude dal cammino della libertà. Diviene schiavo della falsità che lo divora.</p>
<p>5/01/13 L’uomo è chiamato ad amare l’uomo come lo ama Dio. È l’ amore di Dio la nostra unica, fondamentale, eterna, insuperabile, attuale misura.</p>
<p>6/01/13 La fede non è filosofia, pensiero nobile, teoria, creazione dell’uomo. È la verità eterna che impegna la vita nel presente e nel futuro. La fede deve avere solide basi, delle fondamenta robuste, resistenti a qualsiasi uragano di pensiero. Le basi sono le opere di chi la vive. L’obbligo di offrire le basi della fede spetta ad ogni discepolo di Gesù, non attraverso nobili discorsi, bensì con sana, alta moralità.</p>
<p>6/01/13 L’amore che Gesù chiede è senza preferenze, particolarismi, eccezioni, distinzioni, senza alcun limite, dono totale di sé fino alla morte.</p>
<p>6/01/13 La ricerca della verità è il diritto a fondamento di ogni altro diritto. Senza verità mai vi potrà essere diritto vero per l’uomo. Ogni uomo, a cui viene impedito di poter accedere alle sorgenti della verità è condannato alla sua non realizzazione come persona.</p>
<p>6/01/13 Epifania: finché ci saranno più religioni nel mondo è il segno che Cristo non è cercato. È Lui il solo Salvatore e Redentore dell’uomo.</p>
<p>6/01/13 Il Dio Onnipotente, incarnandosi, si sottopone al limite della carne. Il limite della carne è insuperabile, perché l’incarnazione è vera. Ciò che è limite di una sola carne non è limite di molte altre carni. Gesù associa al suo ministero e missione tutto il suo corpo mistico.</p>
<p>6/01/13 Il giorno in cui l’uomo non porrà più domande su di Gesù, è il segno che ha smesso di vederlo dalla profondità e abissi del suo mistero. Gesù deve essere il pensato quotidiano e perenne di ogni suo discepolo. La meditazione senza interruzione, la contemplazione senza fine.</p>
<p>6/01/13 L’equazione perfetta di Cristo: Chi vede me, vede il Padre, deve essere equazione perfetta del cristiano: Chi vede me, vede Cristo Gesù.</p>
<p>6/01/13 Molti uomini pensano di togliere Dio dal mondo, dalla società, dai cuori, dalla Chiesa. Sono uomini dallo stesso vano desiderio di Satana. È dalle fessure della nostra non santità che Satana si introduce e inietta il veleno della sue proposte solo in apparenza di bene e verità.</p>
<p>6/01/13 Gesù è la dimostrazione, l’attestazione storica di come si vive di vera saggezza. È la lampada sempre accesa sulle nostre fitte tenebre.</p>
<p>6/01/13 È questa la sciagura che avvolge il mondo cristiano: da un lato si legge il Vangelo e dall’altro lo si nega nelle sue verità essenziali.</p>
<p>6/01/13 La forza di una comunità sta nella comunione, nel porsi gli uni a servizio degli altri. La comunione è ricchezza, benedizione, abbondanza. Separazione, isolamento, divisione, contrapposizione, guerra intestina producono solo miseria spirituale, economica, politica, finanziaria. Il cristiano deve pensarsi sempre vero costruttore di comunione e unità per collaborazione responsabile, partecipazione obbediente.</p>
<p>7/01/13 La fede vive di comunione, facendosi ognuno per gli altri forza nella debolezza, certezza negli smarrimenti, perseveranza nell’incostanza.</p>
<p>7/01/13 La fede ha bisogno di figure risolute nella verità, fermi nel speranza, autentici nella carità, sicuri sulla via sulla quale si cammina.</p>
<p>7/01/13 Non si amano gli altri se si lascia che la nostra fede debole trascini gli altri confusione, nell’incertezza, nell’immoralità.</p>
<p>7/01/13 È il nostro corpo la via della fede. Se il nostro corpo non segue la legge della fede, mai vi potrà essere trasmissione di fede.</p>
<p>7/01/13 La fede è un organismo ben compaginato. Ogni singola verità è vita per le altre. Se una verità si distrugge, tutta la fede si distrugge. Ci stiamo distruggendo nella nostra vera umanità. Ci stiamo costruendo corpo senz’anima, mente senza pensiero, spirito senza discernimento.</p>
<p>7/01/13 Siamo tutti chiamati ad appropriarci della nostra mente e a comportarci da uomini saggi, intelligenti, prudenti. Agiamo da non veri uomini se ci lasciamo guidare da sentimenti ciechi, privi di ogni sapienza, intelligenza, logica, razionalità, verità.</p>
<p>7/01/13 Il cristiano non può servirsi di Cristo per scopi egoistici. Per fare questo dovrà trasformare la verità in falsità, il bene in male. Non si può dare verità alla storia senza assumersi tutte le ritorsioni del male che si abbatteranno sopra colui che ha deciso di cambiarla. La missione cristiana è nel rimettere la storia nella sua verità trascendente. Se questo non viene fatto, è segno che essa è vissuta male. Ognuno è responsabile della storia nella quale vive. Quando la storia ci passa dinanzi, o la raddrizziamo oppure siamo rei di omissione. È questo il nostro grande fallimento cristiano: ognuno pensa che l’obbligo di raddrizzare la storia sia per gli altri, mai per se stesso.</p>
<p>7/01/13 La cattiveria acceca la mente, spegne lo spirito, soffoca l’anima, indurisce il cuore, chiude la bocca perché non proclami la verità.</p>
<p>7/01/13 Le soluzioni della vera fede sono infinite. Una fede che non possiede la verità delle molteplici soluzioni, mai può dare vera speranza.</p>
<p>8/01/13 Chi accoglie la Parola di Cristo Gesù (fede) e la vive per intero (morale), diviene, si fa cristiano vero, se ogni giorno vive di Parola. Come Gesù attesta la sua verità con opere e parole mirabilmente congiunte, allo stesso modo è obbligato il cristiano per la sua verità. Come le opere e le parole di Gesù sono quelle del Padre, così anche per il cristiano opere e parole devono essere quelle di Cristo Gesù. Come Cristo sta al Padre, così il cristiano deve stare a Cristo. L’equazione deve essere perfetta.</p>
<p>8/01/13 La fonte della nostra verità è Cristo. Per il cristiano a Cristo, per Cristo al Padre. Il cristiano in Cristo, Cristo nel Padre, il Padre nel cristiano. È la perfezione assoluta.</p>
<p>8/01/13 Come la vita di Gesù manifesta tutta la gloria del Padre, così la vita del cristiano deve rivelare, dire tutta la gloria di Cristo Signore.</p>
<p>8/01/13 Quando Satana trova un’anima che vive la missione evangelica, la segue più che l’ombra un corpo, per tentarla e allontanarla dal Vangelo. Satana tutto concede all’anima cristiana, ad una condizione: che non viva di Vangelo e non svolga alcuna missione evangelizzatrice.</p>
<p>8/01/13 L’anima cristiana sempre si deve rifugiare sotto il manto della Madre di Dio. È Lei la sua celeste Ambasciatrice presso il Figlio suo.</p>
<p>8/01/13 Veramente il Santo Rosario è preghiera infallibile contro la tentazione. Esso è lo scudo che respinge tutti i dardi infuocati del nemico.</p>
<p>8/01/13 È triste vedere che l’uomo non ha pietà verso l’uomo, suo fratello. Sempre lo accusa, lo condanna, lo giudica, lo uccide con la lingua.</p>
<p>8/01/13 L’uomo di Dio vive in un campo di battaglia, attaccato da ogni lato da un esercito di nemici invisibili. L’unico suo scudo è la preghiera.</p>
<p>8/01/13 Noi vogliamo sempre modellare gli altri. Ci dimentichiamo che siamo noi chiamati a lasciarci modellare Dio. È questa la nostra vocazione. Unico modellatore dell’uomo è Dio. Dio modella gli altri modellando i seminatori della sua Parola. Modella chi si lascia modellare. Chi non si lascia fare dal Signore vero uomo di Dio, mai potrà fare qualcuno vero uomo di Dio. Chi non è, non può far essere nessun altro.</p>
<p>8/01/13 Nel dolore la sola presenza spirituale non è sufficiente. L’uomo è uno, spirito e corpo. In questa sua unità deve sempre vivere ogni cosa.</p>
<p>8/01/13 È falso profeta, falso predicatore, falso missionario chi dice la Parola di Dio solo con le labbra, mentre con la vita rinnega il Vangelo. Nessuno speri di essere un efficace evangelizzatore da ignorante nelle cose di Dio e offrendo a quanti dovrà evangelizzare cattivo esempio. Un cristiano disordinato, disorganizzato, disattento, viziato, incapace di governarsi, anche presbitero, è un evangelizzatore del diavolo.</p>
<p>9/01/13 La catechesi deve essere un incontro con Gesù vivente in mezzo a noi, che fa sussultare i cuori mentre ci parla e ci spiega le Scritture. Nella catechesi si spezza il pane della Parola, lo si offre ad ogni cuore, perché se ne nutra e continui il viaggio nella luce di Gesù.</p>
<p>9/01/13 Il cristiano è chiamato ad essere mistero del mistero di Gesù, corpo del suo corpo, vita della sua vita, parola della sua parola. Chi vive in modo parziale l’appartenenza al mistero di Gesù, mai parlerà di Lui secondo la sua globalità. Gli manca la natura, l’essenza.</p>
<p>9/01/13 Come Cristo Gesù parla dalla natura del Padre, dal suo seno, anche il cristiano è chiamato a parlare dalla natura di Cristo, dal suo seno.</p>
<p>9/01/13 È il cristiano il cibo della vita vera del mondo. Egli si deve lasciare bruciare d’amore sull’altare del Vangelo. La sua è vita tutta donata.</p>
<p>9/01/13 L’incredulità verso Cristo Gesù nasce dalla sua crocifissione. È l’ignominia della croce il vero ostacolo che impedisce di credere in Gesù. La croce è il ribaltamento di tutti i valori del mondo. È la crocifissione di tutto ciò che per l’uomo ha senso, significato, certezza. L’uomo così come esso è, odia la croce, perché essa è contro la sua natura. Cristo gli chiede di andare contro natura, cultura, mentalità.</p>
<p>9/01/13 Per dare gloria al Padre suo, Gesù è stato cacciato dalla sua religione, dalla città santa carico di un pesante legno ed anche crocifisso. Se il cristiano, per rendere gloria a Cristo, non paga lo stesso prezzo, è segno che lui non lo ama. Cristo va amato con il dono del corpo. È questa la vocazione cristiana: raggiungere la perfetta identità con Cristo, in modo che vi sia un solo corpo di verità, luce, santità.</p>
<p>9/01/13 L’identità con Cristo si distrugge con il peccato. I vizi la deturpano. La mancata crescita nelle virtù la fa poco chiara, non convincente.</p>
<p>10/01/13 Il prete vive nel suo corpo lo stesso mistero eucaristico di Gesù. Deve essere un dono per ogni persona sulla terra. Tutto di tutti sempre. Se il prete si consegna in esclusiva ad una sola o a poche persone, esce dal mistero eucaristico. La sua missione è umana e non più divina.</p>
<p>10/01/13 Come è impossibile che Dio si possa autodistruggersi, eliminarsi, così è impossibile che possa cadere a vuoto una sola sua parola.</p>
<p>10/01/13 La morte in croce per amore, vissuta da Gesù, è il più grande atto di Dio per rassicurarci della sua eterna carità per ogni uomo.</p>
<p>10/01/13 O rimettiamo Dio al suo posto, al centro del cuore e della coscienza, oppure saremo re di un regno di morte e preti di un cimitero umano.</p>
<p>10/01/13 Lavare con acqua i piedi è facile. Lavare le anime con il proprio sangue si può solo con la divina carità che inonda anima, spirito, corpo. Amare dalla croce, imitando Gesù, lo possiamo se siamo ricolmi dell’amore di Dio e della fortezza, coraggio, fermezza dello Spirito Santo.</p>
<p>11/01/13 Il Vangelo va donato perché lo si viva nella interezza e globalità. Non si dona perché lo si conosca solo come un evento del passato. Il Vangelo va dato perché l’evento che fu di Cristo, che è la pienezza della verità antropologica, diventi l’evento di ogni uomo. Mostrando nella storia l’evento Cristo, l’uomo conosce la sua verità, altrimenti mai il mondo entrerà in possesso della legge della vita.</p>
<p>11/01/13 La verità dell’uomo è verità sociale, morale, politica, religiosa. Verità di fede, speranza, carità. Verità di anima, spirito, corpo. La sola verità del corpo non è la verità dell'uomo. Chi distrugge la verità dell'anima, costruisce uomini mostri, li svuota di ogni essenza. Ogni desiderio, senza la verità del fine della nostra vita, è somma stoltezza, infinita insipienza, perché contro, senza la volontà di Dio. Gesù ci insegna che uno solo dovrà essere il nostro desiderio: vivere tutta la volontà di Dio nella nostra vita. È la via della salvezza.</p>
<p>11/01/13 Il cristiano è il Cristo visibile presente oggi nella città degli uomini, nelle sue fabbriche, cantieri, stadi, scuole, uffici, chiese. Se il cristiano non è il Cristo visibile, mai un solo uomo crederà in Cristo. È lui la via visibile per credere nel nostro Salvatore.</p>
<p>11/01/13 La vera crisi della fede è nel non raggiungimento della conformazione a Cristo da parte del cristiano, è nella diversità ontica tra i due. La verità operativa è frutto della verità ontica.</p>
<p>11/01/13 Chi diviene Cristo, compie opere spirituali. Chi rimane uomo, compie le opere della carne. Raggiungere la perfetta realtà ontica con Cristo, per vivere di perfetta realtà operativa è l’obbligo cristiano. Lo esige la sua missione. È la perenne, grande fatica della Chiesa: illuminare la Chiesa con il mistero del suo Maestro e Signore, perché la Chiesa illumini il mondo.</p>
<p>11/01/13 Nelle tentazioni l’uomo conosce quanto è grande il suo amore per il Signore. Nelle prove sperimenta purezza, solidità, stabilità del cuore. Chi è in Cristo produce, chi è fuori di Lui rimane sterile in eterno. È albero secco. Mai potrà conoscere le profondità dell’amore di Gesù.</p>
<p>12/01/13 Chi si divide dal fratello, si separa da Cristo. La sua fede è vana. La sua religione è peccaminosa. Le sue opere morte. La luce spenta. L’unità cristiana non è solo coerenza con la nuova realtà creata in noi. È l’unica via perché si creda in Cristo, mandato dal Padre. Unità cristiana, formazione di un solo corpo, e fede nella verità storica ed eterna di Cristo Gesù, sono una l’albero e l’altra il frutto.</p>
<p>12/01/13 La più alta ricompensa del Vangelo è la vita evangelica che nasce da esso. Vita libera, pura, schietta, vergine, ricca di purissimo amore. Anche se si dovesse abbandonare tutto il nostro passato di relazioni e vivere in un presente da estranei, la vita evangelica merita questo. La vita evangelica è già pregustazione del paradiso su questa terra. Anche se corpo e spirito sono nella grande, indicibile sofferenza.</p>
<p>12/01/13 A chi vive di Vangelo Dio si dona come sua vita eterna, divina. Al cuore nulla più manca. Ha tutto, perché ha Dio che è il suo tutto.</p>
<p>12/01/13 La ricchezza vissuta nella libertà evangelica ci fa persone dalla grande carità. Vissuta nella chiusura del cuore, ci rende egoisti. L’amicizia con Dio celebra la “fusione di due cuori”: quello di Dio con quello dell’uomo. Vi è una sola conoscenza, una sola volontà.</p>
<p>12/01/13 Gesù ha crocifisso il mondo sull’altare della sua falsità. Il mondo crocifisso, crocifigge Cristo sull’altare della purissima verità. Dove non vi è crocifissione della falsità non vi è neanche della verità. Mondo e cristiano vivono di un tacito accordo di non crocifissione.</p>
<p>12/01/13 Il Paràclito è il Creatore, il Formatore, il Meccanico, il Verificatore, il Perenne Collaudatore, la Guida, la Luce del cristiano. Il Paràclito, come esperto Vasaio, deve modellare il cristiano perché si incastoni a perfezione nel corpo di Cristo che è la sua Chiesa.</p>
<p>12/01/13 Lo Spirito Santo, con la sua mozione, guida la mente dei semplici alla verità tutta intera, prima che vi giungano molti agguerriti teologi.</p>
<p>12/01/13 Viene lo Spirito nel cuore dei credenti e si rinnova la santità in seno alla Chiesa e con essa tutta la vita si rinnova e si rinvigorisce.</p>
<p>12/01/13 Quanti sono senza lo Spirito Santo, sono senza santità. La santità o è aggiornata ad oggi o non è affatto santità. La santità è la vera luce dello Spirito Santo che illumina le menti e le attrae a Gesù Signore. Dove la santità non illumina le menti e non riscalda i cuori, lì lo Spirito Santo non vive, non regna, non muove. Una comunità senza santità è un grembo sterile, avvizzito, senza alcuna vita.</p>
<p>13/01/13 Il cristiano che collabora al male morale, appoggiando una legge ingiusta, lo rende responsabile in eterno dinanzi a Dio e agli uomini.</p>
<p>13/01/13 La politica non è cristiana perché fatta da cristiani. Lo è se il cristiano porta in essa la sua coscienza morale fondata sulla verità. La verità non è del cristiano, ma dell'uomo. Il cristiano l'attinge da Cristo, il solo Uomo che è la Verità, e la porta nella storia.</p>
<p>13/01/13 Lasciare tutto per seguire Cristo è ricompensa inimmaginabile. Si è già in possesso della vita eterna che brilla sul volto di Gesù.</p>
<p>13/01/13 La doppia moralità non è del vero uomo: una per sé, una per gli altri, una pubblica, una privata, una gridata, una praticata. È una sempre.</p>
<p>13/01/13 Non si ama secondo verità l’uomo se non gli si dona il vero bene: Dio, Cristo Gesù, lo Spirito Santo, la vita eterna, la grazia, la luce.</p>
<p>13/01/13 Anche se è difficile ascoltare il Crocifisso che oggi parla a noi dalla croce, è Lui l’unica e sola voce di Dio per il mondo intero. La Chiesa altro non può essere, non deve essere che voce del Crocifisso per chiamare ogni uomo ad accoglierlo come il proprio Dio e Signore.</p>
<p>13/01/13 Il Crocifisso rivela la cattiveria dell’uomo e la divina carità del suo Signore, quanto è grande il male e quanto più grande è Dio. Il Crocifisso è la voce unica, sola, perenne, immortale attraverso cui Dio parla. Chi si vuole convertire deve ascoltare Lui. Nessun altro.</p>
<p>13/01/13 Il cristiano è sempre testimone della verità del suo Signore. Non vi sono momenti in cui potrà svestirsi di questo altissimo ministero. Il cristiano non può essere testimone di Gesù solo quando celebra il culto, lo deve essere anche quando si reca alle urne per votare.</p>
<p>13/01/13 Il povero è colui che è più povero di noi. Poiché noi siamo meno poveri di lui, è nostro obbligo aiutarlo per quello che possiamo, sempre.</p>
<p>13/01/13 Il cristiano deve essere l’esperto, il professore che dalla cattedra della sua carità insegna al mondo la via di Dio per amare l’uomo. Senza la carità del cristiano, Dio non può amare l’uomo. Questi rimane nell’ignoranza del vero amore, perché privato della nostra carità.</p>
<p>13/01/13 La politica è vero servizio all’uomo, che è prima di tutto uomo morale. Chi costruisce l’uomo morale, costruisce il vero uomo politico. È immorale ogni politica che nasconde o sottintende i problemi morali, perché sa che la chiarezza morale è sicura perdita di consensi.</p>
<p>13/01/13 In politica il cristiano mai dovrà lasciarsi catturare dal problema economico. I valori morali sono la sua anima e la sua vita. Ogni elezione politica è una scelta antropologica. Il cristiano deve essere difensore della sua antropologia, senza né paura, né vergogna.</p>
<p>14/01/13 Gesù è il solo che dona all’uomo la sua verità fisica, spirituale, morale, sociale: verità del corpo, anima, spirito, tempo ed eternità. Quella di Gesù è antropologia globale, investe tutto l’uomo. È secondo pienezza di verità divina, non frutto di false filosofie umane.</p>
<p>14/01/13 Se una sola dimensione dell’uomo viene trascurata, non vi è vera redenzione, vera salvezza. L’uomo rimane nella sua schiavitù.</p>
<p>14/01/13 Gesù è il solo vero uomo che può fare vero ogni altro uomo. Tutti gli altri gli offrono qualche carruba in più, lasciandolo nel malessere.</p>
<p>14/01/13 L’Eucaristia è il miracolo permanente di Gesù ed è più grande della creazione del cielo e della terra. In esso è la nostra nuova creazione.</p>
<p>14/01/13 Il nostro Dio può lavorare solo con umili, piccoli, poveri, affamati, quanti non sono perché privati del loro essere da potenti e superbi. Ogni uomo che fa l’uomo non uomo non è benedetto da Dio. Da Lui è abbattuto nella sua stessa umanità disumana. È verità eterna. Ogni uomo fatto non uomo dal non uomo che si crede uomo, viene dal suo Signore innalzato, elevato, saziato, purché resti nella sua umiltà.</p>
<p>14/01/13 Conversione è lasciare la storia che fu ieri: religiosa, politica, filosofica, morale, immorale, di pensieri e di opere e seguire Gesù.</p>
<p>14/01/13 È necessario che l’interprete di ogni parola contenuta nella Sacra Scrittura sia lo stesso che la parola ha scritto: lo Spirito Santo. Se Ministri della Parola, Dottori, Teologi, Professori, Predicatori, non sono pieni di Spirito Santo, dicono vanamente la Parola di Dio.</p>
<p>14/01/13 Senza lo Spirito di Dio il Vangelo si legge, ma non si comprende. Si interpreta, ma secondo pensieri della terra, non del cielo. Ogni battezzato è obbligato a camminare nella verità del Vangelo, potrà farlo se cammina nello Spirito di Dio, secondo lo Spirito di Dio. Lo Spirito del Signore non abita in un cuore pieno di peccati, vizi, imbrogli, sotterfugi, calunnie, falsità, menzogne, desideri disonesti.</p>
<p>14/01/13 Può rendere vero culto a Dio solo chi contro ogni tentazione rimane vero Regno di Dio, perseverando in esso fino alla fine dei suoi giorni. Il vero culto a Dio si offre dal Regno di Dio, dal corpo di Cristo, dal cuore della Chiesa, dalla perenne e stabile dimora nella Parola.</p>
<p>15/01/13 Sana politica è guidare ogni uomo al raggiungimento della sua duplice dimensione: naturale soprannaturale, nel tempo e nell’eternità. Non è sana politica pensare che l’uomo sia solo un animale sociale, senz’anima spirituale, promettendogli un pezzo di pane in più. Non è sana politica quella che nasce da visioni miopi della storia. Sulla zattera non si può pretendere il lusso della nave da crociera. È sana politica quella che poggia se stessa sull’osservanza della legge morale, che è a fondamento veritativo della legge positiva. Ogni promessa elettorale senza verità storica è una falsa profezia. Nessuno la potrà mai mantenere. La storia l’annullerà sempre.</p>
<p>15/01/13 La politica di Gesù è semplice, perché la promessa è semplice: ad ogni seguace ha promesso una sola cosa: la croce. Ma Lui è il Crocifisso.</p>
<p>15/01/13 Si possono annunziare, predicare, insegnare le più belle pagine della Scrittura, senza conoscerne il loro vero significato di salvezza.</p>
<p>15/01/13 La vittoria della luce sulle tenebre è il frutto della fermezza del cristiano. Dove non vi è fermezza, le tenebre oscurano la luce.</p>
<p>15/01/13 Il mondo oggi è forte non perché lo sia realmente, ma perché debole, privo di ogni forza di grazia e di verità è il cristiano. La forza del cristiano rende fragile l’onnipotenza di peccato. Quando il cristiano è poco cristiano, è allora che il mondo è assai mondo.</p>
<p>15/01/13 La storia è un mistero così profondo, da risultare ingovernabile per qualsiasi uomo. Chi ha preteso avere il governo della storia, dalla storia è stato sempre ripudiato, rinnegato, sconfessato. A tutti è chiesto di essere umili servi della storia, portando in essa la forza della personale carità, speranza, fede, ogni altra virtù. È il Signore il salvatore della storia per vie misteriose, arcane, inimmaginabili per qualsiasi mente, anche la più saggia. Chi vuole operare nella storia deve avere come suo potente alleato il Signore e ricevere da Lui ogni luce, forza, saggezza, intelligenza.</p>
<p>15/01/13 Nel culto la nostra fede è sempre perfetta. Preghiamo, cantiamo, innalziamo lodi al Signore, celebriamo la sua onnipotenza di salvezza. Quando ci troviamo dinanzi al sepolcro della nostra storia o di quella dei nostri fratelli, è allora che la fede viene meno, si perde. È dinanzi alla storia che dobbiamo ringraziare il Signore per il miracolo già compiuto, la grazia già accordata, ma ancora da accordare.</p>
<p>15/01/13 Gesù è mistero così alto, profondo, immenso, eterno, divino ed umano e non si può conoscere se non per rivelazione dello Spirito Santo.</p>
<p>16/01/13 Il cristiano è colui che offre a Dio la vita per la redenzione, salvezza, giustificazione di ogni uomo, anche dei nemici o avversari. Un cristiano, falso o non testimone di Gesù, è il vero nemico dell’uomo. Conosce la medicina che guarisce, la nasconde, non la dona.</p>
<p>16/01/13 Quando la politica è priva di ogni analisi storica, e l'analisi oggi è mondiale, globale, essa è un canto di illusione, non di vera speranza.</p>
<p>16/01/13 Senza vera, profonda, sempre più completa conoscenza di Gesù Signore, ogni missione evangelizzatrice è vana, infruttuosa, falsa.</p>
<p>16/01/13 Ciò che si possiede è un tesoro immenso. Il cuore è triste perché guarda sempre ciò che non possiede. Non vede mai ciò che possiede. A chi volesse ringraziare il Signore per ciò che possiede, non basterebbe un’intera giornata di preghiera. Il dono di Dio è immenso. Anche chi si professa povero, è ricco di doni di Dio. Mettendoli al servizio dei fratelli, arricchisce il mondo di grazia e verità.</p>
<p>16/01/13 La vita va servita nella sua triplice dimensione di corpo, anima, spirito. Anche la politica è obbligata a questo triplice servizio. La politica è servizio nella più alta giustizia alla persona umana, non ad un corpo da nutrire, vestire, svagare, far divertire.</p>
<p>16/01/13 La verità fa la differenza, non le apparenze. La verità non è accidente. È essenza dell’essere. La verità di Gesù è sua, solo sua. Ogni politica senza verità, fatta di soli accidenti, è uguale ad un’altra. Tutti parlano di accidenti. Nessuno di verità.</p>
<p>16/01/13 Il cristiano è un missionario tra gli uomini di luce, pace, gioia, amore, santità, giustizia, onestà, esemplarità, preghiera, virtù. Per il cristiano la missione è essenza, sostanza, sangue e carne. Come non può vivere senza carne, così non può vivere senza missione.</p>
<p>17/01/13 Confessare i propri peccati questo significa: riconoscersi dinanzi a Dio nella propria verità storica, che non è di bene, ma di male. Senza che l'uomo riconosca la sua verità, Dio mai lo potrà salvare. La salvezza inizia quando umilmente l'uomo si conosce e chiede aiuto.</p>
<p>17/01/13 L'uomo è da Dio ed è Dio che lo fa ogni giorno, a condizione che si lasci fare. Questa la sua verità perenne. Ma l'uomo non si vede così.</p>
<p>17/01/13 Un prete è tale se nelle sue vene scorre il sangue di Cristo e la sua anima respira il vento dello Spirito Santo. Quanto vorrei esserlo! Un prete è un mistero creato giorno per giorno dal suo Dio, a condizione che lui si lasci creare, abbandonandosi alla sua volontà. Un prete è forza di Dio con corpo d’argilla, luce e salvezza di Cristo con anima fragile e con cuore piccolo. Meno lui è, più è il Signore. Il prete rivela Dio nel suo mistero di unità e trinità e anche di incarnazione, morte, risurrezione di Gesù, perché mistero visibile di Dio.</p>
<p>17/01/13 Oggi l’uomo vuole vivere una libertà di peccato, superbia, orgoglio, benessere, sopruso, invidia, oppressione e soppressione degli altri. L’uomo non sa che ogni libertà di peccato produce una più grande schiavitù di se stesso. Questa libertà ha un solo nome: morte spirituale.</p>
<p>17/01/13 Gesù è carità nell’odio, è luce nelle tenebre, è pace nella guerra e divisione, è speranza di risurrezione mentre tutti giocano alla morte.</p>
<p>17/01/13 Gesù è venuto per portare la verità di Dio e dell’uomo in un mondo di increduli, empi, idolatri, adoratori di vitelli d’oro e d’argento.</p>
<p>17/01/13 Come in Gesù la sua Parola è Parola di Dio, così deve avvenire per la Chiesa. La Parola della Chiesa deve essere vera Parola di Dio. Come Gesù vive tutto nello Spirito Santo, così deve potersi dire della Chiesa: vive tutta nello Spirito Santo. È questa la via della fede. È la vita nello Spirito che fa sì che si possa dire Parola di Dio la Parola della Chiesa. La salvezza è solo dalla Parola di Dio. L’uomo oggi non vede la Parola della Chiesa come vera Parola di Dio. Non credendo nella Chiesa non crede in Cristo, non crede in Dio.</p>
<p>17/01/13 Gesù non è l’opera di Dio già fatta. È l’opera da fare ogni giorno. Nella preghiera Gesù chiede al Padre che lo faccia ancora e sempre. Gesù è vaso ogni giorno modellato dal Padre. Il Padre gli darà l’ultimo tocco, il tocco perfetto, finale, il giorno della risurrezione.</p>
<p>17/01/13 Nella preghiera Gesù si consegna nelle mani del Padre, si dona interamente a Lui perché da Lui tragga ogni giorno la sua opera. Nella preghiera ininterrotta il cristiano chiede una nuova creazione, un nuovo impasto, della sua vita. Senza preghiera rimane incompiuto.</p>
<p>17/01/13 Il discepolo di Gesù è colui che celebra la vita reale come vero sacrificio di lode, benedizione, ringraziamento al Padre celeste. Quando la vita è nella povertà, si ringrazia Dio, perché concede di vivere un momento di comunione vera con i fratelli più poveri di noi. Se il cristiano non è capace di vivere di vera comunione reale, è segno che ancora non è vero. Gli manca la vera comunione nella povertà.</p>
<p>17/01/13 Nell’oggi della storia c’è sempre il nuovo di Dio che non può essere classificato, codificato, collocato con quanto già esiste. È nuovo. Il nuovo di Dio ha bisogno di spazi nuovi, strutture nuove, realtà nuove, mentalità nuove, spiriti nuovi, cuori nuovi, vie nuove. Il miscuglio tra vecchio e nuovo soffoca il nuovo e non dona giovinezza al vecchio. La storia esige che si dia spazio al nuovo senza paure. L’uomo è prima di ogni schema di salvezza e il Vangelo è carità senza schemi prefissati, perché l’amore mai potrà essere schematizzato.</p>
<p>18/01/13 Inizia un nuovo giorno. Il Signore me lo concede come dono per rimediare al mio poco amore di ieri, per amare in modo nuovo, come Lui.</p>
<p>18/01/13 Non si può chiedere un atto di fede senza annunzio serio delle opere di Dio, senza dire cosa ha fatto il Signore in noi, per noi. Se si chiede un atto di fede all’uomo, questi ha il diritto di sapere la verità storica di Dio, dalla quale giunge alla verità metafisica.</p>
<p>18/01/13 Tutte le ricchezze della terra non valgono una coscienza illuminata dalla luce del Vangelo. Sono un nulla dinanzi ad un così grande dono. Il cuore nella pace, la coscienza aliena dal male, il corpo libero dal vizio, è la più grande ricchezza che Dio possa concedere ad un uomo.</p>
<p>18/01/13 Privare l’uomo del sano discernimento dinanzi alla storia da vivere tutta nella volontà di Dio, è assumere un potere divino. È idolatria. Pensare di poter migliorare la Legge di Dio è stoltezza. È insipienza credere di poterla specificare nei più piccoli dettagli. Nella Legge del Signore c’è tanto spazio per la coscienza e l’intelligenza illuminate dallo Spirito Santo per la ricerca del vero bene.</p>
<p>18/01/13 Il Signore vuole i suoi “ministri” liberi da ogni attaccamento ai beni di questo mondo. Nella gratuità è la loro credibilità. La gratuità è la veste candida dei ministri di Gesù e questa non dovrà essere macchiata neanche da un solo granello di polvere di avidità. La veste candida della gratuità dei ministri di Gesù dovrà risplendere come la veste di Gesù sul monte, al momento della trasfigurazione.</p>
<p>18/01/13 Il ricco è il grande missionario di Dio. Il Signore gli mette in mano ogni abbondanza perché lui la consegni a poveri e miseri della terra.</p>
<p>18/01/13 Il cristiano è persona diversa, differente dal non cristiano. Lui è persona che ama i suoi carnefici dalla croce, sulla croce da crocifisso.</p>
<p>18/01/13 Quando il discorso politico diviene insulto dell’avversario, non è più un discorso politico, è semplicemente disprezzo e ingiuria. Quando ingiuria, disprezzo, insulto diventano programma politico è segno che si è persa l’intelligenza della prova del proprio valore.</p>
<p>18/01/13 Il cristiano è l’uomo di una sola dimensione: lui è chiamato ad amare tutti, sempre, in ogni condizione senza mai chiedere nulla in cambio.</p>
<p>19/01/13 Manifestare la propria verità spetta ad ogni soggetto agente. Cogliere la verità manifestata è dell’intelligenza che riflette e deduce. È deviata e corrotta quell’intelligenza che dice verità la falsità e falsità la verità dell’altro. I danni prodotti sono incalcolabili.</p>
<p>19/01/13 Dio si è nascosto nel povero e nel misero. Chi vuole che entri nella sua casa, deve invitarlo nella realtà fisica del povero e del misero. Chi sulla terra non riconosce e non accoglie Dio nascosto nel povero e nel misero, neanche da Dio è riconosciuto ed accolto nel Paradiso.</p>
<p>19/01/13 La parola di Gesù attraversava la carne di quanti ascoltavano e giungeva al cuore. Il cuore assetato di verità, l’accoglieva con gioia. La parola di Gesù si incideva profondamente anche nella carne malata, sofferente, infetta, cieca, sorda, muta, storpia, e la guariva. Il Vangelo è un messaggio di salvezza rivolto ad ogni cuore, in un linguaggio semplice, diretto, immediato, senza alcun giro di parole.</p>
<p>19/01/13 Il cammino verso il Paradiso non è un’amena, gioiosa passeggiata, una gita fuori porta, un piacevole pellegrinaggio in pullman gran turismo. Il viaggio verso il Cielo è impegno la cui riuscita non è assicurata a tutti. Si percorre una via angusta e si attraversa una porta stretta. Io dove sto camminando: sulla via angusta della salvezza o su quella spaziosa e larga della perdizione? Dalla risposta è il proprio futuro. La salvezza è nel Vangelo praticato tutto intero, mai fuori di esso. È nella Parola osservata, vissuta, realizzata, mai fuori di essa.</p>
<p>20/01/13 La storia è il grande libro della Scrittura perenne di Dio. Essa però si legge secondo verità solo con gli occhi dello Spirito Santo.</p>
<p>20/01/13 Nozze di Cana: nel seno fisico della Donna il vero Dio è divenuto vero uomo, si è fatto connaturale all’uomo, vero Figlio dell’uomo. Nel seno mistico della Donna, l’uomo diviene connaturale a Dio, è fatto vero figlio di Dio in Cristo Gesù, per opera dello Spirito Santo.</p>
<p>20/01/13 Il vero Figlio di Dio imparò l’obbedienza nelle cose che patì, visse da vero Figlio dell’uomo, portò a compimento la sua missione umana. Ogni figlio dell’uomo è chiamato ad imparare l’obbedienza e vivere da vero figlio di Dio, se vuole realizzarsi nella sua nuova dignità.</p>
<p>20/01/13 Oggi Dio parla dal telefono e internet attraverso sms, facebook, twitter, posta elettronica. Ma l’uomo è cieco, analfabeta, non sa leggere. La Chiesa è chiamata ad un lavoro immane: riaccendere la lampada spenta dei suoi figli. È la missione delle missioni. La prima sua missione.</p>
<p>20/01/13 Nella Donna, prima dell’ora, ma in vista dell’ora, Cristo anticipa il mistero della redenzione. La Donna è vino buono fin dal concepimento. Nella Donna, dopo l’ora, prima della nostra ora, Cristo anticipa il mistero della gloria. La Donna è assunta in Cielo in corpo e anima.</p>
<p>20/01/13 Gesù è tutto, sempre, in ogni istante dal sentimento, dalla volontà, dal cuore del Padre. Mai è da sentimenti, volontà, cuore di altri. Gesù chiede ai suoi missionari di farsi liberi da tutto e tutti, sempre nella volontà di Dio per il compimento del mistero della salvezza.</p>
<p>20/01/13 Tutto esiste per Cristo e tutto per Lui vive. Senza di Lui non è possibilità alcuna forma di vita fuori di Dio, del suo mistero trinitario. Rispettare la natura è onorare, adorare Cristo Gesù e in Lui, il Padre dei Cieli e lo Spirito Santo. Mai vi potrà essere onore per il Creatore se non vi è onore per la creazione. Chi non onora il Creatore mai potrà onorare la sua creazione.</p>
<p>20/01/13 Nessuno potrà mai scegliere ciò che è giusto se non conosce Dio in pienezza di verità e bontà. Dalla verità di Dio la verità dell’uomo. Per scegliere è altresì urgente la nostra totale libertà che è martirio, croce, abbandono, solitudine, ritiro dalla storia. Gesù scelse la croce per scegliere la verità. La verità di Cristo è verità del Padre così come la verità dell’uomo è verità di Dio. Se un sacerdote non ha fede nella sua verità, che non è da sé ma da Cristo, mai potrà essere strumento di salvezza nelle mani di Dio. La vera crisi del presbitero è la non conoscenza della sua verità soprannaturale e di conseguenza una fede approssimativa in essa. Quando si possiede una fede approssimativa nella propria verità è segno che vi è anche una relazione approssimativa con Cristo Gesù.</p>
<p>21/01/13 Quando si trasforma il vizio in necessità di vita è allora che non vi è più spazio per carità, elemosina, misericordia, solidarietà. Il vizio è fonte di grande miseria spirituale e materiale. Esso non uccide solo il corpo, ma anche l’anima e lo spirito. Chi elimina i vizi dal suo corpo, dalla sua mente, dal suo cuore, rende il suo spirito libero e la sua anima leggera, capaci di volare.</p>
<p>21/01/13 Chi è nello Spirito Santo conosce sempre la sua ora. Sa quando essa giunge per entrare in scena e quando il tempo è compiuto e deve uscire. È lo Spirito Santo che assegna a ciascuno il luogo del suo lavoro missionario o apostolico. Senza lo Spirito di Dio si è anime inquiete. La pace di un cuore è frutto dello Spirito del Signore. Chi è nello Spirito di Dio è in pace ed è operatore di pace.</p>
<p>21/01/13 Il pregiudizio è il veleno della fede, perché rinuncia ad ogni saggezza e intelligenza, oscuramento della mente, soffocamento del cuore.</p>
<p>21/01/13 La fede, il culto, l’insegnamento della verità sotto ogni forma, necessariamente devono sfociare in una sana, alta, perfetta moralità. L’alta moralità attesta la sanità della fede, del culto, dell’insegnamento della dottrina evangelica. Essa è la verità del cristiano. La sana moralità è la vitalità delle comunità cristiane. Movimenti, associazioni, gruppi, privi di forte moralità non incidono nella storia.</p>
<p>21/01/13 La santità della società è dalla santità della famiglia. La famiglia santa genera una società santa e così anche una famiglia immorale. Non si farà mai abbastanza per edificare la famiglia nella santità del Vangelo. Oggi invece tutto si fa per la sua distruzione. La famiglia è la cellula della società e della Chiesa. Se la famiglia viene consumata dall’immoralità, i danni sono irreparabili.</p>
<p>22/01/13 La sana moralità avvolge anche ogni relazione con le cose di questo mondo. Le cose sono cose e sempre devono restare cose. La vita non è dalle cose, è da Dio. Le cose sono tutte tentazione per noi. La tentazione delle cose è quasi sempre invisibile. Le cose vanno usate con moderazione, sobrietà, distacco, prudenza, temperanza, poste a servizio della carità e condivisione verso tutti.</p>
<p>22/01/13 Il discepolo di Gesù mai toglie agli altri. Dona sempre ai bisognosi tutto ciò che è suo. La sua è una moralità semplicemente divina. È la Parola di Gesù, letta e interpretata da quanti sono nella Chiesa i ministri della Parola, la via della vera fede.</p>
<p>22/01/13 La vera umanità nasce dalla vera fede in Cristo. Se uno distrugge la vera fede in Cristo, distrugge la vera umanità. La vera fede in Cristo Gesù è la sola difesa, il solo baluardo posto a custodia e a sviluppo della vera umanità. Il giorno in cui in cui si dovesse smarrire o perdere la vera fede, l’umanità ritornerebbe in una pesante schiavitù di immoralità. Senza la vera fede la verità dell’uomo sarebbe soffocata dall’ingiustizia e il male assurgerebbe a principio universale di bene. I mali della fede risiedono spesso nei suoi edificatori, quando per falso indottrinamento ricevuto, non correggono errori e devianze. Quando l’edificatore della fede pianta nei cuori la falsità e la irriga con sempre nuove menzogne da edificatore diviene distruttore.</p>
<p>22/01/13 La nostra fede è ascolto del Padre che ci parla in Cristo per opera dello Spirito Santo. Dove non vi è ascolto, lì non vi è neanche fede. La fede è salto da noi a Dio, a Gesù, allo Spirito Santo. È salto dalla libertà alla crocifissione. È salto quotidiano, senza interruzione. Nella fede si rinnega il visibile, il terreno, il tempo per entrare in possesso dell’invisibile, del divino, dell’eternità.</p>
<p>22/01/13 In seno dell’umanità vi è un male oscuro, una peste violenta che si chiama concupiscenza: solo Gesù li può eliminare per sempre dal cuore.</p>
<p>22/01/13 Una società che si vergogna di esporre la croce, deve anche sapersi assumere le conseguenze di una tale decisione.</p>
<p>22/01/13 Chi viene morso da un crotalo e sparge per terra il siero della sua guarigione, non ha alcun diritto di lamentarsi se poi muore.</p>
<p>22/01/13 Il male è sempre da condannare. La stoltezza è sempre da palesare, l’insipienza da manifestare, perché ogni male è un loro frutto. La nostra società oggi è stolta. Rinnega Cristo suo unico e solo Salvatore. Rinnega la Chiesa portatrice della sua unica e sola salvezza.</p>
<p>22/01/13 L’incarnazione è la perfezione di Dio. In essa visibilità e invisibilità divengono una cosa sola. L’invisibile diviene visibile. Con l’incarnazione nasce la nuova via per la fede. Attraverso la carne di Dio si giunge alla perfetta verità di Dio.</p>
<p>22/01/13 L’ignoranza, quando si sposa con la superbia e la stoltezza, produce danni incalcolabili.</p>
<p>22/01/13 Strumento necessario per crescere nella fede, è mettere ogni cosa nel cuore, meditando per cogliere nella storia tutta la potenza di Dio.</p>
<p>22/01/13 Un uomo che rinuncia alla contemplazione delle opere storiche di Dio è senza alcuna possibilità di accedere alla vera fede. Opera storica di Dio è Gesù. Chi rinuncia a cogliere in Cristo, l’opera di Dio, il Dio invisibile, è fuori della storia della vera fede. Oggi è il cristiano l’opera di Dio, in Cristo Gesù, nello Spirito Santo. Se il cristiano non diviene perfetta opera di Cristo, il mondo è privato del visibile divino attraverso il quale giunge all’invisibile Dio.</p>
<p>22/01/13 La verità proclamata accende una fede vera. La falsa verità annunziata accende una fede falsa. La fede nasce dalla verità che si proclama. Vera la verità, vera la fede, falsa la verità, falsa la fede. Mai potrà nascere una fede vera da una falsa verità.</p>
<p>22/01/13 È il cristiano la vera porta della fede. Non è la Parola da sola la porta della fede. È il cristiano che dice la Parola. Porta vera della fede è il cristiano vero che dice la vera Parola di Dio, che proclama da vero discepolo il vero Vangelo di Gesù.</p>
<p>22/01/13 Se non si crea l’unità nella verità tra il cristiano e la Parola, nessuna fede mai nascerà. Manca il soggetto che genera la fede nei cuori. Il soggetto che genera la fede è lo Spirito Santo nel cristiano vero che porta la Parola vera di Dio.</p>
<p>23/01/13 Il cuore è un abisso di mistero. Immagina, si illude, inganna, si inganna, percorre vie distorte, si fissa e si irrigidisce nella durezza. Il cuore ha bisogno di continua e ininterrotta purificazione. Va sempre lavato da tutte le sporcizie spirituali che lo deturpano. Dio non può lavorare con un cuore vecchio, di pietra. Per lavorare, è necessario che ne crei uno nuovo. Il cuore vecchio non è malleabile.</p>
<p>23/01/13 Dinanzi all’immensa grazia e luce di Dio capace di convertire l’umanità intera, l’uomo gioca alla morte con la sua insensibilità di peccato. C’è un baratro nel quale l’uomo sta precipitando e lui cosa fa? Si trastulla in mille inutilità, anziché cercare il suo vero bene.</p>
<p>23/01/13 La potenza della grazia deve essere impetrata con la potenza della fede e dell’amore, altrimenti la nostra preghiera raccoglie pochi frutti.</p>
<p>23/01/13 Come i pesci del mare sono avvolti dall’acqua, così il vero missionario del Vangelo è avvolto da gelosie, invidie, menzogne, calunnie. Gelosia, invidia, menzogna sono una triade di morte spirituale e fisica. Il cristiano deve imparare a vivere in essa con la grazia di Gesù.</p>
<p>23/01/13 Vi è un abisso di differenza tra la volontà di Dio, il desiderio di Cristo Gesù, la mozione dello Spirito Santo e i sogni umani dell’uomo. Al cristiano è chiesto di non essere anima inquieta, irrequieta, ansiosa, asmatica, perché lui è tutto consacrato alla verità di Cristo. La via migliore per conoscere la volontà attuale di Dio sulla nostra vita è quella di non seguire mai la nostra volontà, i nostri sogni. È sempre cosa santa fare bene ciò che stiamo facendo per volontà evangelica. Poi se il Signore vuole Lui qualcosa, sarà Lui a chiedercela. Conosce la volontà attuale di Dio sulla sua vita chi prega, digiunando, come Gesù nel deserto, quaranta giorni e quaranta notti.</p>
<p>23/01/13 Il vero missionario toglie anime all’inferno e le dona al Paradiso. Libera dalla morte e dona la vita. Uccide i vizi e incrementa le virtù. Le anime si purificano con il sangue e si nutrono di sangue, del sangue di Cristo mescolato con il tuo. Non di Cristo, di Cristo con il tuo.</p>
<p>24/01/13 Il cammino verso la meta della nostra speranza è tracciato ad ostacoli in un duro inferno. Si può attraversare solo con la vera fede. Tutta la nostra storia è tentazione, prova, difficoltà. Solo il Signore può farcela superare indenni, senza cadute di morte.</p>
<p>24/01/13 Dove vi è non salvezza, non redenzione, non santificazione la responsabilità è solo dell’uomo, che non ama l’uomo o che non si ama. Non ama l’uomo chi non gli dona la salvezza di Dio. Non si ama, l’uomo che non accoglie il dono della vita eterna e rimane nella morte. Il Verbo eterno non era nostro fratello di carne e di sangue. Si è fatto nostra carne e nostro sangue per amore, per poterci salvare. Noi siamo carne e sangue di ogni altro uomo. Ci spogliamo di ciò che siamo. Gesù ci ha indossati per amore. Noi ci svestiamo per egoismo.</p>
<p>24/01/13 La purezza dei pensieri è la fonte della purezza del corpo. La mente impura crea un corpo impuro. La mente pura abita in un corpo puro. Mai un corpo potrà essere puro, se la mente è impura. Conservare la purezza della mente è di obbligo per la purezza del corpo. I pensieri dell’uomo sono il suo inferno o il suo paradiso, la sua vita o la sua morte, la sua felicità o la sua perdizione.</p>
<p>24/01/13 Dio è giudice dei vivi e dei morti. Lui non è schierato né per la destra e né per la sinistra. Lui è divina ed eterna libertà. Se Dio fosse schierato, mai potrebbe essere un vero giudice, perché un vero giudice è solo dalla parte della giustizia. Dio è la libertà assoluta. Non ha occhio di riguardo neanche per papi, vescovi, sacerdoti, diaconi, religiosi, consacrati a vario titolo. Il nostro Dio vede solo le opere e secondo le opere giudica. Questa divina imparzialità è chiesta anche ad ogni giudice della terra.</p>
<p>24/01/13 Il ministero non è una sovrastruttura dell’uomo. È la nuova natura, il nuovo essere, la nuova essenza di una persona. Come anima, corpo, spirito sono essenza dell’uomo e l’uomo per vivere deve essere spirito, anima, corpo, così dicasi per il ministero. Se un presbitero non fa della sua vita una perenne preghiera e un continuo insegnamento secondo verità è un presbitero agonizzante, spento. Difendere la verità di un ministero non è offendere la persona, bensì è nobilitarla, glorificarla nella sua eterna e divina verità. La verità obbliga l’uomo al cambiamento radicale della propria vita. La vita è lo specchio della verità vissuta da un uomo.</p>
<p>24/01/13 Quando la verità si fa strada in un cuore, la storia intera cambia, i costumi cambiano, la legge cambia, anche la religione cambia. La verità è viva. La legge è morta. La carità è la vita di ogni legge. Cambia la verità, cambia la legge, deve, altrimenti la legge è falsa.</p>
<p>24/01/13 L’uomo ha sempre bisogno di una speranza certa, viva, sicura, efficace ed è disposto a pagare qualsiasi prezzo pur di possederla, farla sua. È Cristo la vera speranza del mondo, dell’intero universo. La speranza che dona Cristo è però il frutto della fede nella sua Parola. A volte, ed è questa tristezza veramente cosmica, per avere una speranza che poi risulta falsa, ci si vende al male, alla superstizione. Molti sono oggi gli spacciatori di speranze false e ingannatrici. Tanti si dicono risolutori dei problemi che ci affliggono, ma non lo sono.</p>
<p>25/01/13 Distruggono le speranze vere nel cuore dei loro fratelli, quanti non hanno la vera fede in Cristo Gesù. La fede non è vera quando è parziale, lacunosa, a settori, a spicchi, non aggiornata alla verità tutta intera cui conduce lo Spirito Santo.</p>
<p>25/01/13 Urge ad ogni uomo di fede mettere ogni impegno perché Cristo venga conosciuto in pienezza di verità, santità, saggezza, intelligenza.</p>
<p>25/01/13 Chi ama e vuole creare nei cuori la vera speranza, necessariamente dovrà essere persona dalla fede perfetta, aggiornata, pura. Non basta conoscere la volontà generale del Padre, occorre anche entrare in comunione con ogni suo ultimo desiderio. L’ultimo desiderio di Dio su di noi accolto e vissuto attesta la nostra perfezione morale, perché in esso si compie la nostra obbedienza. Non vivendo una perfetta comunione con lo Spirito Santo, tutto ci sfugge di Dio. Siamo approssimativi in questa nostra conoscenza di Lui.</p>
<p>25/01/13 Ogni uomo che è vissuto, vive, vivrà sulla nostra terra, sia esso piccolo, grande, grandissimo, è solo connaturale nell’umanità. Nessun uomo è connaturale con la divinità. Vi è in tutti l’abisso della creazione che separa la divinità dall’umanità, la carne dal divino. La connaturalità con la divinità è la vera essenza di Cristo Gesù, come sua vera essenza è la connaturalità con la nostra umanità.</p>
<p>25/01/13 Dio e vero uomo, perfetto Dio e perfetto uomo. Una però è la persona: quella del Figlio Unigenito del Padre, quella del Verbo Eterno. Se Gesù fosse solo vero uomo, dovrebbe essere seguito più di ogni altro uomo. Lui mai ha conosciuto il male. Ha sempre vissuto il bene. Se per assurdo Gesù fosse falso, la sua falsità sarebbe preferibile ad ogni altra. In Lui vi sono solo parole, opere di purissimo amore. Solo seguendo il Vangelo si segue Gesù e si segue Gesù per seguire il Vangelo. Se il Vangelo non è seguito, neanche Gesù lo è in verità.</p>
<p>25/01/13 Per avere discepoli dietro di sé, molti sono disposti a vendersi la loro stessa verità di uomini e cristiani. È lo sfacelo umano. Gesù è disposto a restare anche da solo, abbandonato e lasciato da tutti, pur di rimanere saldo nella verità annunziata e profetizzata.</p>
<p>26/01/13 Nell’insegnamento le parole da sole non bastano. Occorre la perfetta esemplarità del maestro, chiamato ad essere esempio vivente in tutto. Se il maestro non diviene modello perfetto di vita, l’apprendimento resterà deficitario, incomprensibile, inattuabile. Manca l’esemplarità.</p>
<p>26/01/13 Non si può dare alla forma statuto di sostanza, essenza, natura. La forma deve rimanere sempre aleatoria, passeggera, momentanea.</p>
<p>26/01/13 Le modalità storiche del bene mai dovranno oscurare il bene, che è sempre oltre ogni modalità. Queste mai dovranno considerarsi assolute. La vera libertà del cuore e della mente ci consentirà di vedere il bene fatto anche dal nostro più grande avversario e di riconoscerlo. Ad ogni uomo è chiesta una grande libertà di sapienza e intelligenza nello Spirito Santo: vedere il bene sempre come proveniente da Dio.</p>
<p>26/01/13 Chi può cambiare la legge del corpo è solo il Signore. A Lui si chiede che la cambi con preghiera incessante. La scienza può aiutare il corpo, mai dovrà sostituirsi ad esso. La vita è dal corpo, non senza il corpo. È nel corpo, non fuori di esso. Molti oggi si vogliono ribellare alla legge del loro corpo, usandolo male, chiedendo ad esso ciò che non può dare. Anche alla natura si deve obbedire. Il nostro corpo è legge di Dio per noi.</p>
<p>26/01/13 La natura ha le sue leggi e queste vanno rispettate, osservate, accolte con grande obbedienza. Per il missionario del Vangelo Dio dovrà essere tutto: pane, acqua, vestito, cibo, letto per riposare, stanza in cui ritirarsi.</p>
<p>26/01/13 Se il missionario non si presenta come un salvato da Gesù Signore, diviene difficile per chi l’ascolta credere nella verità che lui porta. La prima parola evangelizzatrice del missionario di Cristo Gesù è la sua vita semplice, retta, temprata, saggia, prudente, accorta, libera.</p>
<p>26/01/13 Per molta mentalità odierna non si ha più bisogno di alcuna salvezza e per questo Dio è inutile. L’uomo è salvatore di se stesso. Per molti uomini di oggi parlare di salvezza è far ritornare l’uomo nei secoli oscuri e tenebrosi di un passato senza più ritorno. Oggi il mondo tende a relativizzare ogni cosa, anche Dio è relativizzato, si è fatto di Lui un’idea, una filosofia, una teologia inutile.</p>
<p>27/01/13 I farisei sono esperti ragionatori, scaltri sofisti. Sanno trarre da ogni singola parola dell’avversario mille motivi per distruggerlo. Quando Nicodemo tenta di difendere Gesù appellandosi alle Legge, i farisei gli rispondono accusandolo di ignoranza delle Scritture. Nicodemo, secondo i farisei difendeva la falsità, dal momento che non c’era una profezia che attestava la venuta del Messia dalla Galilea. Questa è la tattica e la tecnica dei farisei: non lasciare spazio alcuno di replica all’avversario servendosi di pesanti accuse.</p>
<p>27/01/13 Tra coscienza naturale che cammina con barlumi di luce e coscienza rischiarata dalla verità evangelica, vi è un abisso di responsabilità. La coscienza naturale è responsabile del bene che vede. La coscienza illuminata lo è invece di tutto il bene che le è stato rivelato. Una volta che la verità evangelica giunge al nostro orecchio, niente è più come prima. Cambia responsabilità, perché cambia coscienza.</p>
<p>27/01/13 Nel Vangelo Maria e Marta sono anche figure, immagini, simboli della vera fede e della falsa. La falsa fede decide essa cosa fare e cosa non fare per il Signore. La vera fede è un perenne ascolto del Signore che parla. La falsa fede è obbedienza ai propri pensieri. La vera fede è ricerca e obbedienza ad ogni parola che esce dalla bocca di Dio. Ascoltare il Signore è libertà della mente e del cuore. È rinnegamento dei propri pensieri e desideri. Ascoltare il Signore è prendere ogni giorno la croce per camminare dietro Gesù, facendo sempre la sua volontà. Il Vangelo è ascolto. La religione è fare. La parola esige obbedienza. Il non ascolto è chiusura dell’uomo nella sua mente e nel suo cuore.</p>
<p>27/01/13 Tra l'economia insegnata dalla cattedra e quella vissuta e praticata dal "trono" vi è la stessa distanza esistente tra la morte e la vita.</p>
<p>27/01/13 Una frase della Scrittura non è la Scrittura e neanche un Libro o un intero Testamento. Antico e Nuovo Testamento insieme sono la Scrittura.</p>
<p>27/01/13 Nessuno potrà mai vincere una tentazione se non la vede. La vede con gli occhi dello Spirito Santo alla luce sua divina sapienza.</p>
<p>27/01/13 L’uomo è ad immagine e a somiglianza di Dio, non è però Dio. È da Dio, dalla sua parola, dalla sua volontà. Da Dio deve sempre rimanere.</p>
<p>27/01/13 Tentazione è uscire dalla parola di Dio, per incamminarsi su sentieri di autonomia. Chi vi cade, esce da Dio e diviene da se stesso.</p>
<p>28/01/13 Ci si immerge nella luce di Gesù ascoltando la sua Parola e seguendo il suo comandamento.</p>
<p>28/01/13 Chi ama cammina di luce in luce verso la Luce. La differenza di luce non deve allontanarci da Gesù. Essa sarà sempre luminosa più che il sole. In essa tutti siamo chiamati ad immergerci.</p>
<p>28/01/13 Il capo di una comunità deve essere come il sole: brillare per tutti, illuminare tutti, riscaldare tutti, essere imparziale verso tutti.</p>
<p>28/01/13 Per il cristiano la carità deve essere come la sua anima, anzi più che la sua anima. Come l’anima riempie ogni parte del corpo ed è tutta in ogni parte del corpo, così dicasi della carità del cristiano. La carità deve essere tutta in ogni azione, pensiero, parola del cristiano, perché manifestazione dell’amore di Cristo che lo anima dentro.</p>
<p>28/01/13 Se la fede personale del cristiano è spenta o morta, genererà una fede spenta o morta. Su questa via oggi si insiste veramente poco. Essendo il cristiano la porta della fede, la fede degli altri è il frutto, il parto della sua fede personale. Se oggi la fede è spenta, rallentata, soffocata, morta, non è causa delle verità che mancano, i libri sono pieni delle verità della fede.</p>
<p>28/01/13 La nostra fede non è in Dio, in Cristo, nello Spirito Santo. È nel cristiano portatore e rivelatore di queste verità nella sua vita. È la persona la porta della vera fede. Ad essa si giunge attraverso il mistero che la persona di fede contiene e vive in sé. Camminare nella fede è cosa ardua, difficile, quasi impossibile a motivo non della fede in sé, ma del mistero che l’uomo di fede porta.</p>
<p>28/01/13 La fede di fantasia non obbliga a cambiare il nostro mistero. La fede di verità invece obbliga al cambiamento totale della nostra vita. Molti vogliono una fede senza verità e senza mistero. Pochi amano la fede verità e mistero. Oggi la fantasia si è impossessata della fede, l’immaginazione della verità, il sogno della realtà di Gesù Signore. È questo il percorso più difficile da compiere: dalla fede di fantasia alla fede di verità. Una fede di fantasia, immaginazione, sogno, necessariamente si scontra con la verità che la persona di Cristo Gesù è ed incarna.</p>
<p>28/01/13 La teologia insegna la verità di Dio dalla quale è la verità dell’uomo, la morale come la verità va vissuta nella concretezza della storia. La morale non è il frutto di una legge fuori dell’uomo. Essa è il rispetto della verità della natura umana. È falsa ogni teologia dalla quale non nasce alcun discorso morale. Elaborare un discorso morale è più che l’uso del bisturi nel corpo. Nessuna anestesia. Si incide sulla carne viva. Il dolore è atroce. Fare un discorso teologico è anche semplice. Spesso le verità sono viste fuori dell’uomo. Lontane. Distanti anni luce dalla sua vita. Sovente l’uomo per un risultato o un beneficio immediato è disposto anche a vendersi la coscienza, la verità, ogni forma di moralità.</p>
<p>29/01/13 Nessuna legge umana è arbitraria, sottoposta alla sola valutazione di ciascuno. Essa obbliga sempre nella verità dell’uomo. Nessuna legge umana dovrà essere contro l’uomo. La verità dell’uomo è assoluta. Le leggi che cercano di interpretarla sono storiche. Ogni legge dettata dalla storia: civile, religiosa, liturgica, statutaria, costituzionale, economica sportiva, è per l’uomo.</p>
<p>29/01/13 La realtà si guarda non con gli occhi della legge umana scritta, bensì con quelli della coscienza illuminata dalla pienezza della carità.</p>
<p>29/01/13 La pace senza verità è effimera. È in tutto simile ad una foresta infestata di serpenti velenosi invisibili. La verità purifica il cuore.</p>
<p>29/01/13 Generiamo cristiani divenendo noi per primi cristiani. Divieni cristiano e genererai dei cristiani. È la legge di ogni evangelizzazione. Ogni albero produce secondo la sua natura. La natura cristiana produce cristiani. La natura pagana genera pagani. Tutto è dal cristiano. Se il cristiano è cristiano, genera altri cristiani. Se il cristiano è pagano, genera paganità attorno a lui.</p>
<p>29/01/13 Una fede di purissima pace non esiste. La lotta è la vita della vera fede. Ogni persecuzione è risurrezione della fede e della sua verità. La fede non è un atto di ieri. È un atto di oggi. È un atto perenne, che sempre deve accompagnare la vita dell’uomo sulla terra.</p>
<p>30/01/13 Anche i più bei frammenti di verità non sono la verità. Essa o è intera o non è verità. Le verità parziali, separate non sono la verità.</p>
<p>30/01/13 Chiedere la santità di Dio è domandare la santità dell’uomo, perché è in essa che si santifica il nome di Dio e viene il suo regno.</p>
<p>30/01/13 La persona è la somma delle sue verità ontologiche, per natura o sacramento. Tutte le verità fanno vera la persona. Una sola non la fa vera.</p>
<p>31/01/13 Per natura, costituzione ontologica spirituale e materiale, l’uomo è mendicante di Dio. Dio è il suo alito di vita, il suo cibo spirituale.</p>
<p>31/01/13 Dio non è un antiquario che restaura la nostra vecchia umanità. È il Creatore che la crea nuova in Cristo per opera dello Santo Spirito.</p>
<p>31/01/13 La logica dei regni di questo mondo si chiama superbia, egoismo, invidia, arroganza, presunzione. Gesù è venuto a distruggere questa logica. Il regno di Gesù è di lassù e deve essere governato dalla logica di lassù: amore, misericordia, pietà, occupazione dell’ultimo posto. Se cambia la natura del regno, deve necessariamente anche cambiare la natura della legge. Si tratta di vero cambiamento sostanziale.</p>
<p>31/01/13 È questa la verità del vero amore: chi ama non può amare in modo parziale, deve amare in modo universale. Il vero amore non è mai partitico, ma globale, universale. Un amore partitico è la falsità e l’inganno di ogni vero amore.</p>
<p>31/01/13 Come la candela dell’altare si accende durante il culto e poi si spegne, così molti cristiani: si accendono in Chiesa e si spengono fuori.</p>
<p>31/01/13 Per i cattivi interpreti del Vangelo la ricchezza è peccato in se stessa, mentre la povertà è già una virtù. Così pensano, ma si sbagliano. Povertà e ricchezza prima che connotazioni morali della persona, sono connotazioni teologiche. Il ricco è povero se vede la sua vita tutta dalle mani di Dio e sa di essere strumento nel mondo della provvidenza del Signore. Il povero è ricco di se stesso se si vede fuori di Dio e strumento solo di se stesso e della sua sete di possedere qualcosa. Il ricco che non si salva non è quello che possiede molti beni, è invece colui che fa dei suoi beni il suo Dio. Il povero che si salva non è il materialmente povero, ma colui che ha fatto della povertà una vera ricchezza nella fede e nella speranza.</p>
<p>31/01/13 La politica è morta se chi la dirige ignora o trascura il bene anche di un solo cittadino o di un solo abitante del suo “regno”. Il bene del cittadino e dell’abitante del ”regno” non è solo quello materiale, è il bene di tutto l’uomo che è anche spirito, anima. Su chi governa vi sarà un’indagine rigorosa da parte del Signore. Essi sono i suoi luogotenenti per dare Lui e i suoi beni agli uomini. Un governatore ateo, senza fede, verità trascendenti, mai potrà servire l’uomo secondo la sua verità. Lo servirà nella falsità.</p>
<p>1/02/13 L’uomo è privo di vera intelligenza, sapienza, visione di fede. È questa la tremenda morte che il peccato ha prodotto nella natura umana. Col peccato mente, cuore, volontà, desideri, intelligenza, sapienza, sono stati frantumati, impossibile da ricomporre per vie umane. Cristo è il solo Ricompositore nella verità. Dove Lui non regna, neanche la verità dell’uomo regna. Vive l’uomo falso che si dice vero. Solo Cristo è l’Agnello che toglie il peccato del mondo. Nessun altro lo potrà mai togliere e nessun altro potrà farci veri uomini.</p>
<p>1/02/13 Se mettessimo tanto impegno per edificare l’uomo morale quanto ne mettiamo per ogni altra cosa, ci illumineremmo tutti di purissima luce. Si costruisce l’uomo morale pulendo il cuore da superbia, invidia, avarizia, stoltezza, e facendo abitare in esso giustizia e misericordia. Se allo sfarzo della nostra ritualità vi corrispondesse altrettanto moralità, il mondo vedrebbe Dio sul nostro volto. Lo sfarzo della ritualità non mostra Dio, la bellezza della moralità lo rivela e lo rende stupendamente santo. Due sono i veri profeti che illuminano il mondo: il profeta di verità o di parola del Signore e il profeta di alta santità morale.</p>
<p>1/02/13 La povertà è un dono stupendo di Dio, è però più pericoloso della ricchezza. Potremmo divenire ladri, furfanti, rapinatori, disonesti. L’ipocrisia antica copriva, nascondeva l’immoralità. L’ipocrisia moderna la giustifica, la difende, la diffonde come vero bene cristiano. Gesù non vuole ipocriti nella sua Chiesa. Vuole persone che abbiamo sempre la forza di riconoscere il peccato, pentendosi e convertendosi.</p>
<p>1/02/13 Lavorare solo nella prospettiva del tempo è stoltezza, grande insipienza. Il tempo è realtà effimera. In un attimo si è e poi non si è più. È più che urgente per ogni uomo recuperare la nozione di eternità, anzi la vera fede nell’eternità per dare verità alla nostra vita. È falsa ogni vita che si vive circoscritta nell’ambito del solo presente. Il presente è sempre senza alcun futuro garantito. È questa la bellezza di tutto ciò che Dio ha fatto nella sua creazione: ha fatto un presente senza alcuna garanzia di futuro. Il futuro è un suo dono perenne. Tutti coloro che vogliono mettere un’ipoteca sul futuro, sono stolti, insensati, insipienti. Sul futuro non si può costruire, non esiste. Si costruisce solo sul presente, ma questo va vissuto solo in prospettiva di eternità.</p>
<p>1/02/13 È pura inutilità studiare la Parola di Gesù, radiografarla, farle anche la TAC, per poi concludere che tutto è semplice modo di dire.</p>
<p>2/02/13 Si segue Gesù per divenire luce vera in Lui, per illuminare il mondo con la sua verità che è purissima moralità e altissima santità.</p>
<p>2/02/13 Mistero del cristiano: morire come il chicco di grano perché tutto Cristo, vera nuova vita, viva in lui e produca frutti di vero bene.</p>
<p>2/02/13 L’acquisizione delle virtù avviene sotto la potente luce dello Spirito Santo, che deve essere per noi più che lampada scialitica. La lampada dello Spirito deve illuminare anima, cuore, mente, corpo per vedere e asportare anche i più piccoli nei di imperfezione.</p>
<p>2/02/13 Il cultore della fede e della religione deve essere in perenne contatto con il suo Dio per essere sua vera voce tra gli uomini.</p>
<p>2/02/13 La comprensione della Parola non deve essere frutto di mente umana, ma vera illuminazione, ispirazione, manifestazione dello Spirito Santo.</p>
<p>2/02/13 Come l’uomo per essere vero, deve rimanere perennemente nella volontà del suo Dio e Signore, così è per il cultore della vera fede. Il cultore della vera fede è un “riferitore” di ciò che dice lo Spirito. Se parla da sé, anziché cultore, si trasforma in distruttore.</p>
<p>2/02/13 La verità non è data all’uomo una volta per sempre. Gli viene data ogni giorno. Solo chi ascolta Gesù, entra nel mistero della sua verità. La Legge è stata data una volta per sempre. La grazia e la verità vengono date attimo per attimo da Gesù Signore. Quando noi ci convinceremo della dinamicità della nostra verità e del suo dono, allora inizieremo un cammino nuovo per la nostra umanità.</p>
<p>2/02/13 Senza ascolto si è pervasi dalla falsità e condotti in una incompiutezza di peccato, perché si rifiuta il dono di Cristo Gesù.</p>
<p>2/02/13 Quando il discepolo di Gesù è ricolmato di Spirito Santo, sempre lo riversa nei cuori con naturalezza, senza segni eclatanti, appariscenti.</p>
<p>2/02/13 Sono i mediatori umani i responsabili della salvezza del mondo. Essi salvano se consegnano la loro vita all’annunzio del Vangelo. Se gli strumenti umani non si dedicano al dono della grazia e verità di Cristo Gesù, sono responsabili per ogni anima che si perde. Ogni missionario del Vangelo deve poter sempre dire: Io sono senza colpa verso coloro che si perdono. Non mi sono sottratto al mio dovere.</p>
<p>2/02/13 Quando sorge un vero profeta nel popolo di Dio, sorge perché il sacerdote da vero profeta si è trasformato in un falso messaggero di Dio. Quando il sacerdote di Cristo Gesù si fa sacerdote degli uomini, compie un atto di altissimo tradimento. Si vende Cristo più che Giuda.</p>
<p>3/02/13 La fede è vita secondo la comprensione che l’intelligenza umana e la sapienza personale operano sulla Parola di Dio. Noi non obbediamo alla Parola, ma alla comprensione che abbiamo della Parola. La comprensione della Parola può essere sapiente, intelligente, dotta, saggia, vera, attuale, sempre aggiornata. La comprensione della Parola può essere insipiente, stolta, ottusa, falsa, di ieri, mai aggiornata, stabilizzata nelle forme di ieri. La mente umana, illuminata dallo Spirito Santo, comprende in modo attuale la Parola e le dona anche vita attuale, per oggi. Certe forme attraenti e affascinanti del Medioevo di dare vita alla Parola, oggi dicono all’uomo contemporaneo poco o niente. Scegliere la forma antica della povertà in spirito e servirsi di tutti i moderni ritrovati della scienza e della tecnica: è controsenso. Lo Spirito Santo dona alla Parola tutta la verità e alla mente la sana intelligenza per creare nuove forme per l’attuale uomo storico.</p>
<p>4/02/13 Le canne sbattute dal vento inseguono velleità, chimere, successi, consensi. Oggi inseguono una tendenza, domani un’altra. Le canne sbattute dal vento ogni giorno cambiano direzione. Non sono stabili nella loro verità, onestà, giustizia, santità, pensiero.</p>
<p>4/02/13 Il cappellano di corte è a servizio dell’immoralità, dell’ingiustizia, dei soprusi del principe di turno. È un giustificatore del suo male. Certe cappellanie costavano ieri, costano oggi. Costano il sacrificio della propria coscienza. Un uomo che si vende la coscienza, non è più uomo. Vive nella più misera e più triste delle schiavitù. Lo schiavo fisico conserva intatta la sua coscienza. Il cappellano di corte deve vendersi la coscienza per avere successo e lusso.</p>
<p>4/02/13 Ad Abramo è chiesto un amore che è morte alla fede e alla speranza finora vissute per nascere ad una nuova fede e ad una nuova speranza. Abramo è vero chicco di grano che cade e muore in Dio e produce molto frutto: il frutto della benedizione del mondo nella sua discendenza.</p>
<p>4/02/13 Si entra sulla scena della storia e si esce non per volontà dell'uomo, ma solo per volontà di Dio e secondo le sue modalità. È obbligo di ogni persona che viene in questo mondo manifestare con modalità inequivocabili la propria verità. Molti si rivestono di autorità, pochi invece sono coloro che vestono la loro verità e la mostrano in modo risoluto, deciso, autentico. Non esiste autorità vera senza la verità della persona. Chi si riveste dell’autorità di ingegnere, deve possedere la verità della scienza. Se L’ingegnere è privo della sua verità scientifica, la sua autorità è vana, oltre che falsa. È un’autorità senza alcun fondamento. Tutti siamo obbligati dalla verità, tutti obbedienti ad essa. È grande la missione del cristiano. Non è prima di tutto verso gli altri, bensì verso se stesso. Egli deve rivestirsi della propria verità. Gesù ogni giorno è impegnato a manifestare un raggio della sua verità. Raggio dopo raggio, luce dopo luce, Egli si rivela in pienezza. Ogni momento, ora, giorno, settimana, mese, anno di Gesù è rivelazione della verità che lo investe.</p>
<p>5/02/13 Quando vi è sproporzione tra sudore versato e denaro acquisito, è uso dell’onnipotenza diabolica per dare al corpo il non dovuto. Quando usa l’onnipotenza diabolica, l’uomo esce dalla verità di Dio ed entra in nella falsità di Satana. La tentazione lo ha schiavizzato. L’onnipotenza diabolica può essere politica, finanziaria, economica, filosofica, psicologica, sociale, religiosa, scientifica, tecnica.</p>
<p>5/02/13 L’apostolo del Signore, poiché conformato sacramentalmente a Cristo Signore, deve essere il portatore e l’espiatore del peccato del mondo. Dio e il mondo si incontrato per intero nel corpo del consacrato. Il mondo opera la sua crocifissione, Dio la sua risurrezione. Il consacrato sperimenta la morte inflittagli dal mondo e la risurrezione operata dal Signore, perché sia modello ed esempio per ogni uomo. Chi è consacrato a Cristo Gesù con il sacramento dell’Ordine Sacro non è un uomo con qualche potere in più. Non è il potere di assolvere o di consacrare, o l’altro di essere ministro della Parola, che caratterizza il consacrato del Signore. Nel consacrato vi è un corpo, uno spirito, un cuore, un’anima nuovi. Lui è corpo, spirito, cuore, anima di Cristo dinanzi ai suoi fratelli. Come Gesù è il sì di Dio ad ogni sua Parola, così è anche il consacrato in Gesù. È lui la verità storica della parola del Signore. La Chiesa potrebbe perdere Scritture, Vangeli, ogni altro suo scritto, non subirebbe alcun danno, purché non perda il suo sacerdozio. La Chiesa potrebbe avere tutte le Scritture, ma a nulla servono se perde il suo sacerdozio. Il sacerdozio deve essere nella storia il sì umano, storico, visibile ad ogni Parola di Cristo Gesù. Il sacerdozio è il Vangelo vivente, attuale di Gesù Signore. Se il consacrato perde di vista questa verità, la Chiesa perde la sua verità. Il sacerdozio è la verità della Chiesa. Un sacerdozio falso rende la Chiesa falsa. Un sacerdozio vero rende la Chiesa vera.</p>
<p>6/02/13 Usare Cristo per una verità parziale, non essenziale, è tentazione che sempre accompagnerà il cammino della sua missione. Cristo Gesù è l’uomo dalla verità piena, totale, integra, santa. L’uomo è falsità, errore, visione distorta del mondo e della storia. La falsità mai potrà usare la verità in modo vero, la userà sempre in modo falso, periziale, utilitaristico, interessato. Ogni volta che la sua verità viene usata impropriamente, Gesù insorge. Non vuole lasciarsi trascinare nel mondo della falsità dell’uomo. Non è l’altro che deve rispettare il consacrato. È il consacrato che deve chiedere sempre un uso di sé secondo verità. Il Signore ha fondato la Chiesa sulla roccia viva che è Pietro. Con lui, sotto di lui, il cristiano è costituito missionario nella Chiesa. Il Missionario va per le strade del mondo e annunzia la Parola di salvezza. Il Missionario annunzia e chiama, testimonia e invita. Non vi è vera missione evangelizzatrice se non si aggrega alla Chiesa una, santa, cattolica, apostolica. Noi siamo stati mandati per dire agli uomini verità umane, divine, eterne, naturali e soprannaturali, ma per fare la Chiesa. Noi siamo stati mandati per annunziare il Vangelo, invitare alla conversione, aggregare alla Chiesa, dare lo Spirito Santo. Non è missione evangelizzatrice gridare al mondo solamente alcuni principi irrinunciabili, non negoziabili di etica e morale. La salvezza è dalla fede in Cristo Gesù e dal divenire con Lui un solo corpo, una sola vita, una sola esistenza. Non si tratta di aggregare alla Chiesa per proselitismo, ma perché fuori della comunità non vi è salvezza. Fuori della Chiesa non vi è salvezza piena, non solo perché la salvezza è dalla Chiesa, ma anche perché la salvezza è essere Chiesa.</p>
<p>7/02/13 Chi cammina con la Vergine Maria apprenderà presto a vivere come Lei. Non gli sarà difficile amare, obbedire, perdonare. Chi vuole vivere come la vergine Maria, è sufficiente che in ogni cosa dica un sì al Signore come lo ha detto Lei.</p>
<p>7/02/13 Per dire sì a Dio è necessaria una grandissima fede. Si deve vedere in ogni cosa la volontà di Dio. Il nostro sì non è alla storia, ma alla volontà di Dio. Per questo ci necessita la fede: per vedere Dio che agisce per noi nella storia. Urge che tutti cresciamo nella fede. Se non cresciamo, non vediamo la volontà di Dio e sarà sempre difficile obbedire. Nessun uomo è chiamato per obbedire ad un altro uomo. Ogni uomo è chiamato invece ad obbedire a Dio che si rivela nell’uomo, nella storia.</p>
<p>7/02/13 La Sacra Scrittura non è un dettato, fatto da Dio all’uomo, servendosi di persone da Lui ispirate. La Sacra Scrittura è una storia governata dall’onnipotenza di Dio, illuminata dalla sua saggezza, purificata dalla sua sapienza. Nella Storia Sacra sono due gli attori: Dio e l’uomo. L’uomo caparbiamente segue la sua volontà, Dio con infinita pazienza, giustizia, fedeltà, lotta per ricondurlo nella sua verità creata. È questo il vero lavoro di Dio, ininterrotto, senza sosta: riportare l’uomo nella sua verità di natura, nella quale vi è vita, benedizione.</p>
<p>7/02/13 Nel Nuovo Testamento cambia il lavoro “pastorale” di Dio. Il lavoro “pastorale” di Dio prima conduceva l’uomo al possesso della verità di natura, oggi a rivestirlo della sua stessa divina verità. Cristo Gesù è dato perché ogni uomo possa divenire partecipe della divina natura. L’uomo è reso partecipe della natura divina nello Spirito Santo che diviene il nuovo alito della sua nuova vita.</p>
<p>7/02/13 L’opera di vera nuova rigenerazione, nuova creazione, oggi è la Chiesa che deve realizzarla attraverso la sua missione evangelizzatrice. Se la Chiesa perde la fede nella sua missione, il mondo viene privato della sua nuova verità per partecipazione della divina natura.</p>
<p>7/02/13 Quanti fanno dell’uomo cristiano un uomo come tutti gli altri uomini, si sbagliano. Il cristiano è stato reso partecipe di Dio, della sua stessa natura. Il suo corpo è corpo di Dio, perché corpo di Cristo, che è Dio. Se il cristiano è corpo di Dio in Cristo, tempio vivo dello Spirito Santo, è obbligato a manifestare sempre questa sua verità.</p>
<p>8/02/13 È Dio che ha dato, che dona all’uomo la sua verità, ogni volta che l’uomo la perde. Oggi si serve della Chiesa. L’uomo sempre si spoglia della sua verità. Oggi si sta spogliando persino della sua verità naturale di essere uomo, di essere donna. L’uomo è persona che sempre si incammina su sentieri di falsità, errore, inganno, miseria spirituale e materiale. Il Signore sempre interviene con potenza e rimette l’uomo nella sua verità di essere da Lui, per Lui, con Lui. L’uomo è persona che viene dalla volontà di Dio e sempre deve conservarsi in questa sua verità costituzionale. Dio non vuole sacrifici. Vuole obbedienza. L’uomo è da Dio per creazione. Da Dio deve sempre rimanere per obbedienza. Dio non ama la falsità dell’uomo. Vuole la sua verità. Lui è il più grande infaticabile lavoratore della verità dell’uomo. La volontà di Dio non è arbitraria, dispotica, sganciata dalla verità. Essa è la manifestazione della verità creaturale dell’uomo. Tu sei questa natura, secondo essa devi vivere. Tu sei questa verità, perché così sei stato fatto, secondo questa verità dovrai vivere. La verità della natura umana è tutta contenuta nelle Tavole della Legge del Sinai o dei Dieci Comandamenti. Il Vangelo è la legge della nuova natura dell’uomo, o della natura di Dio partecipa al cristiano. La Chiesa dice all’uomo qual è la sua verità, secondo la quale è obbligato a vivere per essere uomo, per essere cristiano. Chi vuol essere uomo, chi vuole essere cristiano sa quale legge deve seguire, quale volontà di Dio compiere nella sua vita.</p>
<p>9/02/13 La Vergine Maria è stata la prima ad entrare nella nuova verità dell’uomo, cioè nella partecipazione della divina natura. Fin dal suo primo istante di esistenza, da quando fu concepita, il Signore ha avvolto Maria per intero della sua grazia e della sua luce.</p>
<p>9/02/13 Il principio basilare che governa la legge dello sposalizio tra Dio e l’umanità vuole che si divenga un solo spirito, una sola luce. Come l‘uomo e la donna divengono una sola carne, così nello sposalizio tra Cristo e la Chiesa, si diviene un solo spirito, una sola luce. Lo sposalizio tra Cristo e il cristiano produce un vero cambiamento di essere, di natura. Il cristiano è pensato come luce morale, non come luce naturale, corporea, tangibile. Luce fisica, dal momento che la sua natura è fisica. Poiché Gesù viene dall’alto è al di sopra di tutti, ogni uomo deve sottostare a Cristo, sottomettersi a Lui. La sottomissione a Cristo non è solo di ordine morale, è di ordine fisico, creaturale. Per creazione si deve sottostare a Cristo Gesù. A Cristo si deve ogni obbedienza. Si deve abbandonare ogni altra religione per abbracciare la fede che nasce dalla Parola di Gesù Signore. Ogni uomo deve aderire a Cristo come a suo naturale principio di vita eterna. Se non aderisce, rimane sganciato dalle sorgenti della vita. Poiché Gesù ci parla dal seno del Padre, lui è il solo che parla secondo pienezza di verità. Gesù parla da se stesso, dagli abissi della sua Figliolanza eterna, dalle altezze della sua connaturalità con Dio. Solo Gesù è connaturale con Dio tra tutti gli uomini. Gli altri di ieri, di oggi, di sempre, sono solo connaturali con gli uomini. Gli altri non parlano dal seno del Padre, parlando invece dal seno della terra. Questa differenza con Gesù è abissale, divina, incolmabile. È Cristo Gesù la veridicità del Padre. Perché in Cristo Gesù tutte le promesse del Padre, tutte le sue parole sono divenute sì. Tutto in Cristo si è compiuto. Chi accetta la testimonianza di Cristo Gesù, attesta che il Padre è veritiero. Chi non ha Cristo non conosce verità e veridicità di Dio. Mai la potrà conoscere perché Dio non ha altra verità e veridicità se non Gesù. Se non abbiamo Cristo, tutto ci sfugge del Padre. Attendiamo il compimento della sua parola che mai avverrà, perché è già avvenuto in Gesù.</p>
<p>10/02/13 La nostra fede è purissima logica. Se dici che Gesù è luce delle genti, devi concludere che le genti senza la fede in Lui sono senza luce. Essere senza luce non significa costringere le genti ad accogliere la luce. A tutti si mostra la luce perché chi vuole, l'accolga. Senza Cristo le genti sono senza vera luce. La storia lo attesta. Il cristiano lo nega, negando la sua fede. "Io sono la luce del mondo".</p>
<p>10/02/13 Il Concilio Vaticano Secondo non ha abolito né il Credo e né il Vangelo. Li ha purificati dalla nostra stoltezza mentale e spirituale. Rimettere la stoltezza mentale e spirituale nel Vangelo e nel Credo è vero rinnegamento del Concilio Vaticano Secondo. E' stoltezza e insipienza imporre la fede. E' sapienza e intelligenza annunziarla ad ogni uomo, ad ogni religione, ad ogni filosofia. A volte sembra che la stoltezza e l'insipienza siano la nuova religione del cristiano. Una fede senza logica è stoltezza. Libertà religiosa non significa libertà da Gesù, ma libertà di camminare verso Gesù.</p>
<p>10/02/13 Dare Cristo è missione del cristiano, suo obbligo. Non darlo è omissione. Io devo, l'altro: se vuole, lo accoglie. Cristo Gesù è il Mandato del Padre. Egli viene per dire le Parole di Dio. Non dice parole sue. Non proferisce discorsi della terra. Gesù viene dal Cielo e dice le parole del Cielo. Viene da Dio e dice le parole di Dio. Se Gesù volesse dire parole della terra, non lo potrebbe. Lui conosce solo le Parole del Padre, perché Lui abita nel seno del Padre. Chi vuole ascoltare le Parole di Dio non può andare da nessun altro uomo. Solo Cristo è la Parola del Padre. Nessuno dice le Parole del Cielo, le Parole di Dio se non Cristo Gesù. Quanti affermano di dire Parole di Dio, ma sono senza Cristo Gesù, se lo dicono ingannano e mentono ai loro fratelli. Senza Cristo si conoscono solo le parole umane su Dio, ma non le parole di Dio su Dio. Non solo Cristo Gesù dice le Parole di Dio, dona anche lo Spirito di Dio, lo Spirito Santo senza misura. Gesù dona lo Spirito Santo. Lo dona nella pienezza della sua verità, sostanza eterna, comunione di amore e verità in Dio e con l’uomo. Gesù dona lo Spirito Santo senza misura. Lo dona per intero perché possa agire nei cuori in tutta la Potenza della sua grazia e verità. Ricevuto lo Spirito senza misura, all’uomo nulla più è impossibile. A condizione che creda, Lo preghi, Lo invochi, si abbandoni a Lui.</p>
<p>10/02/13 Gesù, vero uomo, sta perennemente rivolto verso il Padre, in un atteggiamento di ascolto, contemplazione, stupore, meraviglia. Sempre gli occhi di Gesù sono fissi sul Padre, assieme alla sua mente e al suo cuore, al suo spirito e alla sua anima. Gesù converge interamente verso il Padre, completamente, perennemente, senza alcuna interruzione, neanche di un attimo infinitesimale. Anche se siamo in grazia, camminiamo nella sua Parola, osserviamo il suo Vangelo, in noi regna una distrazione perenne.</p>
<p>11/02/13 Abbiamo solo momenti in cui convergiamo verso l’Alto, molto spesso i nostri occhi e il nostro cuore convergono verso la terra, il mondo. In Gesù invece non vi sono distrazioni. Lui è sempre nel pensiero del Padre, nel cuore del Padre, nello Spirito Santo del Padre. Gesù è colui che il Padre ha mandato sulla nostra terra per insegnare ad ogni uomo come si vive di perfetta convergenza verso Dio.</p>
<p>11/02/13 L’abisso separa la rivelazione dalla sua comprensione, la Parola globale di Dio dalle sue interpretazioni quasi sempre ereticali. Un solo istante senza il sigillo del Padre e il profeta viene travolto dalla falsità non del mondo, ma di chi dice di credere nel vero Dio.</p>
<p>11/02/13 Il dolore è ciò che accomuna tutti. Alcuni sono poveri, altri ricchi. Chi è dotto e chi è semplice. Chi è sano e chi è ammalato. C’è il Santo ed il peccatore, il saggio e lo stolto. Ma tutti sono nella sofferenza, nel grande travaglio dello spirito e dell’anima. Gesù prese tutte le nostre lacrime nel suo corpo, per liberarci da ogni causa che le produce. Gesù è venuto perché nessuno sia più creatore di lacrime per i suoi fratelli. C’è Dio e c’è l’uomo. Cosa li rende in tutto simili? La sofferenza, il dolore, le lacrime.</p>
<p>11/02/13 È il Padre il sigillo vero dei suoi veri profeti. È Lui al timone della loro vita. Lui interviene e li accredita. Garantisce per loro. Il Padre svela la verità dei suoi veri profeti. La rivela alle menti. La incide nei cuori. La scrive con il suo dito nella nostra storia. Sulla croce e dopo la croce, nel sepolcro, è sempre il Padre che interviene e accredita Gesù Signore. Sulla croce il Padre accredita Gesù, sostenendolo perché viva la sofferenza nella più grande carità. Dopo la croce il Padre accredita Gesù, risuscitandolo e donandogli un corpo glorioso, immortale, incorruttibile, spirituale. Va sempre e comunque rispettata ogni decisione, dal momento che nessuno al di fuori della persona conosce la profezia che lo riguarda. La giusta risposta è una sola: lo faccio per compiere ogni profezia sul mio mistero e sulla mia persona. C’è una domanda cui rispondere: è per profezia di Dio o è per mia volontà, anche se illuminata dalla preghiera e dalla condizione storica? Chi non conosce le profezie che dovranno compiersi nel suo corpo, può anche prendere delle decisioni forti, storiche. Conoscendole in pienezza di verità, sa in ogni momento cosa lo attende e si prepara con purezza di cuore e luminosità di coscienza. Gesù cammina sempre nella globalità e totalità del mistero. Lui conosce tutte le profezie che dovranno compiersi su di Lui.</p>
<p>11/02/13 Il cristiano è persona che ha scelto di essere un portatore di gioia, un vero creatore di speranza, un datore di pace. Il cristiano asciuga le lacrime non creandole, perdonando, pregando per la conversione dei cuori. Il cristiano sa che il dolore è strumento di purificazione del suo corpo, spirito, anima. È anche mezzo di redenzione del mondo. Gesù consola rivelando il fine di ogni sofferenza e invitando ogni suo discepolo ad offrirla al Padre come sacrificio soave. Vissuta ed offerta, la sofferenza ottiene una consolazione eterna ed anche nel tempo.</p>
<p>11/02/13 Quella del Papa è la scelta morale del bene migliore, presa in coscienza orante dinanzi a Dio. Solo il Signore può giudicare la coscienza. La coscienza è personale. Confrontare due coscienze è grave errore morale e teologico. Il punto di riferimento della coscienza è solo Dio. Quando la storia passa dinanzi alla propria coscienza, questa le deve dare una soluzione di più grande bene nella pienezza della verità.</p>
<p>11/02/13 Spesso il fine giustifica i mezzi. Denigrare l’avversario è immorale. Eppure tutti lo fanno senza porsi il problema della sua moralità. C’è chi lava i denari quale acquisiti. C’è chi lava l’immoralità e la fa divenire moralità. Ognuno segue i suoi metodi e le sue vie.</p>
<p>11/02/13 Ogni decisione della coscienza va presa sempre dinanzi a Dio, mai dinanzi alla storia, agli eventi, alla tradizione, alle consuetudini.</p>
<p>11/02/13 Ciò che gli uomini fanno, hanno fatto, desiderano non è mai principio di retta azione. Dio e la sua volontà governano la retta azione. Neanche l’uomo che decide può prescindere da Dio e dalla sua volontà nel prendere una decisione anche di più grande bene. Il bene per il mondo, la Chiesa, la società, non lo decide la sapienza o la scienza dell’uomo, ma solo la sapienza eterna di Dio. È il Signore che dall’alto dei Cieli vede e decide, stabilisce e ordina. Nessun uomo potrà mai pensare che scegliere il bene migliore spetti a lui e a lui soltanto. Questa scelta è solo di Dio.</p>
<p>12/02/13 Tutto ciò che avviene nel mondo, sotto il cielo, rivela o la presenza di Dio in un cuore o la sua assenza. Quando Dio è presente in un cuore, lo Spirito Santo lo aiuta perché la bellezza di Dio possa essere manifestata e rivelata al meglio. Quando lo Spirito Santo non è in un cuore, viene rivelato quanto è grande il Signore, per contrasto, attraverso tutto il male che si fa. Oggi l’assenza di Dio è attestata dalla grande insensibilità al bene, dall’incapacità di condurre una vita secondo giustizia e verità.</p>
<p>12/02/13 Chi fa il male attesta che Dio non è in lui. Lo Spirito Santo non è sua luce e sua forza. La grazia del Signore non sostiene la sua vita.</p>
<p>12/02/13 La vita del mondo è dalla fede nel Vangelo. È questa la vera riforma che la Chiesa dovrà sempre fare. L’aggiornamento è al Vangelo. La Chiesa dovrà rivestirsi di una fede vera, forte, sicura che la sua vita e la vita del mondo è dal Vangelo ascoltato, vissuto, annunziato. La Chiesa se vuole essere se stessa deve ascoltare, vivere, annunziare il Vangelo. È questa la riforma di ieri e di sempre. Gesù ha mandato la Chiesa nel mondo per compiere questa unica e sola missione: annunziare il Vangelo vivendolo in ogni sua Parola. Se Dio non fosse fedele ad ogni sua Parola proferita, non vi sarebbe alcuna distinzione eterna tra il bene e il male. Se la distinzione tra bene e male fosse solo per questa terra, allora nessuno dovrebbe temere di fare il male.</p>
<p>12/02/13 Il cristiano è chiamato a far gustare al mondo la verità e la grazia del suo Maestro. Il discepolo di Gesù vive per diffondere nel mondo il profumo della conoscenza di Cristo Signore. Il cristiano non spande il profumo della conoscenza di Cristo con artifici liturgici, teologici, ascetici, filosofici. Lo fa con la vita.</p>
<p>12/02/13 Urge la trasformazione del nostro cuore, mente, anima, corpo in cuore, mente, anima, corpo di Gesù Signore. Urge che Cristo divenga noi. Non possiamo lasciare il corpo fuori della missione che ci è stata affidata. Una missione senza corpo è già fallita.</p>
<p>12/02/13 Prendere una decisione con coscienza come dinanzi a Dio non significa in nessun caso che si stia facendo la volontà di Dio. Quando si compie un’azione moralmente buona in sé, non perché essa sia buona moralmente, è anche volontà di Dio. Il bene morale non coincide sempre con la volontà attuale di Dio sulla nostra vita. Potremmo anche scegliere fuori della volontà di Dio.</p>
<p>12/02/13 Quando si segue la propria coscienza, anche se illuminata dalla preghiera, ognuno deve sempre dire: è la mia scelta. Mai si dovrà dire: lo vuole Dio. Me lo comanda Lui. Mai si deve attribuire al Signore ciò che è nostra personale responsabilità. È questo il vero abisso del cuore dell’uomo. Può ingannarci facendoci pensare che Dio lo voglia, mentre in realtà lo vogliamo solo noi.</p>
<p>12/02/13 Non vi è mai vero bene per nessuno che non passi per la nostra totale, piena, sofferta, crocifissa obbedienza a Dio. Il vero bene per gli altri, per la Chiesa, per il mondo matura solo sulla nostra crocifissione nella volontà di Dio. È l’offerta a Dio del sacrificio della nostra obbedienza fino alla morte e alla morte di croce che salva la Chiesa e il mondo. Il sangue redime, il sangue salva, il sangue giustifica, il sangue produce il più grande bene per l’umanità.</p>
<p>13/02/13 Tutta la vita è un mistero. Vediamo i simboli esterni, le figure, le immagini, ma non conosciamo nulla del suo mistero. Tutta la creazione, animata e inanimata, sfugge alla nostra intelligenza e sapienza, tanto grande è il suo mistero. Nell’umiltà si chiede al Signore la sapienza e Lui con larghezza concede di comprendere qualche scintilla del suo e nostro mistero.</p>
<p>13/02/13 Stoltezza e insipienza conducono l’uomo alla vera pazzia, alla dissennatezza, compiendo cose che ripugnano alla sana e buona intelligenza.</p>
<p>13/02/13 L’uomo moderno pensa che la religione sia un legame artificiale con Dio. Vivendo di superficialità, crede che tutto sia legame effimero. Il legame con Dio è più vitale e necessario che il legame dell’uomo con il proprio cuore o il proprio sangue. È Dio il cuore e il sangue dell’anima, dello spirito, del corpo dell’uomo. Senza Dio l’uomo è nella morte totale. Senza Dio l’intelligenza umana è paglia e la sapienza è un secco rovo. Chi si serve di essa si brucia e si insanguina mortalmente.</p>
<p>13/02/13 Il Dio delle filosofie, il Dio delle religioni, il Dio delle scienze, il Dio del pensiero comune, universale, non è il vero Dio. Non essendo questo Dio il vero Dio, non si potrà mai avere il vero uomo. Il vero Dio fa il vero uomo. Il falso Dio fa il falso uomo. L’uomo, che lo voglia o no, sarà sempre ad immagine di Dio. Sarà però ad immagine del Dio che adora o che dice di adorare.</p>
<p>13/02/13 La grande povertà dell’uomo è povertà di valutazione, analisi, verità, giudizio, discernimento, sapienza, intelligenza. Tutta la nostra attuale crisi non è crisi di risorse, è crisi di intelligenza, povertà di discernimento, carenza di vera sapienza. È la stoltezza che toglie all’uomo ogni vera ricchezza e lo conduce nell’estrema povertà spirituale e materiale.</p>
<p>13/02/13 Gesù è la persona che sorprende sempre. Le sue sono sorprese di purissima carità, verità, misericordia, verissima conoscenza del Padre. Gesù conosce il cuore del Padre perché è in esso che abita. Dal cuore del Padre conosce l’uomo in ogni sua esigenza, bisogno, necessità. Dalla verità di Dio Gesù non vede le verità artificiali, bensì la verità della nostra natura che è fatta da Dio a sua immagine.</p>
<p>13/02/13 Vi è una grande differenza tra le verità di ragione e le verità di natura. Quando la ragione si fabbrica le sue verità, vi è sempre una giustificazione per tutto quello che si fa, anche per i peccati più orrendi. Anche la ragione credente può fabbricarsi le sue verità e addurle come principio di retto agire. Queste verità di ragione non sono però di natura, di essenza. Sono ragioni che sgorgano dal cuore dell’uomo, non dal cuore di Dio. Le sole ragioni di natura, di essenza sono quelle che scaturiscano, sgorgano, zampillano dal cuore di Dio.</p>
<p>13/02/13 Gesù trova la verità della sua persona, del suo volere e del suo agire sempre nel cuore del Padre. È il cuore di Dio la sola fonte della verità dell’uomo. Chi è nel cuore del Padre, dona la verità di Dio e le ragioni di Dio alla sua vita. Chi non abita nel cuore di Padre, darà alla sua vita solo verità di ragione umana, anche credente, mai però verità di ragioni divine.</p>
<p>13/02/13 Il Vangelo è il libro delle verità di natura. In esso viene manifestata la verità dell’uomo secondo Dio, che è Cristo Gesù. È Gesù la nostra verità di natura. Tutte le altre sono verità di ragione umana, assai distanti dalle verità di natura.</p>
<p>14/02/13 La vera conoscenza di Dio avviene per “trasformazione”, immersione in Lui, “identificazione” con Lui. Come il ferro conosce il fuoco “trasformandosi” in fuoco e divenendo malleabile, così per l’uomo. L’uomo si immerge in Dio, si trasforma in Lui attraverso la partecipazione della natura divina, conosce il suo Dio e Signore. Il fuoco partecipa la sua natura al ferro, il quale si trasforma nella natura, mentre è nel fuoco, se esce riprendere la sua vecchia natura. Così l’uomo. Si immerge in Dio, rimane in Lui, si trasforma in essere spirituale, divinizzato. Esce da Dio ritorna nella sua vecchia natura. Gesù, il Buon Pastore, consegna tutta la sua vita a questo ministero, sigillando il suo amore con il sangue, sulla croce.</p>
<p>14/02/13 Il Vangelo è il Libro della misericordia, pietà, verità, dono di se stesso, obbedienza al Padre, che Gesù vive per amore del gregge. Gesù non si è risparmiato in nulla. Anche il suo corpo ha dato in cibo e il sangue in bevanda di vita eterna. Ora ogni altro pastore in Lui, per Lui, con Lui sa come si deve pascere il gregge: con una obbedienza a Dio fino alla morte di croce.</p>
<p>14/02/13 È Gesù il solo modello di come si svolge il ministero di Pastore. Nessun uomo dovrà essere modello per un altro uomo. Gesù non abbandona il suo ufficio o ministero. Per obbedire al Padre fa una preghiera di sudore di sangue. Vince la tentazione. Rimane.</p>
<p>14/02/13 La vera conoscenza di Dio mai potrà prescindere dalla conoscenza del Vangelo e della fede della Chiesa una, santa, cattolica, apostolica. Poiché ogni Parola di Vangelo è carica del mistero di Dio che è in sé infinito, è giusto non arrestarsi mai nella sua lettura e meditazione. Chi legge il Vangelo, è come se lo facesse per la prima volta, tanto fitto è il mistero e tanto poco si è estratto la volta precedente.</p>
<p>14/02/13 La Lettura del Vangelo è in tutto simile al libro sigillato con sette sigilli dell’Apocalisse dell’Apostolo Giovanni. Ogni qualvolta si apre un sigillo, ne vengono fuori altri e così più se ne aprono e più ne compaiono. Man mano che una verità comincia a prendere forma nella mente, all’istante ne appaiono all’orizzonte molte altre.</p>
<p>14/02/13 Il nostro Vangelo è Cristo. Prendendo il Vangelo in mano è Cristo che si prende in mano. Con l’aiuto dello Spirito Santo, la sua sapienza ed intelligenza eterna, si penetrano cuore, mente, spirito, anima, Persona divina di Gesù. Senza prendere in mano Cristo, nessuna vera conoscenza del Padre sarà data e l’uomo rimane fuori del suo mistero.</p>
<p>14/02/13 La fede della Chiesa una, santa, cattolica, apostolica è la sola chiave che apre le porte perché si entri nel mistero di Cristo Gesù. La Legge di Cristo Gesù necessita di una Persona che l’aggiorni sulle spalle di ogni suo singolo discepolo. È lo Spirito Santo che aggiorna la verità delle Beatitudini al cristiano e l’aggiornamento è dare ad ogni cristiano una sua specifica forma. La verità è dinamica e mai fissata, stabilizzata una volta per tutte. Dinamica è anche la verità secondo la quale lo Spirito Santo indica ad ogni singola persona come vivere la Legge di Gesù. Ogni giorno lo Spirito Santo conduce il singolo a tutta la verità e di conseguenza conduce anche a dare nuova modalità alle Beatitudini.</p>
<p>15/02/13 La leggerezza, la facilità, l’assenza di fatica con la quale Gesù opera attestano la sua grande unione con Dio. Più si è uniti a Dio e più si è leggeri nel fare le sue cose. Quando fare le cose di Dio diviene pesante, è segno che con Dio non si vive di comunione forte, intensa. Tutto diviene pesante quando non si è immersi in Lui come il ferro che diviene fuoco nel fuoco. Gesù non solo vive di intensissima comunione di amore obbedienziale con il Padre, è Lui stesso Dio, Figlio di Dio. Gesù possiede la stessa leggerezza che è propria della Parola creatrice del Padre.</p>
<p>15/02/13 L’amore verso il prossimo è il vero gioiello della Legge Antica e Nuova. La vera religione non si stabilisce dal rapporto che una persona ha con il suo Dio e Signore, bensì con l’uomo che vive accanto. È l’uomo il metro, il principio assoluto della vera religione. È l’uomo la via per conoscere la verità del nostro rapporto con il Signore. Dove il rapporto con l’uomo è malato è segno che anche quello con Dio è malato. Mai si potrà sanare, guarire il rapporto con Dio se non si sana, si guarisce, si porta nella pienezza della carità il rapporto con l’uomo. La vera religione non si vede dal rapporto con Dio, dalla sua stupenda liturgia, dalla sua alta e difficile teologia, dalla sua mistica. La vera religione si vede dall’amore verso l’uomo. È vero verso Dio chi è vero verso l’uomo. Chi è falso, imperfetto, approssimativo verso l’uomo lo sarà altrettanto verso Dio. La luce che ci illumina nelle relazioni umane è la stessa che ci rivela nella relazione con Dio.</p>
<p>15/02/13 Eva sognò di essere come Dio. Convinse Adamo che questo era possibile. Fu la loro rovina e la nostra. Il sogno di Eva è la tentazione perenne degli uomini. Essere come Dio. Vivere una storia creata da noi, senza Dio. Cristo è venuto per incarnarsi nella nostra storia, viverla tutta. La sua fu storia di annientamento di se stesso fino alla morte di croce. Siamo tutti chiamati ad abbandonare il sogno di Eva per seguire il sogno di Cristo Gesù: vivere la croce della storia di ogni giorno.</p>
<p>15/02/13 Non c’è vera relazione tra gli uomini, mai ci potrà essere, al di fuori del solido, forte, incancellabile principio della sana moralità. Ove la sana moralità, che nasce dall’eterna verità di Dio, viene scalzata, l’intero mondo precipita in un caos di morte. La vita è dalla vera moralità ed è vera moralità quella che scaturisce dalla Parola del Signore. La parola dell’uomo mai potrà essere creatrice di vera moralità. L’uomo che è nel peccato e stabilisce leggi di peccato, di male, di morte. Leggi che sono contro Dio e contro le sue creature.</p>
<p>15/02/13 Come Gesù ha manifestato e instaurato il regno di Dio sulla nostra terra, così deve essere per ogni suo discepolo. Il cristiano deve attestare, rivelare, manifestare, rendere presente con la sua vita il regno di Dio. Lo deve fare attraverso una vita tutta evangelica, tutta intenta all’imitazione di Gesù Signore.</p>
<p>15/02/13 Parola ed opera devono essere nel cristiano una cosa sola. Né la parola senza l’opera, né l’opera senza la parola. Il cristiano deve essere rivelatore del regno di Dio e deve farlo alla maniera di Cristo Gesù: con la potenza della parola e delle opere. Il male deve essere vinto nei desideri, nei pensieri, alla sua radice o fonte. Si vince il male cominciando con la custodia degli occhi e degli altri sensi. Se l’occhio e gli altri sensi non vengono santamente custoditi, protetti, castigati, dalla loro porta ogni male potrà entrare nel cuore. Chi custodisce i sensi, custodisce pensieri e desideri. Chi lascia libero sfogo ai suoi sensi, di certo si smarrirà dietro i pensieri e le sollecitazioni peccaminose della tentazione.</p>
<p>16/02/13 Satana è così scaltro nella tentazione da farci vedere bello ciò che è brutto, vero il falso, pieno di qualità ciò che è insignificante. Satana ci fa vedere necessario ciò che è inutile, bene ciò che è male, fonte di vita per noi ciò che è semplicemente veleno mortale. Eva mai si era accorta che i frutti dell’albero del bene e del male erano attraenti. È bastata una parola di Satana perché s’insinuasse nel cuore il desiderio e il gusto per i frutti di quell’albero di morte e non di vita.</p>
<p>16/02/13 Perché dopo anni e anni di vita cristiana, miseramente cadiamo, abbandoniamo, ci ritiriamo, lasciamo anche il nostro ministero? Perché un ministro di Cristo Gesù fallisce nella sua vocazione e missione? Perché oggi i matrimoni tra cristiani sono in rovina, allo sfascio, la morale cristiana inesistente? Perché assistiamo alla desertificazione della fede e della verità? Perché si ritorna indietro, anziché procedere spediti in avanti? La risposta ci viene data da un adagio medievale: “Non progredi est regredi”. Non progredire è regredire. Non crescere è diminuire. Non divenire adulti nella fede non è rimanere bambini in essa. È perderla del tutto. La fede scompare nei cuori perché non si cresce, non si progredisce, non si fanno salti in avanti. Crescendo, la fede, la verità, la giustizia, la fedeltà diventano essenza stessa della nostra vita, si fanno nostra natura. Quando la fede diviene nostra natura, allora non vi sarà mai ritorno indietro. Ciò che si trasforma in natura mai più si sradicherà dalla nostra anima, dallo spirito, dal nostro corpo.</p>
<p>16/02/13 La vita dell’uomo è fatta di relazioni. Ogni relazione che si vive con i fratelli rivela la relazione che noi abbiamo con Dio. Se vera è la relazione che abbiamo con i fratelli, vera è anche la relazione con il Signore. Se falsa è quella con gli uomini, falsa sarà anche quella vissuta con il nostro Dio. Ogni giorno si assiste all’interpretazione del cuore dei fratelli. Non lo si interpreta mai però secondo la sua verità di natura. Si interpreta il cuore dell’altro a partire dal proprio cuore che potrebbe essere falso, invidioso, guasto, pieno di ipocrisia, inganno. Uno solo è il mistero: quello di Gesù che deve compiersi totalmente, integralmente in ogni suo discepolo.</p>
<p>16/02/13 La via cristiana non è morale nuova, ascetica aggiornata, meditazione alta, teologia difficile che porta la mente fino al trono di Dio. La vita cristiana è osservazione, imitazione, confronto, desiderio forte, anelito del cuore di riproporre la vita concreta di Gesù oggi. L’imitazione di Cristo però non deve essere ripetizione della vita del Maestro. È guida, illuminazione costante dello Spirito Santo, perché Cristo viva secondo modalità e forme di oggi, non secondo vie e urgenze di ieri.</p>
<p>17/02/13 Per volontà del Padre, i discepoli entrano a far parte della verità di Cristo Gesù, divengono verità della sua verità. Dal momento dell’investitura il discepolo non si appartiene più. La sua vita viene assunta dal Padre dei cieli ed è sua per sempre. Da questo istante il discepolo, come Cristo Gesù, dovrà lasciarsi muovere e guidare solo dallo Spirito Santo. La coscienza del discepolo è stata consegnata al Padre celeste ed è Lui che attraverso il suo Santo Spirito, dovrà governarla. Dal momento dell’investitura è chiesto al discepolo di imitare il suo Maestro e Signore. Gesù al Giordano si è spogliato della sua volontà, l’ha consegnata al Padre, il Padre è come se l’avesse sostituita con lo Spirito Santo. Il discepolo deve essere in tutto come il suo Maestro: non può servirsi più né della sua volontà né della sua coscienza. Volontà e coscienza sono nel discepolo lo Spirito Santo che dovrà sempre condurlo sulla più pura volontà di Dio. Dalla sua investitura il discepolo si è espropriato di se stesso, non può avere più desideri, volontà, coscienza, debolezze, incertezze. Il discepolo è tutto dello Spirito Santo e dallo Spirito Santo dovrà lasciarsi sempre muovere. È una vita non più sua, perché tutta consegnata a Dio. Ciò che si dona a Dio, lo si dona una volta per sempre. Il dono di sé offerto, non potrà mai più essere sottratto al Signore. Se lo si sottrae, si infrange un patto di natura.</p>
<p>17/02/13 Alle strategie urge sempre aggiungere lo Spirito del Signore. Noi e Lui, Lui e noi, sempre, senza interruzione. Noi studiamo strategie nuove, pensando che siano esse la via della fede. Le strategie appartengono alla nostra umanità. La fede nasce dalla testimonianza dei discepoli e dalla potenza dello Spirito Santo che sempre dovrà intervenire nella loro missione. I cristiani devono convincersi che non sarà la loro sola testimonianza a condurre il mondo nella fede. L’opera dello Spirito è sempre da chiedere, sempre da invocare, sempre da impetrare. Non si crede per amicizia, fratellanza, parentela, vicinanza, appartenenza. Si crede per dono purissimo dello Spirito Santo.</p>
<p>17/02/13 Chi vuole operare perché la fede scaturisca e si forma nei cuori, maturi e raggiunga la sua perfezione, deve essere pieno di Spirito Santo. Può stare anche mesi e mesi sotto la chioccia, mai però spunterà da esso la nuova vita. Gli manca il germe della vita. Un cuore senza lo Spirito Santo è in tutto simile ad un uovo non fecondato. Senza di Lui nessun cuore mai si aprirà alla fede. Manca in esso il germe vitale. È Lui che deve essere sempre invocato perché svolga la sua opera senza interruzione in tutti i cuori. Lo Spirito Santo è lo Scrittore, il Trasformatore, l’Illuminatore, il Creatore, il Verificatore, l’Aggiornatore, lo Stimolatore della fede.</p>
<p>18/02/13 La verità di Gesù non riguarda solo Lui, ma anche i suoi apostoli. Gesù rivela ai suoi apostoli la sua verità secondo la volontà di Dio, verità di natura e di missione, verità per oggi e per il domani.</p>
<p>18/02/13 Tutta la vita pubblica di Gesù Signore è una graduale manifestazione del suo essere più profondo, della sua vocazione più vera. Nulla deve nascondere del suo essere più profondo, della sua vocazione, del suo ministero, della volontà del Padre. I discepoli seguono Cristo Gesù. Gesù è obbligato a dire chi lui è. Lo deve manifestare in pienezza di verità. Quando una persona cambia statuto del suo essere, è giusto che lo manifesti, perché ognuno possa cambiare discepolato e sequela. Conoscere chi si segue è un diritto inalienabile. Farsi conoscere da chi uno è seguito è un dovere che obbliga in ogni momento. Non si segue una persona. Si segue di essa la verità o la falsità, le virtù o i vizi, la bontà o la malvagità, l’amore o l’odio.</p>
<p>18/02/13 Quasi tutti confondono la libertà con la volontà di fare ciò che si desidera e attrae, ignorando che spesso ciò che attrae è il male. La libertà è capacità o forza soprannaturale, conferita dallo Spirito Santo ad una persona, perché cammini nella verità di Cristo Gesù. Libertà e verità divengono una cosa sola. Libero è colui che segue, cammina nella verità. Schiavo è colui che procede di falsità in falsità. Chi è vero è libero. Chi è falso è schiavo. È libero nella fede e nella religione chi segue la verità di Dio man mano che gli viene manifestata, rivelata. È schiavo chi rimane ancorato alla sua tradizione, al suo passato, a tutto ciò che non è più volontà attuale di Dio manifestata. È libero chi segue Cristo. È schiavo chi si rifiuta di seguirlo anche per motivi di fede, religione, forme antiche di essere e di operare.</p>
<p>18/02/13 È in grande errore chi prospetta una verità solo naturale. Questa verità manca del principio di riferimento, che è solo Dio. Non vi è alcuna possibilità di un ritorno nella verità senza riferimento a Dio. Se l’uomo vuole ritornare nella sua verità, necessariamente deve ritornare in Dio. Dio è la verità. Senza Dio l’uomo è totale falsità. Nell’uomo di Dio la verità è libertà. Nell’uomo senza Dio la falsità è libertà. Cristo ci dona lo Spirito Santo perché ci metta in comunione con la sua verità e grazia. La verità è dono dello Spirito Santo, Dono di Cristo. Cristo è la verità di Dio data all’uomo perché ritorni nella sua libertà.</p>
<p>18/02/13 Da madre di vita si trasforma in madre di morte. Questo non le è consentito per vocazione naturale. Quando la donna dona la morte in qualsiasi modalità, ella tradisce la sua vocazione. È come se perdesse la sua vera natura. È questo il titolo che la Scrittura assegna alla prima donna: “Madre di tutti i viventi”. È il titolo di ogni donna: “Madre della vita”. Lo è anche perché è chiamata a proteggere, difendere, custodire, salvare, far crescere, la vita da lei generata e per lei messa al mondo. La donna è madre della vita sempre. Non solo perché concepisce la nuova vita nel suo grembo e la porta in sé per ben nove mesi.</p>
<p>18/02/13 Quando il cuore si stacca da Dio, si deturpa, si svilisce, si incancrenisce, anche la missione subisce un danno irreparabile. Andiamo a Dio per convenienza, opportunità, culto, celebrazioni, benedizioni, preghiera, richieste infinite. Non andiamo a Dio per fare la sua volontà, vivere di comandamenti, parola, vangelo, obbedienza, sottomissione alla sapienza. Quando la pastorale è priva di acume teologico, sana verità evangelica, autentica scienza della fede, si incammina per vie di stoltezza.</p>
<p>18/02/13 La storia va accetta tutta, per intero, altrimenti si è stolti, insipienti. La risurrezione di Gesù è vero evento storico come evento storico è stata la sua crocifissione. Non è accettabile la derisione dopo il compimento del miracolo e dopo la risurrezione di Gesù Signore. La derisione prima del miracolo è anche accettabile. Anche la condanna a morte di Cristo, prima della risurrezione, è accettabile. Chi conosce la storia e non conosce la potenza della fede, sempre deriderà l’uomo di fede prima che agisca con potenza.</p>
<p>19/02/13 È questo un discorso delicato, assai delicato, specie oggi in cui la donna appare svestita della sua femminilità più autentica. Dio ha creato così l’uomo: mancante di una parte di umanità, che lui dovrà sempre ricevere dalla missione materna della donna. È la donna che deve dare all’uomo quella parte di umanità che gli manca, per creazione. La maternità fisica dura solo nove mesi, la maternità spirituale dura per tutto l’arco della sua esistenza. Questa mai verrà meno. La donna è “madre di vita” non solo per quanto riguarda la vita fisica, ma anche la vita spirituale è sottoposta alla sua maternità.</p>
<p>19/02/13 La vera grandezza di un uomo è la sua piccolezza, che deve giungere fino all’annientamento di sé. Con Gesù l’alto diventa basso, il grande piccolo, il padrone servo, il re schiavo, il dotto ignorante. Con Gesù cambiano le misure di valutazione, i parametri di giudizio, le regole della stima di persone e cose.</p>
<p>19/02/13 “Di fronte alla gioia che gli era posta dinanzi, si sottopose alla croce, disprezzando il disonore, e siede alla destra del trono di Dio”. “Tenendo fisso lo sguardo su Gesù, colui che dà origine alla fede e la porta a compimento”. “Avendo deposto tutto ciò che è di peso e il peccato che ci assedia, corriamo con perseveranza nella corsa che ci sta davanti”. La contemplazione della Passione di Gesù è vera via di purificazione spirituale e fisica. La Lettera agli Ebrei (12,1-4) sia luce per noi. Via Crucis -</p>
<p>19/02/13 Via Crucis, Prima stazione: Gesù è flagellato L’Innocente è flagellato per suscitare pietà. Il male è pensato strumento per rendere giustizia a chi è dovuta per diritto di innocenza.</p>
<p>19/02/13 Via Crucis, Seconda stazione: Gesù è caricato della croce. Il peccato del mondo viene caricato sulle spalle dell’Innocente. L’Innocente lo assume tutto per amore, per toglierlo dal mondo.</p>
<p>19/02/13 Via Crucis, Terza stazione: Gesù cade per la prima volta. Gesù cade fisicamente, non spiritualmente. Il suo spirito dona nuova forza al corpo e si riprende il cammino verso la cima.</p>
<p>19/02/13 Via Crucis, Quarta stazione: Gesù incontra sua Madre. Da Lei riceve forza, vigore, incoraggiamento per andare fino in fondo. Non ci si può fermare.</p>
<p>19/02/13 Via Crucis, Quinta stazione: Gesù è aiutato a portare la croce da Simone di Cirene. Nel cuore di ogni uomo giace assopita la pietà, la misericordia. I soldati la risvegliano e la mettono a servizio di Gesù.</p>
<p>19/02/13 Via Crucis, Sesta stazione: Santa Veronica asciuga il volto di Gesù Ancora una scena di pietà, compassione, grande misericordia. La carità nel mondo non è morta. Urge svegliarla.</p>
<p>19/02/13 Via Crucis, Settima stazione: Gesù cade per la seconda volta La stanchezza si fa sentire ancora. Il corpo si rifiuta di progredire. A Gesù occorre tutta la forza del suo spirito per avanzare.</p>
<p>19/02/13 Via Crucis, Ottava stazione: Gesù ammonisce le donne di Gerusalemme. La sofferenza si abbatte sull’Innocente e lo prostra. Ma Lui ha la forza di portarla. Cosa succederà al colpevole e al reo?</p>
<p>19/02/13 Via Crucis, Nona stazione: Gesù cade per la terza volta. Il peccato vuole che Gesù abbandoni, lo prostra nel suo corpo perché interrompa il suo cammino. Il suo spirito forte lo rialzare ancora.</p>
<p>19/02/13 Via Crucis, Decima stazione: Gesù è spogliato delle vesti. Per amore Dio si sveste della sua gloria. Si mostra in tutta la sua piccolezza. È solo carne inoffensiva. Tanto può la forza dell’amore. Via Crucis, Undicesima stazione: Gesù è inchiodato sulla croce. Il peccato è crocifisso nel corpo di Cristo. Ora è senza forza. Può essere vinto, sconfitto, eliminato dal corpo di ogni altro uomo.</p>
<p>19/02/13 Via Crucis, Dodicesima stazione: Gesù muore in croce. Non muore Cristo sulla croce. Muore il mondo. Muore l’odio, l’invidia, la malvagità. In quella morte è il trionfo della vita. Via Crucis, Tredicesima stazione: Gesù è deposto dalla croce. Il sacrificio è compiuto. Il corpo è consumato. Come le ceneri venivano tolte dall’altare, così il corpo di Cristo dalla croce.</p>
<p>19/02/13 Via Crucis, Quattordicesima stazione: Il corpo di Gesù è deposto nel sepolcro. L’umana pietà pone Gesù nel sepolcro. Il ricco gli presta il suo tumulo. Per soli tre giorni. Poi la grande esplosione della risurrezione.</p>
<p>20/02/13 Le sorti del mondo non sono nelle mani del uomini, nella loro abilità, nella loro scienza, sapienza, intelligenza, nel loro potere. Gli uomini una cosa sola dovranno essere: strumenti nelle mani di Dio, obbedienti alla sua volontà, esecutori perfetti di ogni suo comando. Dovranno per questo spogliarsi della loro volontà. Al suo posto dovrà regnare la volontà di Dio. Dovranno svestirsi della mente. Al suo posto dovrà imperare la sapienza dello Spirito Santo. Dovranno privarsi del loro cuore. Al suo posto dovrà rendersi operativo il cuore di Cristo Gesù.</p>
<p>20/02/13 Non amministriamo bene la cosa pubblica, perché siamo incapaci di amministrare noi stessi nella verità e nella giustizia. Tutti siamo in qualche modo amministratori di noi stessi e degli altri. L’amministratore deve essere attento a che nulla vada sciupato. Deve mettere ogni cura in questa delicata opera dell’uso dei beni. Con quanto si sciupa e si butta nella spazzatura si potrebbe nutrire una nazione del terzo mondo. Grande amministratore è stato Gesù. Lui ha ordinato di raccogliere i frammenti del pane avanzato dopo la moltiplicazione. Lo sciupio è il male dell’abbondanza. Una società fondata sullo sciupio e sullo sperpero delle cose è di per sé fallimentare in partenza. Di ogni uomo, ogni missione, ogni esercizio o ministero il prete è maestro, luce, sapienza, saggezza, intelligenza evangelica. Chi amministra deve essere talmente saggio da non sciupare neanche un grammo di pane. Qualora una solo grammo di pane dovesse andare sciupato, l’amministrazione sarà sempre fallimentare.</p>
<p>21/02/13 L’amore è la più alta regola interpretativa della legge. L’amore però non annulla la legge. La rende legge vera. La fa legge umana.</p>
<p>21/02/13 È ancora un non essere. Al bambino compete solo il gioco e l’apprendimento. Il bambino è messo sempre da parte. Ridotto al silenzio. È un senza parola. È un non importante, un non valido, un non utile. Il bambino non conta né nella vita politica, né in quella sociale, né in quella economica, né in quella familiare. Il bambino evangelico è colui che non ha grandezza umana.</p>
<p>21/02/13 Con Gesù e in Lui si diviene partecipi della divina natura. Di Dio assumiamo verità, santità, giustizia, natura, fedeltà, carità. Il santo ha trasformato la sua natura da falsa in vera. Il peccatore ogni giorno fa la sua natura da falsa in molto più falsa.</p>
<p>21/02/13 Gesù vuole che le parole dei suoi discepoli siano brevi. Si, quando è sì. No, quando è no. Il di più viene dal Maligno. Il Maligno è così abile che potrà sempre insinuarsi tra le molte parole e proferirne alcune non buone, non giuste, non opportune.</p>
<p>21/02/13 Al mediatore è chiesto solo di obbedire, si obbedisce ascoltando, si ascolta evitando di seguire gli occhi e di ascoltare il proprio cuore. Nell’obbedienza Dio rimane Dio, Attore della nostra storia; l’uomo rimane uomo, mediatore e comunicatore delle decisioni di Dio. Ma tutte queste cose sono inutili, perché non è l’uomo che fa, è Dio che opera, che vuole operare tutto nel mediatore e per lui. Finché non ci convinceremo di questa verità, guarderemo le apparenze, la storia, esamineremo le parole, i fatti, le opere di una persona. Al mediatore è chiesta una sola virtù: l’obbedienza pronta, immediata ad ogni comando del suo Dio e Signore. Non è l’uomo l’attore nelle cose di Dio. L’uomo è solo mediatore. Non sono le sue decisioni che daranno un percorso nuovo alla storia, ma solo la decisione di Dio che lui dovrà comunicare al mondo intero. Al mediatore è chiesto solo di camminare costantemente alla presenza del suo Dio, ascoltare la sua voce. Tra attore e mediatore la differenza è abissale. L’attore fonda l’opera su se stesso, sulle sue capacità, sugli esercizi del suo corpo. Il mediatore invece nulla fonda su se stesso. Lui viene assunto dall’onnipotenza di Dio e da essa governato in ogni suo più piccolo gesto.</p>
<p>21/02/13 È Cristo Risorto la verità del cristiano. È il cristiano risorto la verità del Vangelo. Il vero missionario è il risorto in Gesù Risorto. Essa opera il vero capovolgimento della storia. Trasforma l’uomo da attore di morte in agente di vita, da egoista in persona caritatevole. La risurrezione di Gesù è evento cosmico, rivoluzionario, è più che la caduta sulla nostra terra del sole o della luna o altro meteorite.</p>
<p>22/02/13 Insieme, in comunione, Dio e l’uomo, sempre. Chi separa e si separa da questa comunione, ritorna nella sua vecchia umanità. Dio agisce con la sua divina carità di salvezza, l’uomo attraverso la potenza della sua fede, della sua carità, della sua speranza. Dio e l’uomo devono vivere di perfetta, intima, completa comunione. Devono divenire un solo soggetto agente. Dopo che Cristo Gesù si è incarnato, mai potrà esistere vera comunità fuori della legge della sua incarnazione. È una comunità umana e divina insieme. Non solo umana, non solo divina. Riflette in sé il principio dell’Incarnazione del suo Salvatore.</p>
<p>22/02/13 Lo Spirito Santo perennemente crea i cuori perché possano accogliere tutta la potenza che scaturisce dalla fede nel Vangelo della Salvezza. Il Padre dei cieli la governa con la sua carità, provvidenza, misericordia, pietà, compassione.</p>
<p>22/02/13 Nella comunità dei credenti vive ed opera Cristo Gesù con la sua grazia. Di questa nuova comunità Dio è il cuore, la luce, la forza, la Provvidenza, il Signore, il vero benefattore, il salvatore. Il nostro è tempo in cui Dio è stato estromesso dalla storia quotidiana, concreta, sofferta, dolorosa, triste. Questa nuova umanità vive però non carcerata in un immanentismo o esclusiva relazione dell’uomo con l’uomo, come sembra avvenire oggi. Dalla risurrezione di Gesù nasce una umanità nuova, fondata sulla gratuità, l’amore, la compassione, la fratellanza.</p>
<p>22/02/13 Chi dice di essere uomo e non ama, inganna se stesso e il mondo intero. Si pensa ciò che non è. L’uomo è amore. Essendo l’uomo ad immagine e a somiglianza di Dio, se vuole essere vero uomo, deve amare. Se non ama, non è vero uomo. L’amore è il dono totale di sé per il bene totale dell’altro. Questo è l’insegnamento che ci ha lasciato Cristo Signore.</p>
<p>22/02/13 Il politico cristiano è per il bene di tutto l‘uomo – spirito, anima, corpo – e di tutti gli uomini. Questo principio eterno dell’amore vale anche per la politica. Cristo Gesù veramente ci ama, perché Lui è venuto per fare di tutti gli uomini una sola famiglia. Chi divide gli uomini e li separa gli uni dagli altri, non ama, perché l’amore unisce gli uomini, mai li divide. Mentre fuori l’uomo giace sulla strada senza che alcuno lo rimetta sulla via verso il compimento del suo viaggio, la cui meta è l’eternità. Questa verità ancora non fa parte della nostra mentalità cristiana. Noi ci chiudiamo nel tempio, in molti templi. Se Gesù ha lasciato il tempio del cielo, anche il sacerdote lo potrà lasciare. Potrà ritardare l’offerta sacra. Gesù ha lasciato il tempio santo del cielo per soccorre l’uomo malconcio nella sua anima, nel suo spirito, nel suo corpo. Prima di Gesù suprema occupazione era il culto nel tempio santo di Dio.</p>
<p>22/02/13 Tutte le occupazioni sono finalizzate ad amare l’uomo nella sua condizione storica. È questa la novità per rapporto all’Antico Testamento. Gesù pone l’amore verso il prossimo la suprema delle occupazioni degli uomini. Nessun’altra occupazione è alta come questa. Per l’uomo bisogna interrompere ogni attività, anche quella più sacra e più santa, perché il Signore interrompe la sua liturgia celeste. È l’uomo che va amato, aiutato, sorretto, perdonato. È per l’uomo che si deve dare la vita, tutta la vita, senza chiedere nulla in cambio. Per l’uomo non devono esserci amici, nemici, vicini, lontani, prossimo, forestiero. Per l’uomo ci deve essere solo l’uomo. Basta sia uomo.</p>
<p>23/02/13 La parola del santo è sempre vera, perché secondo Dio. Quella del peccatore sempre falsa, è secondo l’uomo, mai secondo Dio. Tra la parola del peccatore e quella del santo vi è un abisso di differenza. È la natura che produce le parole. Qual è la natura, tale è anche la parola. Se il cristiano è natura falsa, non è cristiano. Anche se battezzato, si comporta da nemico della croce di Cristo Gesù. Il cristiano è natura vera che fa scaturire dal suo cuore parole vere. Dalla natura falsa scaturiscono parole false. La parola del cristiano deve essere in tutto simile a quella di Gesù, di Dio: vera, fedele, giusta, santa. Nessuno mai potrà superare quest’amore, perché è amore di Dio e dell’uomo. È eterno, divino ed umano insieme.</p>
<p>23/02/13 Con la croce di Gesù nulla più manca al suo amore per noi. Cristo Gesù è la profondità dell’amore di Dio per noi. È la sua perfezione assoluta, il compimento divino ed umano. Dio muore e l’uomo è ridotto al silenzio. Non può dire al suo Dio neanche un parola di lamento. Ogni uomo avrebbe potuto dire a Dio: “Io ti amo fino alla morte. Il mio amore è più grande del tuo. Io muoio, tu non puoi morire”.</p>
<p>23/02/13 Il Dio che ci ha creato con la sua onnipotenza di parola è il Dio che ci redime per la sua onnipotenza di carità.</p>
<p>23/02/13 La natura divina è una ed eterna. Padre, Figlio e Spirito Santo sono tralci di questa unica natura. Le tre divine persone producono frutti attingendo e donandosi linfa l’una all’altra secondo la legge della divina ed eterna processione. Così dicasi di tutti i discepoli di Gesù. Essi sono un solo corpo, sono il corpo di Cristo. In questo corpo tutti attingono la vita vera da Cristo e questa vita vera attinta si comunicano gli uni gli altri. È il grande mistero della comunione. Tutti sussistono nell’unico corpo dal quale attingono la vita e nel quale ognuno è vita per l’altro.</p>
<p>24/02/13 Nessuno potrà mai amare secondo la divina verità, se non si fa carico del peccato dell’altro per estirparlo dal cuore, dall'anima. Ama chi assume sulle proprie spalle le conseguenze dell’antica colpa e di tutte le colpe attuali che si commettono quotidianamente.</p>
<p>24/02/13 Dio vide che il suo amore era assai carente. Non era perfetto. Era solo amore di creazione. Non era amore di redenzione. Lui mai avrebbe potuto assumere su di sé il peccato degli uomini né subire le conseguenze delle loro trasgressione. Dio è somma perfezione. Non può essere imperfetto nell’amore, nella carità, nella giustizia, nella compassione, nella pietà. Nella sua eterna sapienza e onnipotenza divina decide di farsi uomo nel suo Figlio Unigenito. Facendosi carne e venendo ad abitare in mezzo a noi, divenendo nostro vero fratello, può assumersi tutto il carico dei nostri peccati. Lui assume tutto il carico e lo appende sulla croce nel suo corpo, per uccidere il peccato e toglierlo dal mondo.</p>
<p>24/02/13 In Cristo l’amore di Dio per l’uomo diviene perfetto, nulla più gli manca. È l’amore che dona splendore a tutta la Beata Trinità. Senza questo amore, la carità divina sarebbe rimasta assai imperfetta.</p>
<p>24/02/13 Nel regno di Gesù non si entra per essere serviti e neanche per togliere la vita a qualcuno. Si entra per servire dall’ultimo posto e per dare la propria vita in riscatto per i molti. È grande in questo nuovo regno non chi comanda, non chi ha potere, ma chi serve, chi sa morire per gli altri. Se non si entra in questa logica, mai si potrà essere veri discepoli di Gesù.</p>
<p>24/02/13 Cambia il re, cambia il regno, devono anche cambiare i sudditi di questo re in questo regno. Cristo Gesù è tentato perché diventi ministro, mediatore tra gli uomini e non più tra Dio e gli uomini. Questa tentazione è anche di ogni suo apostolo, discepolo, presbitero, vescovo, cardinale, papa. Se è stato tentato Gesù, nessun suo ministro o inviato sarà mai immune da questa tentazione. Essa vuole che si viva con gli uomini un rapporto di sola amicizia. Al ministro di Gesù non sono consentiti di tali rapporti. Il suo è sempre, in ogni momento, rapporto di mediazione. Lui è il messaggero di Dio per dare ad ogni uomo la grazia e la verità.</p>
<p>24/02/13 L’uomo ha tutto. Una cosa sola gli manca: la verità della sua vita. Quando troverà la verità, con essa troverà pace, gioia, ricchezza, amicizia, fratellanza, comunione, solidarietà. La verità è la fonte di ogni bene per l’uomo. La verità uno solo la può donare agli uomini: il ministro di Gesù Signore. La darà a condizione che lui sempre viva il suo ministero di mediazione nella più grande fedeltà al mandato ricevuto. È questo un obbligo che mai potrà venire meno, pena la perdita della vera luce sulla terra.</p>
<p>25/02/13 Non c’è fede senza esperienza con Gesù. L’esperienza si compie nella storia, senza storia mai potrà sorgere la fede perfetta in un cuore. Gesù non dona ai suoi discepoli un trattato sulla sua persona e sulla sua missione da apprendere a memoria. Non insegna ai suoi discepoli il catechismo, la dottrina già definita, perfetta, senza lacune. Gesù vive il catechismo che ogni giorno apprende dal Padre nella sua storia quotidiana. Realizza tutta la dottrina su di Lui e la insegna ai suoi discepoli mostrandola mentre si compie e si realizza nella sua carne. Man mano che la storia avanza, anche la fede progredisce. Un ministro della Parola non deve insegnare il catechismo. Deve viverlo e vivendolo lo insegna. Deve mostrare la verità nella sua carne, nella sua storia giornaliera. Mostrandola la insegna. Questa via va vissuta da tutti i discepoli del Signore. La vita è il loro catechismo.</p>
<p>24/02/13 Gesù rivela l’abisso che regna tra il cuore di Dio e il cuore degli uomini. È un abisso umanamente incolmabile con le nostre sole forze. Questo abisso è dato dalla natura. Quella di Dio è natura santissima. È natura di verità, carità, amore, giustizia, fedeltà, pace. Quella dell’uomo era natura ad immagine e a somiglianza di Dio.</p>
<p>24/02/13 Dopo il peccato con difficoltà a lasciarsi impressionare dalla luce di Dio. L’uomo è macchina rotta, guasta. Non si può riparare da sé. La può riparare solo colui che l’ha fatta. È lo Spirito Santo che deve estrarre dal nostro petto il cuore di pietra e al suo posto metterne uno nuovo, di carne, capace di amare.</p>
<p>24/02/13 Lo Spirito Santo è lo Spirito di Cristo Gesù, lo Spirito da Lui versato dal suo costato aperto sulla croce, al memento della sua morte.</p>
<p>24/02/13 Officina specializzata è la Chiesa una, santa, cattolica, apostolica. Tutte le altre Chiese sono officine, ma non specializzate. Alcune mancano della pienezza della grazia, altre della pienezza della verità, vi sono quelle che non possiedono né grazia e né verità. Uno può anche recarsi in queste officine, il risultato lascia molto a desiderare. L’uomo non viene ricomposto. Il cristiano deve essere in tutto come ”una macchina di formula uno”. Questa passa più tempo nei box per la messa a punto che sulla pista. Il risultato sulla pista è il frutto, il prodotto del suo rimanere nei box. Il box del cristiano è la Chiesa una, santa, cattolica, apostolica. In essa ogni giorno deve lasciarsi studiare, riparare, aggiornare. Se invece lui pensa che non ha alcun bisogno della Chiesa e procede per conto suo, i risultati saranno sempre pessimi.</p>
<p>24/02/13 Se l’uomo vuole essere vero uomo dovrà sempre essere sotto i potenti occhi dello Spirito Santo. Essi sono capaci di vedere l’invisibile. Scrutano anche il nostro DNA spirituale, dove neanche la coscienza riesce ad entrare. Neanche la nostra coscienza è capace di tanto ed è per questo motivo che spesso ci inganniamo, pur dicendo di aver agito secondo coscienza.</p>
<p>26/02/13 Avere fame e sete di Parola, Comandamenti, Beatitudini, Vangelo è ben poca cosa per noi del Nuovo Testamento. A noi del Nuovo Testamento è chiesto di avere fame e sete di Spirito Santo. Di Lui ci si deve saziare attimo dopo attimo. È Lo Spirito Santo la Sorgente eterna in noi della verità, della grazia, della comunione, dell’unità, della pace, della gioia. Senza fame e sete di Lui, tutto rimane oscuro: Cristo, Parola, Vangelo, grazia, sacramenti, Chiesa, vita cristiana. È lo Spirito Santo la sapienza, la verità viva di tutto il mistero di Cristo sia nella sua Persona, che nel suo corpo che è la Chiesa. Senza lo Spirito Santo, la liturgia è senza vita, la Chiesa senza verità, il cristiano senza sapienza, il popolo di Dio senza comunione. Senza lo Spirito Santo il cuore è senza vero amore, l’anima senza grazia, la mente senza luce, il corpo senza alcuna virtù.</p>
<p>26/02/13 Razza, stirpe, tribù, nazione, popoli sono vie, modalità, forme storiche della vita dell’uomo, non sono essenza, sostanza dell’essere uomo. Essendo forme di essere, sono accidenti, non natura dell’uomo. Non è l’appartenenza che fa l‘uomo. È l’uomo che vive in una appartenenza. L’appartenenza mai dovrà essere chiusa, pena la sua distruzione. È l’uomo la vita dell’appartenenza, non l’appartenenza la vita dell’uomo.</p>
<p>26/02/13 Prima viene l’uomo, poi le strutture sociali, religiose, economiche, politiche, tribali, nazionali, mondiali, globali. Le strutture per molti sono essenza inviolabile dell’uomo. Ad esse l’uomo spesso viene consegnato perché venga crocifisso su di esse. Si creano strutture politiche, economiche, finanziarie, religiose, non però a servizio dell’uomo, bensì per la sua schiavitù e asservimento. Certe strutture oggi sono desuete per l’uomo, perché farraginose, complicate, caotiche, asfissianti, veri sarcofagi che divorano la gente. Nessuno ha però la forza, il coraggio, soprattutto la sapienza di modificarle, renderle più leggere. Gesù forse non è stato crocifisso da una struttura religiosa incapace di far vivere la verità dell’uomo in essa? Quante strutture ecclesiali andrebbero oggi modificate! Eppure neanche si osa pensare a questa urgenza e necessità. Anche certe forme di democrazia valide per ieri, oggi andrebbero cambiate.</p>
<p>26/02/13 È l’uomo l’essenza portante di ogni cosa. Ma l’uomo quasi sempre vive schiavo dei suoi stessi pensieri. Il pensiero da somma libertà diviene somma schiavitù. Il vero politico per il bene di un solo uomo deve volersi e sapersi alleare anche con il suo avversario. Il vero amore obbliga a tutto. Per il bene di un popolo il vero politico deve volersi e sapersi anche tirare indietro. Non si può uccidere un popolo per stupido orgoglio. Il vero politico è l’uomo dalla mente aperta, dal cuore libero, dallo spirito attratto solo dal bene. Il vero politico è l’uomo dell’universale, non del particolare. Le proprie convinzioni, particolari, non universali, sono da abbandonare. La vera politica non è lotta, ma comunione per la ricerca del bene più grande, determinato da menti esperte, sagge, amanti della verità. Le menti affumicate dalla parzialità e dalle ideologie non conoscono la verità e mai potranno generare buona politica.</p>
<p>27/02/13 Il vero politico riceve il consenso del popolo, ma non per governare secondo il pensiero del popolo, ma secondo giustizia e verità. Giustizia e verità non le determina il popolo, ma il Signore. Il vero politico è l’amministrare di Dio nel retto servizio degli uomini. Quando il politico si lascerà giudicare la coscienza solo da Dio, allora sì che inizierà a divenire vero politico. Quando la coscienza non viene illuminata dalla verità e giustizia secondo Dio, non si è né veri e né politici.</p>
<p>26/02/13 Il giornalista è la coscienza critica di ogni fatto che avviene sulla terra. Se lui è asservito alla testata, perde la sua verità. La ricerca della verità fa un giornalista vero profeta. Io conosco un vero Giornalista: il Crocifisso per la verità di Dio e degli uomini.</p>
<p>26/02/13 Ogni uomo va amato per se stesso. Aiutato per se stesso. Sostenuto per se stesso. Condotto alla pienezza della sua umanità per se stesso. Le strutture devono essere poste tutte a servizio dell’uomo, mai contro l’uomo. Il vero Dio si pone a servizio dell’uomo, perché entri e rimanga nella sua verità più piena. Anche la religione deve svolgere questo nobilissimo ministero: porsi interamente al servizio della verità dell’uomo, di ogni uomo.</p>
<p>26/02/13 Il peso della coscienza nella ricerca della verità è determinante. Per essa ci si apre alla verità o ci si chiude, con grave responsabilità. È proprio della coscienza cogliere il bene e il male, il vero e il falso, ciò che è giusto e ciò che è ingiusto. La coscienza è capace di discernere e di rifiutare una parola falsa detta da un ministro della verità di Dio. La coscienza è anche capace di accogliere una parola vera proferita da persone che per professione lavorano di falsità. Se la coscienza rifiuta il dono della verità, attesta di essersi deformata, priva della sua naturale capacità di accogliere la vera luce. Spesso la nostra coscienza ci inganna. Quando questo avviene è segno che il suo naturale meccanismo si è inceppato. Questo succede a motivo dell’immoralità che vi è in essa. L’immoralità della coscienza è più che fango sugli occhi. Il fango sugli occhi ci rende incapaci di vedere. L’immoralità della coscienza ci costituisce incapaci di accogliere la verità del Vangelo. È il vizio di moralità che rende cieca la coscienza.</p>
<p>28/02/13 Dio è il cercatore dell’uomo. Con pazienza infinita e amore divino mai si stanca di cercarlo perché torni nella sua casa. Essendo Cristo Gesù, l’Immagine del Dio vivente, anche Lui è il vero cercatore dell’uomo. Gesù cerca l’uomo, lo nutre con la sua carne, lo disseta con il suo sangue, lo illumina con la sua Parola, lo attrae con il suo amore. Anche il discepolo di Gesù, essendo suo vero corpo, deve vivere la passione d’amore per l’uomo del suo Maestro.</p>
<p>28/02/13 Pastori del gregge di Gesù sono i Sacerdoti. A loro la responsabilità di pascere il gregge con la stessa carità pastorale di Cristo Signore. A loro è chiesto un amore di totale sacrificio, oblazione per il gregge. È chiesta la consumazione totale sull’altare dell’amore. Loro dovranno ogni giorno immergersi nel cuore di Gesù e attingere tutto il suo amore attraverso la comunione dello Spirito Santo. È questa unione vitale con Gesù che consentirà loro di impregnarsi di tutto l’amore del Maestro per poi riversarlo sul gregge loro affidato.</p>
<p>28/02/13 La teologia, che è comprensione della Parola di Dio, mai dovrà divenire interpretazione della storia senza la Parola e contro di essa. Quando questo accade, all’istante la teologia viene trasformata in un pensiero lugubre senza alcuna vera luce. È quanto succede agli uomini, quando con superba umiltà si ergono a maestri degli altri, trasformando la verità della Parola in falsità. Nella superbia e nel peccato lo Spirito Santo non crea comunione tra chi parla e chi ascolta. Dio e l’uomo senza di Lui sono distanti.</p>
<p>28/02/13 La gioia eterna, data dal Signore ai suoi servi fedeli e obbedienti, è insieme dono e frutto. È un dono perché nessuna opera umana la potrà mai guadagnare. Nessuno avrà in eredità il Paradiso per sudore del proprio cuore, della propria anima, del proprio corpo e del proprio spirito. Questo dono però deve essere anche il frutto di una fede operosa nella carità. La fede senza le opere è in tutto una lampada senz’olio. Olio e lampada devono essere una cosa sola, non due. La luce è data insieme dalla lampada e dall’olio.</p>
<p>28/02/13 Il Nuovo Testamento non è un restyling dell’Antico. Sono molti coloro che così pensano e così si rapportano con il Nuovo Testamento. Vi sono anche quelli che lo riversano tutto intero nel Vecchio, facendogli perdere l’abissale e assoluta novità che esso porta con sé. Il Nuovo Testamento è Cristo Crocifisso ed è dalla Croce che tutto si legge e si comprende. O noi viviamo la verità che il Cristo Crocifisso è la nostra unica verità, oppure siamo condannati al totale fallimento spirituale. Il Nuovo Testamento è sequela del Dio che muore e che dona la vita per la salvezza del mondo. È assunzione sulle proprie spalle della maledizione del mondo per espiare il peccato e portare sulla terra la vera vita. È desiderio di essere con Cristo un solo sacrificio di amore, un perfetto olocausto da offrire a Dio per la conversione dei molti cuori.</p>
<p>28/02/13 Dio vive di un’attenzione ininterrotta verso l’uomo. La passione di Dio è l’uomo. Per l’uomo il Dio incarnato muore sulla croce. Dio vuole che anche la passione dell’uomo sia l’uomo. Per l’uomo anche l’uomo deve offrire in sacrificio la sua vita. Il Signore vuole comunicare questa sua passione ad altri uomini, chiamandoli e costituendoli pastori del suo gregge. In quest’opera Lui constata un fallimento perenne. Per questo promette che avrebbe suscitato dei pastori degni di un così alto ministero.</p>
<p>1/03/13 A tutti è chiesto di vivere secondo verità la propria condizione umana. Non è ciò che uno è interiormente che deve prevalere. È invece ciò che uno è esteriormente che lo obbliga. L’esteriorità è legge di vita per tutti. Nell’esteriorità si è chiamati ad essere perfettamente esemplari. Uno può essere anche santissimo interiormente. Lo deve essere anche esteriormente. Lo è se evita tutte quelle azioni che possono scandalizzare i suoi fratelli. Non tutti conoscono la grandezza interiore, la purezza di coscienza, l’umiltà del cuore, la pace della mente di una persona. Gesù è vero santo e santo vero, perché lo è interiormente ed esteriormente, nell’anima, nello spirito, nel corpo.</p>
<p>1/03/13 Gesù è sommamente attento perché nessuno scandalo sorga per lui. I cuori sono troppo fragili e le menti assai deboli. Basta un niente e l’opera di Gesù è a rischio. Nulla vi è in Gesù che non possa essere imitato. In noi invece poche cose lo possono. Anche noi dobbiamo poter essere imitati in tutto.</p>
<p>1/03/13 Secondo la mente di Dio, nella natura umana prima vi è l’unità e poi la dualità, che è vera differenza, diversità. L’unità che nasce dalla dualità di maschio e di femmina non è però superficiale, accidentale, effimera, passeggera. È unità di fusione delle due carni in una sola carne.</p>
<p>1/03/13 La donna dona completezza di natura all’uomo. La fa vero uomo, in tutto simile a Dio. Senza la donna, l’uomo non è simile a Dio, a sua immagine. Non può dare la vita. La sterilità ontologica, quella scelta per motivi e ragioni di volontà, è oscuramento dell’immagine e della somiglianza di Dio nell’uomo. È come se l’uomo dichiarasse di non volere essere più uomo. Questa decisione è oltre lo stesso primo peccato. Lì l’uomo voleva essere come Dio. Qui invece, per scelta della propria volontà, l’uomo decide di non essere più uomo.</p>
<p>1/03/13 Gesù è venuto per dare ad ogni uomo la sua vera umanità. Mai vi potrà essere vera umanità, se non si ricompone l’unità dell’essere uomo e donna. L’unità deve essere ontologica, fisica, spirituale, di solo cuore, sola carne, irreversibile, indistruttibile. Non vi è redenzione vera, autentica, finché l’uomo non ritornerà ad essere vero uomo. La verità dell’uomo è la donna. La verità della donna è l’uomo. Sono l’uno la verità dell’altro nel matrimonio unico e indissolubile. L’uomo fa la donna ad immagine di Dio. La donna fa l’uomo ad immagine del Signore.</p>
<p>1/03/13 Dove l’immagine è distrutta è l’uomo che è distrutto. Lo Spirito Santo è per dono purissimo di Dio. Egli però è anche il frutto di Cristo e della sua passione e morte sulla Croce. È dal suo corpo trafitto e martoriato, morto e squarciato, che esso fuoriesce per inondare tutta la terra. Egli è insieme dono di Dio e frutto del cristiano trafitto sull’altare della carità e dell’amore per il suo Maestro.</p>
<p>1/03/13 Ogni bambino deve essere aiutato perché vada a Cristo fin dal primo giorno della sua vita. Grande responsabilità ricoprono i genitori. Sono loro incaricati di questa missione. Sono loro che devono far sì che i bambini respirino Dio, lo alitino attraverso il loro respiro e il loro alito. Se i genitori non respirano loro di Dio, mai potranno trasmettere quest’alito ai loro figli. Se i loro figli non respirano Dio, di certo respireranno altri aliti, ma questi sono letali, non sono di vita, ma di morte. Oggi molti figli respirano questi aliti di morte, perché i genitori hanno smesso loro di respirare il Signore. Vita da vita, alito divino da alito divino. I figli sono dai genitori. Sono dal loro alito di vita o di morte, di cielo o di terra.</p>
<p>1/03/13 Il tempo è breve, una cosa insignificante per rapporto all’eternità. Eppure – è la sua straordinaria pesantezza spirituale – ci è dato perché maturiamo in esso il diritto di entrare nell’eternità beata. Esso va vissuto tutto in ordine all’eternità. Dicevano gli antichi teologici e mistici: sub specie aeternitatis. L’uomo non è forse sull’orizzonte del tempo e dell’eternità? In un minuto è nel tempo, nell’altro è già nell’eternità. Se non vive secondo verità il tempo, non potrà avere secondo verità l’eternità. Il tempo vissuto falsamente fruttifica per noi una eternità falsa, cioè di tenebre e di morte. Per questo ci si deve impegnare a camminare nella volontà di Dio con coscienza retta, purezza di intenzioni, umiltà e mitezza di cuore.</p>
<p>1/03/13 La vera ricchezza dell’uomo è la sapienza. La stoltezza è povertà e miseria. La prima è generatrice di vita, la seconda di morte. Il politico incarcerato nella stoltezza è un creatore di miseria per tutto il popolo da lui governato. Quando nella politica non si vede sapienza, è segno che regnano in essa orgoglio stupido e superba insipienza. Per il popolo è la miseria. Poiché il politico è il frutto del popolo, allora è segno che è il popolo stolto e insipiente. È senza Dio. È Dio la fonte della saggezza.</p>
<p>2/03/13 Gesù invita i suoi discepoli alla povertà in spirito, che deve divenire piena libertà dalle cose di questo mondo. Il cristiano deve fare delle cose di questo mondo uno strumento di purissimo amore. Questo accade quando tutto viene dato in elemosina. Cristo Gesù ha dato in elemosina anche il suo corpo. I ladri non hanno potuto trafugarlo. I tarli non hanno avuto il tempo di consumarlo. Gesù ha dato tutto se stesso al Padre in un sacrificio di elemosina per la conversione del mondo. Ogni giorno Gesù dona il suo corpo in elemosina. Noi ci nutriamo di Lui per vivere, camminare, avanzare, progredire verso il Paradiso. Gesù è la nostra perenne elemosina, il nostro perenne dono di vita eterna. Molti suoi discepoli oggi non sentono più il bisogno di ricorrere a questa elemosina di Cristo Gesù, che è sempre nuova, attuale, piena, santa, perfetta. È la elemosina di Cristo Signore che ricolma il cuore di verità, giustizia, pace, misericordia, perdono, vera santità. Ricevendo questa elemosina divina, si diviene a nostra volta elemosina per il mondo intero. È questa l’essenza del discepolo di Gesù: farsi elemosina con il suo corpo, il suo spirito, la sua anima, con quanto è e possiede per tutti. Senza l’elemosina di Cristo Gesù nel nostro cuore, mai noi diventeremo elemosina d’amore, verità, giustizia, santità, per ogni altro uomo.</p>
<p>2/03/13 Cristo Gesù è la scala attraverso cui Dio e l’uomo entrano in comunione di verità, pace. Giustizia, perdono, santità. Per mezzo di Lui, in Lui, con Lui, nella sua umanità vera e reale, Dio discende sulla nostra terra con la pienezza della sua vita eterna. In Lui, con Lui, per Lui, l’uomo sale a Dio per implorare perdono, misericordia, pietà, compassione, vita eterna. È Lui che ci mette in comunione con il Padre, la sua però non è solo mediazione strumentale. Questa non è la piena verità di Cristo Gesù. Lui è Mediatore di essenza divina, verità eterna, grazia e verità. Lui è la grazia, la verità, la vita eterna, l’essenza di Dio che deve rinnovare la nostra stessa natura. Non è la sua una mediazione per rappresentanza. È invece una mediazione per essenza, per dono di se stesso, in cui però vi è tutto Dio. Dio si dona tutto in Cristo e fuori di Lui non si dona. Dio si dona tutto in Cristo, donandosi tutto a Cristo e donandoci tutto Cristo.</p>
<p>2/03/13 Le interpretazioni della storia su quanto avviene in essa sono quasi tutte false, perché carenti della luce dello Spirito Santo. Solo chi è colmo di Spirito Santo può leggere il compimento di una Parola del Signore nella storia. Lo legge secondo verità. Lo vede nella sua bellezza interiore ed esteriore. Lo contempla nella sua più pura essenza. Quanti non sono nello Spirito Santo, non possono leggere secondo verità. Costoro sono analfabeti spirituali, privi di logica spirituale, carenti di fisica teologia, spogli di ogni energia soprannaturale. Solo la Sapienza permette che si possa vedere Dio nella nostra storia in ogni sua manifestazione, anche la più piccola.</p>
<p>2/03/13 La vera umanità si costruisce con la rinuncia dei nostri pensieri, perché altri pensieri sono più nobili, più veri, più saggi. Il vero politico è un cercatore di convergenze per creare una società più umana. Nessuno è possessore della vera umanità.</p>
<p>2/03/13 L'odio non è solo anticristiano, è anche antiumano. Chi istiga all'odio mai potrà dirsi un vero politico, cioè un costruttore di umanità. Il politico cristiano non può odiare gli altri politici, perché prima di essere politico è cristiano. Il cristiano ama dalla croce.</p>
<p>3/03/13 L’amore per il nostro Dio necessariamente deve trasformarsi in amore verso l’uomo. Non verso un uomo in particolare, l’uomo di un popolo, lingua, razza, tribù, nazione, ma verso l’uomo di ogni tempo, luogo, appartenenza. È l’uomo che deve essere amato, perché Dio ama l’uomo. È vero l’amore verso Dio se è vero l’amore verso l’uomo. Se l’amore verso l’uomo è falso, superficiale, incostante, guasto, così sarà anche verso Dio: falso, superficiale, incostante, guasto. Chi non accoglie Cristo Gesù, mai potrà amare di vero amore il suo prossimo. È Cristo la verità di ogni amore umano. Chi non crede nella verità di Cristo, mai potrà amare Dio.</p>
<p>2/03/13 È Cristo la verità eterna di Dio. Chi non conosce Cristo, non conosce Dio. Mai si potrà amare secondo verità chi non si conosce nella sua verità. Il primo amore è dare ad ognuno la sua verità. Chi non dona a Dio la sua verità, non ama Dio. Chi non dona all’uomo la sua verità, non ama l’uomo. Chi non dona alla donna la sua verità, non ama la donna. Chi non dona alla creazione la sua verità, non ama la creazione. Amare è confessare, rispettare, accogliere, servire la verità dell’altro, chiunque esso sia. Un amore senza verità è solo egoismo. È chiusura del cuore e della mente nella falsità, nell’errore, nell’inganno. Il nostro quasi sempre è un amore di idolatria e di empietà, dal momento che non conosciamo o rifiutiamo la verità di Dio e dell’uomo.</p>
<p>2/03/13 La liberazione vera è da ogni falsità. La falsità è sempre creatrice di schiavitù sia fisica che spirituale. La schiavitù spirituale è la peggiore di tutte le schiavitù, perché essa è la causa di tutte le schiavitù fisiche subite o inflitte. Chi è investito di responsabilità politiche, sociali, economiche, religiose ed è falso, è sempre un grande costruttore di schiavitù. Quando la politica è schiava di se stessa è segno che l’uomo che la esercita vive di grande falsità spirituale. Chi libera dalla schiavitù spirituale è solo Cristo Gesù: “Conoscerete la verità, la verità vi farà liberi”. Poiché oggi Cristo è bandito dal nostro mondo, chi ci darà la vera libertà?</p>
<p>2/03/13 Quando si dona la parola al diavolo, egli sa come servirsene per la rovina dell’umanità. Per un istante gli fu data la parola nel paradiso, nel cielo di Dio, e riesce a sedurre un terzo di Angeli. Gli viene concessa la parola del paradiso terrestre e in pochi secondi distrugge la fede di Eva nel suo Dio e Signore. Gli viene data la parola nel deserto, dove si trova Gesù in penitenza, e all’istante gli procura tre fortissime tentazioni. Noi invece lasciamo che il diavolo parli e parli al nostro cuore dalla sera alla mattina e dalla mattina alla sera. Se lo ascoltiamo, non abbiamo alcuna possibilità di rimanere immuni dalla sua tentazione. Le classi del diavolo sono molto numerose. Si trovano tra i suoi allievi filosofi, teologi, psicologi, professori, maestri, attori, politici. Frequentano le sue lezioni anche ministri del sacro, uomini della religione, capi di Stato, molta della gente che conta. Innumerevoli sono coloro che da lui vengono quotidianamente addottrinati, scolarizzati, imbevuti del suo veleno di morte.</p>
<p>2/03/13 È questa l’unicità di Gesù Signore: mai la sua vita, il suo pensiero, la sua volontà, i suoi desideri, il suo discernimento è dagli uomini. Gesù è sempre dal Padre in tutto, in ogni cosa. La luce viene a Lui dall’alto, mai dal basso.</p>
<p>2/03/13 Nell’Antica Rivelazione il giudizio viene svolto sull’osservanza dei comandamenti. Entra nella tenda di Dio chi cammina nella sua legge. Viene escluso dal suo luogo santo chi invece avanza nella storia per vie tortuose di menzogna, falsità, inganno, non amore. Con la rivelazione di Gesù il giudizio viene operato sulla stessa natura dell’albero, che è insieme spirituale e fisica. Ogni albero è obbligato a produrre secondo la sua ricchezza sia fisica che spirituale. Se è ricco per dieci deve produrre per dieci, se è ricco per uno, deve produrre per uno. Fruttificare secondo i propri talenti, carismi, doni di grazia, verità, giustizia, carità, amore, compassione, apre per noi le porte del Regno di Dio. La fruttificazione dei propri doni serve al Signore per amare secondo verità. È questa una verità nuova che ancora non è divenuta cultura del cristiano, sua forma di vita, sua verità, sua convinzione, suo progetto di esistenza nella storia.</p>
<p>2/03/13 Oggi impera la legge del minimalismo. Fare solo quanto è strettamente necessario. Nulla di più. Anzi, spesso, neanche il necessario viene fatto. Con diabolica arte, scienza, sotterfugi, scaltrezza si riesce a possedere ciò che non è stato fruttificato. Questa via vale per le cose della terra, mai varrà per le cose del Cielo. Con Dio non si può barare. Il Signore vuole i frutti che la nostra natura è obbligata a produrre. Gli servono per amare l’uomo.</p>
<p>4/03/13 Quando Gesù arriva, chi è con Lui entra nella sala del banchetto e la porta viene chiusa. Chi non è con Lui, rimane fuori, senza alcuna possibilità che vi possa entrare dopo. Una volta che la porta si chiude, è chiusa per sempre. Questa verità oggi è messa in dubbio dal mondo di certa grande, alta, sublime teologia. Questa proclama che la salvezza è per tutti e che tutti un giorno saremo salvi, indipendentemente dalla nostra saggezza o stoltezza. Questa annunzia che la misericordia di Dio ci coprirà e nasconderà la nostra malsana insipienza. Che ognuno possa credere ciò che vuole è fatto della sua coscienza. Che uno possa affermare il contrario di ciò che Gesù dice è disonestà della mente e del cuore. L’onestà ci obbliga a dire ciò che Gesù dice. Io, contro la parola di Gesù, dico quest’altra cosa. Le parole della fede sono due: quella di Gesù e l’altra di certa teologia. Chi sceglie questa teologia deve sapere che Gesù pensa altro.</p>
<p>4/03/13 Quando l’odio si impossessa di un cuore, non c’è pace per l’uomo. L’odio è più che tarlo, più che carie per le ossa, più che lebbra per la pelle, più che peste per il corpo. L’odio è un veleno che acceca mente, razionalità, saggezza, intelligenza, cuore, sentimenti, desideri. L’odio rende sordi verso ogni misericordia, pietà, compassione. Priva della capacità di giudicare secondo retta conoscenza e verità. L’odio è un male inguaribile. Neanche la morte del proprio nemico calma il cuore. Il suo ricordo è un tormento perenne.</p>
<p>4/03/13 L’ambasciatore di Dio non ha altre missioni, altre parole, altri compiti da svolgere. Lui è mandato per dire all’uomo solo ciò che Dio gli ha manifestato. Quando l’ambasciatore si distacca da Dio, si costituisce persona autonoma, è in questo istante che succede la grande tragedia. L’uomo, non essendo lui fonte di salvezza per gli altri e neanche per se stesso, offre all’uomo una parola che non salva. Dio mai assumerà la parola dell’uomo per farla sua. È invece l’uomo che deve assumere la Parola di Dio per comunicarla ai suoi fratelli. Se l’ambasciatore non è sempre dalla parola del Padre, è falso missionario, falso evangelizzatore, distruttore di Cristo, suo negatore e oscuratore. Se l’ambasciatore si distacca da Dio, è anche il più grande nemico degli uomini, il vero grande uccisore della loro speranza. Nulla è più nefasto nel mondo di un ambasciatore di Dio che si rende autonomo da Lui. Costui sappia che è un mentitore e un ingannatore eterno. Dice di essere da Dio, ma in realtà è solo da se stesso. Dice che proferisce parole di Dio, mentre proclama solo il suo pensiero. Asserisce che opera nel nome del suo Signore, mentre agisce solo in nome di se stesso. L’ambasciatore di Dio non è fonte di salvezza. Lui deve solo indicare la fonte viva che è Cristo Gesù nostro Signore e immergere in essa.</p>
<p>5/03/13 Tutta l’opera di Dio verso di noi è condizionata dalla nostra opera di purissimo bene verso i nostri fratelli. È questa condizione che oggi è stata abolita. Si chiedono le grazia a Dio ma non si fanno ai fratelli. Si implora da Dio la misericordia ma non si è misericordiosi verso i fratelli. Si vuole da Dio tutto e non si dona niente ai fratelli. Si vuole pace, abbondanza, benedizione da parte di Dio e si lasciano i fratelli nella miseria e nella nostra maledizione di peccato e morte. Questa religione a senso unico è deleteria. È un vero pesticida dell’anima e dello spirito dell’uomo. È la nostra verità verso l’uomo che attesta la nostra verità verso Dio. Chi è spietato, crudele, oppressore, uccisore dell’uomo, come potrà pretendere che Dio sia compassionevole e misericordioso verso di Lui? Dio mai potrà ricoprirlo della sua misericordia, a meno che non si converta e non cambi modo di relazionarsi con i suoi fratelli. È questa la grande stoltezza dell’uomo: perde tutto l’eternità per un misero istante di questo tempo.</p>
<p>5/03/13 Nella Scrittura Santa la donna partecipa anche lei alla realizzazione del mistero della salvezza. Anche di lei il Signore si serve per operare il bene a favore del suo popolo. In ogni pagina della Scrittura e della Storia della Chiesa vi è una donna che a vario titolo presenta un paragrafo del mistero di Dio. La donna è esclusa solo dal sacerdozio ministeriale. Per ogni altra cosa la sua presenza attesta il suo grande ruolo nella vita religiosa e civile del popolo di Dio. La donna dona all’opera della salvezza quel tocco divino indispensabile perché l’amore di Dio si manifesti in tutta la sua magnificenza. Questo avviene se la donna si lascia muovere e condurre dallo Spirito del Signore, senza opporre alcuna resistenza.</p>
<p>5/03/13 Viviamo in una società ammalata di efficientismo, godimento, divertimento, vacanze esotiche, ogni abbondanza. Questa malattia dello spirito viene curata con droga, alcool, fumo, alta immoralità, il cui costo è altissimo. Con i costi per soddisfare questa malattia delle società evoluta si potrebbe risolvere il problema della fame e delle malattie nel mondo. Vivremmo noi in buona salute spirituale e fisica. Daremmo ai poveri della terra una speranza nuova. Anche per loro c’è vita e benessere. Questo è impossibile che avvenga a motivo dell’egoismo dell’uomo. Per egoismo l’uomo si uccide e uccide per ignavia, per assenza di carità. Per amore invece resusciterebbe se stesso e moltissimi altri suoi fratelli. Quando poi questa malattia finisce e la persona è priva anche di quel poco di autonomia, ecco allora che scoppiano le grandi crisi. Quest’uomo non sa soffrire, non accetta il limite, non sa vivere la povertà, i vizi hanno modificato geneticamente la sua stessa natura. La società efficientista non sopporta chi non è più efficiente e lo relega in luoghi di segregazione, ottimi sotto ogni punto di vista. Questi luoghi sono privi però di quella essenza che è proprio dell’uomo. Questa essenza consiste nella coabitazione tra malati e sani, morti e vivi, poveri e ricchi, buoni e cattivi, santi e peccatori. È come se il mondo della non efficienza, che diviene un peso, si volesse abolire e togliere dalla stessa vista.</p>
<p>6/03/13 Gesù è l’uomo che sa soffrire, sa assumersi tutta la sofferenza del mondo, sa stare sulla croce. Dalla croce sa anche amare, perdonare, donare, offrire. Se noi cristiani imparassimo da Lui a stare sulla croce delle nostre miserie spirituali e materiali, per dare al mondo una speranza nuova. La croce non è il male da respingere, è il sommo bene da acquisire. Non è la disperazione da togliere, è la grande speranza da accogliere. All’uomo di oggi una cosa sola manca: saper vivere la sua passione. Questa scienza solo il Crocifisso la può insegnare. La insegna a chi vuole frequentare la sua scuola. Un solo incontro non è però sufficiente. Occorre tenere lo sguardo fisso sempre su di Lui. Ma questo non è più possibile, oggi, tempo in cui si ha paura di Lui. Non lo si vuole tenere esposto neanche nei luoghi pubblici dove l’uomo impara, soffre, vive, lavora. Una società senza Crocifisso è condannata alla disperazione. Passato il momento dell’efficientismo, viene il tempo dell’inefficienza, non salute, non ricchezza, non vita. Solo Lui può darci speranza.</p>
<p>6/03/13 Dio si mette alla pari dei nostri fratelli. Dio ci perdona se noi perdoniamo i nostri fratelli. Dio ci ama se noi amiamo i nostri fratelli. Dio è misericordioso con noi se noi siamo misericordiosi con i nostri fratelli. Dio ci benedice se noi benediciamo i fratelli. Dio ci trova un posto nel suo cuore, se noi ne troviamo uno nel nostro cuore per i fratelli. Sono falsi testimoni di Dio e ingannatori dell’uomo, quanti insegnano il perdono di Dio senza il nostro perdono verso i fratelli. Sono tutti mentitori coloro che sostengono che Dio ci accoglie nella sua casa eterna, quando noi escludiamo dalla nostra i fratelli. Il nostro debito verso Dio è infinito e il suo amore verso di noi eterno e ricchissimo. Il nostro invece è piccolo, umano, povero, misero. Ma è il dono della nostra misera compassione ai fratelli che ci arricchirà della compassione eterna del nostro Dio.</p>
<p>7/03/13 Spesso le strutture umane uccidono la fede, privano lo Spirito Santo della sua libertà, oscurano Dio. L’uomo si chiude in un immanentismo spaventoso. Pensa che sia lui l’autore della storia. Sovente la pastorale è trasformata in una fucina umana. In essa ogni giorno si inventano nuove armature, nuove lance, nuove proiettili, nuovi strumenti di offesa e di difesa. Ma sono tutte armature di immanenza, non di trascendenza. Si confida negli idoli non nel Dio eterno e immortale. L’uomo non può sostituire Dio, prendere il suo posto. Quando lo fa, subito sperimenta che il male lo sommerge, lo annienta, lo distrugge, lo rende schiavo. Chi cade nella tentazione dell’immanenza, si dona alla costruzione di armi pastorali umane, non divine. Anche se queste sono sempre più nuove, moderne, aggiornate, altamente sofisticate, sempre si fa l’esperienza che l’unica e sola arma è Dio. È Lui che si dovrà sempre indossare. Indossa Dio chi indossa Cristo Signore. Indossa Cristo Signore chi indossa la sua Parola, il suo Vangelo. È il Vangelo vissuto in tutta la sua lunghezza, altezza, profondità, larghezza la sola corazza che sconfigge le potenti forze del male.</p>
<p>7/03/13 Sempre l’uomo pretende interferire nelle cose di Dio e usa anche dei suoi poteri sacri per la sottomissione della verità al suo volere. La più letale schiavitù per gli uomini non è quella fisica, bensì quella religiosa. Ed è sempre schiavitù quando la verità di Dio viene ostacolata, oscurata, uccisa dagli uomini che esercitano il potere sacro. L’uso di questo potere è delicatissimo. È sempre vissuto sull’orizzonte della vera pietà e dell’idolatria. Basta un nulla perché si diventi idolatri, empi, bestemmiatori, distruttori del nome di Dio nella stessa sua casa. Cristo è stato ucciso dal potere sacro. Sempre questo potere uccide, quando si trasforma in struttura di idolatria e di empietà.</p>
<p>7/03/13 L’uomo conosce Dio per sentito dire, per immaginazione, pensiero immanente, filosofico, teologico, persino mistico. Gesù conosce Dio per visione eterna, per abitazione nel suo seno, per unità di natura divina, per eterna comunione nello Spirito Santo. Tra queste due conoscenze vi è la stessa differenza che regna tra immaginare una cosa ed essere una cosa. L’uomo immagina Dio e parla per pensiero sempre analogico. Cristo Gesù è Dio e parla per essenza, sostanza, verità, unità, comunione, carità, fedeltà, santità, eternità, divinità, che è lui stesso. Tutte le altre religioni esistenti nel mondo parlano di Dio conoscendolo come a tentoni. Gesù invece parla di Dio parlando di se stesso, più che un uomo parla di se stesso. Gesù si conosce perfettamente nello Spirito Santo. Gesù ci parla di Dio dalla croce, dalla sofferenza per amore, dalla sua passione, dalle sue trafitture, dai suoi chiodi. Il suo è un discorso vero, perché è un discorso di dono nella totale sofferenza. Gesù parla a noi dalla verità di Dio e dell’uomo. Molti parlano anche della verità di Dio, ma dalla loro falsità. La loro è una verità su Dio che non fa veri quanti la dicono. Gesù parla di Dio dalla pienezza della verità dell’uomo. Lui è l’uomo, il vero uomo, che parla del vero Dio.</p>
<p>8/03/13 Ogni discepolo di Gesù è vero corpo di Cristo e nessuno potrà mai annientare questo corpo. Questo corpo è forte della stessa fortezza dello Spirito Santo e non ci sono sulla terra forze superiori a quella dello Spirito del Signore. All’uomo non è dovuta alcuna obbedienza in ordine alla fede. L’obbedienza è dovuta alla verità che lui porta, mai alla sua falsità, ai suoi pensieri. La verità è Cristo ed è a Cristo che si deve obbedire. Questa risposta la può dare solo quella fede che è pronta per andare al martirio. La vera professione di fede è martirio. Il cristiano è divenuto in Cristo vera lampada di verità, giustizia, carità, speranza. Gesù insegna ai suoi discepoli che questa lampada non può essere spenta, nascosta, posta sotto il moggio o sotto il letto. Se uno è vero cristiano, lo sarà sempre visibilmente, a motivo delle sue opere che non possono rimanere nascoste. Si può nascondere solo il cristiano che non è cristiano. Il cristiano che è cristiano, operando sempre da vero cristiano, mai si potrà nascondere. È sufficiente un suo no ad una tentazione perché riveli tutta sua verità. Così per tutte le opere della sua vita.</p>
<p>8/03/13 Il mistero di una vocazione è tutto racchiuso nel cuore di Dio. Le scelte del Signore sono veramente arcane, incomprensibili, indecifrabili. Nel mistero di una vocazione non tutto però dipende da Dio. Dio sceglie. Spetta all’uomo rispondere con perenne ascolto e pronta obbedienza alla voce di colui che lo ha scelto. La vocazione non avviene solo al momento della chiamata iniziale. Al chiamato da Dio ogni giorno, ogni attimo è chiesto dal suo Signore di ascoltare la sua voce. È in questa perennità di “chiamata” che la vocazione si vive e produce frutti. Il chiamato deve essere sempre dal suo Dio. Il nostro errore è pensare che Dio chiami solo all’inizio e poi tutto avviene per il nostro cuore, la nostra intelligenza, le nostre forze.</p>
<p>8/03/13 Tutti i mali del mondo sono un frutto del peccato. Morte, disperazione, miseria spirituale e fisica sono generati da esso. È stolto chi vuole abolire le conseguenze del peccato, lasciando però che esso governi il suo corpo, il suo spirito, la sua anima. È oltremodo stolto chi si immerge in una caldaia di olio bollente e pretende di non friggere nella sua carne. Noi stiamo tutti friggendo nel male, ma continuiamo a peccare, anzi proponiamo il peccato come suprema libertà e civiltà dell’uomo. Gesù rende leggero, molto leggero il perdono dei peccati. Lui libera dal peccato con una sola Parola. Viene abolito per sempre ogni rituale pesante che scoraggia e allontana dalla vera conversione e dal ritorno nella misericordia del Padre. Il perdono dei peccati mai dovrà essere un evento giuridico. Esso va inserito in un grande processo di amore. Mai esso dovrà essere un evento immanente, qualcosa che riguarda solamente la nostra coscienza. È invece il ristabilimento di una relazione d’amore tra Dio, l’offeso, e noi, gli offensori. È l’amore che cancella il peccato. Dove non vi è un grande amore, lì neanche vi è cancellazione del peccato. Spesso si chiede perdono, ma senza amore. Sovente si vive questa altissima esperienza di liberazione dal male, ma solo come vento racchiuso nella nostra persona. Dio rimane nel suo cielo. Noi sulla nostra terra. Lui nella sua santità. Mai nuovamente nel nostro peccato e nelle nostre trasgressioni. È il grande amore che ci impedisce di ritornare nel peccato. Se dietro il peccato non si vede il Dio offeso, difficile diviene vincere la trasgressione. È l’amore verso la persona che ci aiuta ad avere rispetto di essa. Chi ama rispetta, vuole il bene, desidera non fare mai il male.</p>
<p>9/03/13 La libertà di Gesù è grande. La sua non è però libertà da tutto e da tutti per essere solo di se stesso. È invece libertà da tutto l’universo creato per essere tutto e interamente dell’universo per compiere in esso la volontà del Padre suo. Questa sua libertà Lui l’ha manifestata a tutti coloro che vogliono seguirlo. Anche il discepolo di Gesù, se vuole dare vita buona alle cose e alle persone, deve essere libero da tutti e da tutto. Anche dalla Madre sua e dai suoi parenti Gesù vive questa sublime libertà. Lui è solo e tutto da Dio. È della Madre e dei parenti, ma in Dio. È della creazione intera, ma in Dio e da Dio. Gesù è dell’uomo di ogni uomo, ma sempre secondo la volontà di Dio.</p>
<p>9/03/13 Verso Gesù deve esserci solo desiderio secondo Dio, nella divina verità, seguendo la volontà del Padre celeste. Anche la Madre deve lasciare libero Cristo Signore di essere solo e sempre del Padre. Lo esige il mistero della salvezza. Lo richiede la missione di redenzione che Lui è venuto a portare a compimento.</p>
<p>9/03/13 la missione di salvezza è riportare ogni uomo nella più pura e santa volontà di Dio. Come fa un uomo ad essere operatore di salvezza se è dalla sua volontà, dal suo cuore, dai suoi desideri e sentimenti? A volte anche un solo minuto sottratto alla volontà di Dio può ostacolare, impedire, ritardare la salvezza di un cuore.</p>
<p>9/03/13 Gesù è venuto sulla nostra terra. I semplici, i piccoli, coloro che sono nella sapienza del Padre, lo hanno accolto e lo accolgono. Coloro che sono dotti, intelligenti, sapienti, addottrinati secondo il mondo lo hanno rifiutato e lo rifiutano. Rifiuta Gesù chi è privo della Sapienza, che è il solo tramite per entrare in comunione con Gesù Signore, Sapienza eterna e divina. Quanti sono figli della Sapienza riconosceranno sempre la loro madre. Quanti invece non sono suoi figli, sempre la rifiuteranno, la rinnegheranno, cercheranno anche di eliminarla dalla faccia della terra. Chi riconosce Gesù è figlio della Sapienza. Chi non lo riconosce è carente della vera Sapienza.</p>
<p>10/03/13 Gesù costituisce i suoi Apostoli portatori nel mondo dello Spirito Santo, perché sia Lui a generare la fede nei cuori, ricolmandoli di sé. La forza di ogni Apostolo di Gesù è lo Spirito Santo. È Lui che essi dovranno portare, donare, elargire a tutti senza misura. Se essi ne sono privi, perché da loro non coltivato e non fatto crescere, la loro parola sarà vuota, vana, priva di ogni energia di vita. È questa la vera crisi della Chiesa di ogni tempo: un calo di crescita nello Spirito Santo. Non crescendo essa nello Spirito di Dio, le viene a mancare il principio vitale di ogni sua azione. È come se noi prendessimo una medicina con soli eccipienti, senza il principio attivo che in essi dovrà essere contenuto. Noi siamo gli eccipienti, lo Spirito del Signore è il principio attivo. Un eccipiente senza il principio attivo, è puramente inefficace. Il malanno resta e nessuna guarigione sarà mai possibile. In questa verità dovrà compiersi la vita dei discepoli del Signore. Essi sono brocche che dovranno essere sempre piene di Spirito Santo. Nasce allora la salvezza del mondo.</p>
<p>10/03/13 Quando un dottore dinanzi ad un moribondo gioca alla stoltezza, alla stupidità del cuore e della mente, se ne va la vita, viene la morte. Quando un uomo dinanzi una nazione frustrata, un popolo depresso gioca allo stupido orgoglio, all’insipienza, all’odio, è solo un carnefice. La politica è l’arte nobile della sapienza, intelligenza, grandezza di cuore e mente, libertà da ogni personale sentimento e risentimento.</p>
<p>10/03/13 La fede va cantata, raccontata, narrata, predicata, annunziata ai quattro venti. Essa è vita nella morte, potenza nella fragilità, luce nelle tenebre, sapienza nella stoltezza, verità nell’errore, certezza nel caos. Il malvagio, l’empio, l’operatore di iniquità mai potrà prevalere. Egli sarà annientato dal Signore. La fede è la vita del giusto, a condizione però che egli viva di fede in fede, crescendo in essa per tutti i giorni della sua vita. Con Gesù la fede diviene lo strumento per il governo della storia. Non sono i prepotenti di questo mondo a governare la storia, bensì coloro che avranno fede quanto un granello di senape. È in questa fede piccola, quasi invisibile, che il Signore ha posto la vita dell’universo. La fede cambia la vita, donandole una nuova direzione. Niente potrà mai sottrarsi all’obbedienza per colui che ha fede.</p>
<p>10/03/13 L’uomo di fede è sempre capace di creare un futuro nuovo. Dio riveste quest’uomo della sua onnipotenza creatrice, salvatrice, redentrice, giustificatrice, innovatrice. Gesù insegna ai suoi discepoli a pregare, rivolgendosi a Dio, chiamandolo: Padre. È questa una preghiera speciale, particolare, unica. Essa sgorga dal cuore di Cristo Gesù, che è il suo Figlio Unigenito, da Lui generato nell’oggi dell’eternità. In questa preghiera l’Agente è il Padre. A Lui si chiede tutto. È Lui che deve fare tutto. Al Padre suo l’uomo fa una sola promessa: di perdonare e amare sempre i suoi fratelli. Ogni altra cosa la fa Lui, il Padre celeste, in cambio del nostro amore verso quanti vivono con noi e accanto a noi. Stupenda potenza dell’amore. Noi amiamo i fratelli e Dio ci ricolma del suo amore di salvezza, redenzione, ogni abbondanza. Superbia, invidia, gelosia, astio, odio, sete di vendetta, non perdono, ogni altra stoltezza producono in noi immane povertà e triste e amara miseria.</p>
<p>11/03/13 È proprio della sapienza liberare dagli affanni. La ragione di questa verità risiede nella capacità che essa dona all’uomo di vedere ogni cosa nella sua utilità o inutilità. Vista ogni cosa nella sua più pura realtà, veniamo a conoscenza che tra tutte le cose che facciamo una è utile e mille inutili. La sapienza fa sì che viva in noi lo stesso spirito di verità e santità che è in Dio. Con questo spirito ogni cosa acquisisce la sua verità. Le cose inutili sono viste come inutili e le cose buone come buone. Ma anche le cose cattive sono viste come cattive, mai come buone. Questa visione di verità ci libera da ogni affanno. Quando la vita diviene un’agitazione inutile e tutto ci sfugge allora è il tempo di arrestare la corsa, fermarsi un attimo. Ci si ferma, per implorare la sapienza che ci libera dagli affanni e da quella corsa sfrenata che ci fa lavorare per il nulla. Per questo occorre che ogni giorno ci nutriamo di sapienza allo stesso modo che respiriamo ossigeno. Tre minuti senz’ossigeno si può resistere. Tre minuti senza sapienza ed è già caos e fallimento della vita. Un solo pensiero concepito senza sapienza è capace di rovinare l’intera vita. Nulla è più deleterio per un uomo di una sola decisione presa senza sapienza. Tutta l’esistenza e anche l’eternità va in fumo.</p>
<p>11/03/13 Contemplare Gesù in croce, lasciandosi aiutare dal racconto della passione, dona al cuore la vera dimensione della carità. La meditazione evangelica di Gesù in croce illumina la mente con la luce della più piena e santa verità. Dalla croce Gesù insegna, rivela, mostra chi è il vero uomo. Il Vangelo della passione è questo sublime insegnamento.</p>
<p>11/03/13 Il vero uomo è persona che conosce solo l’amore più puro, più santo, l’amore universale. Il vero uomo è colui che ama tutti: amici, nemici, buoni, cattivi, santi, peccatori, crocifissi come lui, crocifissori degli uomini. Nell’Antica Scrittura due erano i comandamenti dell’amore. Il primo verso Dio, il secondo vero l’uomo. Erano due comandamenti simili, ma non interscambiabili. Dio e l’uomo sono due soggetti distinti, separati. Dio va amato perché Signore, Creatore, Redentore dell’uomo. L’uomo va amato perché prossimo, vicino, fratello.</p>
<p>11/03/13 Nella Nuova Alleanza il comandamento dell’amore è diventato uno solo. Prima Dio e l’uomo erano due persone. Ora con l’Incarnazione Dio si è fatto uomo, ha assunto l’uomo, si è fatto il nostro prossimo, il nostro fratello. Si è fatto il fratello più piccolo, povero, misero, ammalato, carcerato, peccatore, profugo, pellegrino, forestiero, senza tetto. Con l’Incarnazione del Figlio Unigenito del Padre l’uomo non è più ad immagine e a somiglianza di Dio. In Cristo ogni uomo è stato elevato a dignità divina, perché in Lui viene reso partecipe della divina natura. Per redenzione oggettiva ogni uomo è già stato assunto, con ogni uomo più piccolo Gesù si è identificato. Questa verità è Gesù stesso che la proclamerà ad ogni uomo nel giudizio finale.</p>
<p>11/03/13 Il Sacerdote e il Levita vedono “Dio” solo nel tempio di Gerusalemme. Non lo vedono mal ridotto sul ciglio della strada. Il Samaritano lo vede, si ferma, lo cura, paga per lui. Entra nella vita eterna chi possiede questa visione di altissima fede. È Cristo l’unica e sola vera salvezza dell’uomo. Altre vere salvezze non esistono. Esistono salvezze immaginarie, fantasiose, illusorie, false, peccaminose, parziali, lacunose, ingannevoli, mentitrici, ingannatrici. Chi non raccoglie salvezza con Cristo, disperde anche quel piccolo barlume che crede di possedere. Chi vive di non verità, mai potrà donare la vera verità ai fratelli. È come se il buio volesse donare la luce e le tenebre splendore.</p>
<p>11/03/13 Sono molti coloro che spacciano piombo neanche purificato e lo vendono a caro prezzo come se fosse oro. Questi venditori sono abili nel confondere i semplici, scaltri nel coprire la falsità con parole melliflue di verità. Sono molto furbi nel proclamare il nulla come il bene più prezioso della fede e della religione. Se non fosse per grazia di Dio, per il nostro tenebroso comportamento, nelle nostre Chiese neanche un ragno verrebbe a tessere la sua tela. Invece per misericordia del Padre celeste vi è sempre chi continua a credere nonostante il nostro smercio di roba avariata, falsa.</p>
<p>12/03/13 Gesù dalla croce è il Maestro che insegna con i gesti e le parole. Da questo istante della sua crocifissione nessun odio, gelosia, invidia, sete di vendetta, astio, e cose del genere sono più giustificabili. Nessuno potrà mai dire: questo è impossibile per la mia natura umana, perché per una natura umana è stato possibile. Se è stato possibile per Lui, dovrà essere possibile per tutte le altre nature umane.</p>
<p>12/03/13 Segreto e medicina sono la divina carità che dal cuore del Padre si è impiantata nel cuore di Gesù. Lui ama con il cuore del Padre. Gesù durante tutta la vita è cresciuto in sapienza e grazia. Tutto di Lui è sapienza e grazia: cuore, carne, sentimenti, volontà, desideri. Ogni reazione del suo cuore, mente, volontà, desideri, sentimenti altro non potranno essere se non sapienza e grazia diffuse attorno a sé. La rivelazione è la sola verità che dona verità piena, perfetta, esaustiva ad ogni altra verità esistente in natura. Chi rifiuta la rivelazione sappia che la sua vita manca della vera luce. La rivelazione è più che la luce degli occhi per il corpo. Come un corpo senza occhi cammina immaginando le cose, ma non conoscendole, così dicasi di un uomo senza rivelazione. Oggi l’uomo ha deciso di rifiutare la verità rivelata sulla sua stessa natura di uomo e di donna. Il frutto di questo rifiuto è la distruzione della stessa umanità, la fine di essa.</p>
<p>12/03/13 Senza verità non c’è né futuro e né speranza. La verità è più che l’alito della vita. È il respiro spirituale dell’anima. Il rifiuto della verità è il frutto della durezza del cuore. Il cuore è indurito dal peccato. È il peccato che lo fa diventare come pietra. La grazia invece lo rende di carne, capace di accogliere la verità e di amarla, prendendola come sua sposa. È triste un uomo senza verità. È una tristezza che non dona speranza. Quale speranza potrà mai sorgere dalla falsità? Oggi la falsità sta invadendo molti cuori. Il cuore uno solo lo potrà rendere vero: Cristo Gesù.</p>
<p>12/03/13 I farisei chiedono a Gesù se è lecito ripudiare la propria moglie per qualsiasi motivo. Può un uomo rifiutare il proprio cuore, i propri occhi, la propria testa, le proprie mani per qualsiasi motivo? Può, ma con il risultato di uscire dalla vita piena ed entrare in una vita monca, zoppa, o addirittura passare dalla vita alla morte.</p>
<p>12/03/13 Da sempre, ma soprattutto ai nostri giorni, l’uomo pretende essere lui il fondatore dei diritti di se stesso. Quando questo accade, sorgono barbarie, confusioni, caos morale e sociale. L’uomo non è il fondatore dei diritti di se stesso. I diritti dell’uomo vengono solo da Dio. È Lui l’autore della verità dell’uomo e di ogni suo diritto. Satana manipola uomini e donne perché si convincano, credano che siano loro i creatori, o fondatori di ogni loro diritto.</p>
<p>12/03/13 Uomini e donne si lamentano e mormorano contro la Chiesa e la dipingono insensibile ai diritti da loro creati e fondati. Uomini e donne ignorano che così procedendo si impelagano sempre più nel pensiero di Satana, che è totale negazione della loro verità. Uomini e donne oggi si credono liberi. Sono invece schiavi della falsità, prigionieri del pensiero satanico e diabolico. Uomini e donne una cosa sola devono sapere: solo la Chiesa una, santa, cattolica, apostolica è stata posta a custodia dei loro veri diritti. Solo la Chiesa una, santa, cattolica, apostolica è esperta in vera umanità. Senza la sua luce, regnano verità inquinate da tanta falsità. La potenza di satana, la sua forza è tutta finalizzata al cambiamento del pensiero. Posto nel cuore un pensiero falso, tutta la vita diviene falsità. La falsità accolta e realizzata genera morte religiosa, familiare, sociale, civile, politica, filosofica, economica, finanziaria, morale. Dio è il pensiero di vita. Satana è il pensiero di morte. Dio è il pensiero di benedizione e di prosperità. Satana è il pensiero di maledizione e di povertà, miseria. Dio è il pensiero di edificazione e costruzione. Satana è il pensiero di distruzione e di dissolvimento. Dio è il pensiero di comunione e di unità. Satana è il pensiero di separazione, divisione, scisma, allontanamento dell’uomo dall’uomo.</p>
<p>12/03/13 È il pensiero inoculato da Satana nella prima donna il principio della sua stessa rovina. Eva ha poi inoculato questo pensiero diabolico nel cuore dell’uomo e fu la morte dell’unità vitale tra uomo e donna. A causa del peccato, l’uomo non riconosce più la donna come carne della sua carne, né la donna riconosce l’uomo. Nel peccato vi è nel cuore dell’uomo e della donna un pensiero diabolico che li pone in contrapposizione anziché in unità. Ma sempre quando il pensiero diabolico governa un cuore, subito appare la divisione, mai l’unione. Satana divide, non unisce. Il Signore con infinita pazienza e saggezza lavora per rimettere il suo pensiero di vita, unità, carità, bontà, verità nel cuore dell’uomo.</p>
<p>13/03/13 La storia testimonia che solo il Signore si prende cura dell’uomo e della donna. Lui lavora per riportare il suo pensiero nel loro cuore. Lo fa in modo progressivo, lento, a motivo della condizione spirituale dell’uomo che è veramente pessima. Non si può intervenire in un sol colpo. Occorrono anni e anni di duro lavoro, di impegno paziente, di fatica costante, senza interruzioni. Dio inizia sempre da principi primordiali, però possibili, facilmente accettabili. La stupenda strategia di Dio ha un solo fine: riportare l’uomo e la donna nella loro verità di origine.</p>
<p>13/03/13 Dinanzi al Signore la donna ha dei diritti fondamentali, che fanno parte della sua persona e che vanno rispettati. La donna non è una cosa, un oggetto, un suppellettile, una roba da mercato. Per ragioni storiche l’uomo la vende come schiava, Dio però le garantisce i suoi diritti di donna. È schiava, ma è sempre donna. Apparentemente sembra un nulla, ma sapere che vi sono dei diritti, che non si è in balia del padrone, è già l’inizio della speranza. Questi diritti non vengono stabiliti dagli uomini. È il Signore che li stabilisce, li detta, li vuole, li comanda. Man mano che la storia avanza nella verità, anche questi diritti cambiano, mutano. Il Signore ne dona altri più pieni, completi, perfetti. Ma è sempre il Signore la fonte di ogni diritto, mai l’uomo, mai la società.</p>
<p>13/03/13 La vocazione dell’uomo è una sola: essere sempre dalla volontà di Dio, dai suoi pensieri, dai suoi desideri. Per essere da Dio è necessario che l’uomo non voglia più essere da se stesso, dal suo cuore, dai suoi pensieri, dai suoi peccati e vizi. Deve abbandonare iniquità e superbia. Deve lasciarsi fare da Dio mite e umile di cuore. Deve pregare senza sosta perché il Signore gli conceda la grazia di osservare i suoi comandamenti, di percorrere il sentiero della vita. Il sentiero della vita è la volontà di Dio rivelata, studiata, compresa nello Spirito Santo e per Lui sempre attuata. Fuori della volontà di Dio, si percorrono solo sentieri di morte. Ma l’uomo è stolto, è nelle tenebre. Neanche riesce a vedere che sempre, quando esce dalla volontà di Dio, si incammina per sentieri di morte. Sarebbe sufficiente entrare nella volontà di Dio e la nostra storia da disperazione diventerebbe speranza, da tenebre luce, da morte vita. La volontà di Dio non si acquisisce una volta per sempre. Essa va appresa, conosciuta, meditata, studiata ogni giorno.</p>
<p>13/03/13 Il libro della volontà di Dio è la Scrittura Santa, letta però alla luce della Tradizione e del Magistero della Chiesa. La Scrittura va meditata giorno e notte, accostandosi ad essa con desiderio ardente, con animo semplice. Dobbiamo imparare a respirare la volontà di Dio che è nella Scrittura perché possiamo ossigenare di Dio la nostra volontà. Come il corpo ha costante bisogno di nuovo ossigeno, così è della nostra volontà. Essa ha perenne bisogno di essere ossigenata da Dio. La selva incontaminata del più puro ossigeno divino è la Scrittura. Ad essa però ci si deve accostare senza alcuna maschera antigas. La maschera antigas sono i nostri pensieri maldestri, lugubri, tenebrosi. Sono le nostre teologie, filosofie, antropologie, psicologie. Nessuno possiede la vita in se stesso e da se stesso.</p>
<p>13/03/13 Dopo l’Incarnazione neanche Dio possiede la vita da se stesso in se stesso. Con l’Incarnazione anche in Dio la vita è dagli altri. Il Verbo di Dio dagli altri ha ricevuto la vita e anche la morte per crocifissione. È il diavolo che ci vuole come Dio, con la vita da noi e per noi, quando oggi neanche Dio possiede una vita tutta in se stesso da se stesso. Infatti dal momento della nostra incorporazione in Cristo, anche la vita di Cristo per gli altri è da noi e per noi.</p>
<p>13/03/13 Se analizziamo la nostra vita, necessariamente dobbiamo constatare come essa sia il risultato di milioni e milioni di relazioni, situazioni. Queste molteplici relazioni sono avvenimenti da noi non cercati, non voluti, non desiderati, ma anche da noi studiati e messi in atto. A volte un solo incontro ha sradicato la nostra esistenza e l’ha trapiantata in un mondo fino a qualche istante prima neanche immaginato. Vi è nella vita un mistero indecifrabile. Nolenti o volenti siamo il frutto di questo mistero. Ma mistero ancora più insondabile è questo: siamo noi interamente responsabili della nostra e dell’altrui vita.</p>
<p>13/03/13 Un augurio a te, Francesco, nostro nuovo papa, che vieni da tanto lontano. Il Signore ti conceda di essere grande albero di salvezza per il mondo intero. Cristo Signore, di cui sei il suo vicario, sia il tuo unico modello. Altri modelli non ti si addicono. Solo Lui devi imitare, Lui il mite e l’umile di cuore. Lo Spirito Santo ti avvolga e ti copra dentro e fuori con il suo manto di luce. La Vergine Maria, Madre della Redenzione, come al più tenero e caro dei figli, ti insegni come amare la Chiesa. Ora spetta a te lavarla con il tuo sangue, per renderla pura e santa al cospetto del Padre celeste e del mondo. Con La Vergine Maria al tuo fianco potrai custodirla nella verità e nella carità di suo Figlio Gesù. Cammina dietro al tuo Gesù, guardando a Lui solo. Tu sei Lui e Lui è Te. Vediti sempre in Lui se vuoi che gli altri vedano Lui in Te. Come suo vero discepolo, mostra al mondo come si porta la sua Croce e saranno molti quelli che ti seguiranno. La sua Croce è la sola vera speranza dell’umanità, la sola via della salvezza del mondo, il solo punto fermo della storia effimera e caduca. Auguri, Totius Ecclesiae Pastor. Sei già nel mio cuore. Pregherò tanto per te.</p>
<p>14/03/13 La donna non è un accidente, un vestito, un cappello, un accessorio, un sovrappiù per l’uomo. Essa è essenza, vita della sua natura. È la vita che lo fa divenire vita, la verità che lo fa essere verità. Prima che il Signore creasse la donna, l’uomo era ontologicamente solo. Gli mancava quel tu umano che rendeva anche lui un tu umano.</p>
<p>14/03/13 Il matrimonio è la costituzione dell’umanità nella sua pienezza. È come se anima e corpo fossero separati e venissero a congiungersi per formare l’essere uomo. La donna e l’uomo nel matrimonio sono più che l’anima e il corpo che formano l’uomo. Essi diventano una sola carne, una sola vita, dalla quale è la vita, la continuazione della nostra esistenza di uomini e di donne. Se questa unità viene ad essere distrutta, non potrà più essere ricomposta. Come nel nostro corpo non può entrarvi nessun’altra anima, così dicasi per il matrimonio. Una sola donna, un solo uomo fino alla morte. Solo la morte potrà sciogliere questa unità. Questo mistero non è sottoposto alla volontà dell’uomo. Mai lo sarà. Purtroppo questa verità oggi è vilipesa, distrutta, annullata, calpestata.</p>
<p>14/03/13 La morte della verità dell’uomo è addirittura dichiarata conquista, progresso, modernità. Più grande stoltezza mai potrà regnare nei cuori.</p>
<p>14/03/13 In Gerico vive un cieco. Quest’uomo mai ha visto Gesù di Nazaret. È però di buon udito. Essendo sempre sulla pubblica piazza, è sempre in ascolto di quanto gli uomini si dicono. Dalle loro parole costui viene a sapere che in Palestina è sorto il Messia, il loro Liberatore e Salvatore. Di Gesù a poco a poco conosce ogni cosa. Sa anche che è potente in parole ed opere e che compie segni portentosi. Oggi apprende che Gesù sta passando davanti alla sua postazione di elemosina. È un’occasione da non perdere. Non passerà mai più. Quest’uomo trasforma il racconto, l’apprendimento fortuito e occasionale in purissima fede. Gli altri gli parlano di Gesù. È venuto il tempo che sia lui a parlare a Gesù. È questa la fede: la decisione di chiedere a Gesù di intervenire con potenza nella propria vita. Se non si trasforma l’apprendimento in grido di aiuto, la nostra conoscenza sarà anche purissima teologia o filosofia di Dio, ma non fede. La fede è un grido di aiuto che si innalza dal cuore, raggiunge il cuore di Dio, e diviene esaudimento, creazione di una nuova vita. Sempre la nostra conoscenza di Dio va trasformata in fede, immersione nel Signore, per vivere di Lui e per Lui. Se la conoscenza non diviene fede, noi rimaniamo sulla nostra postazione di elemosina per tutti i giorni della nostra vita. Ma anche la fede deve fondarsi su una conoscenza di Dio sempre più vera, che sa avanzare di verità in verità. Più la nostra conoscenza sarà vera e più vera potrà essere la nostra fede.</p>
<p>14/03/13 Quando la malvagità si impossessa di un cuore, non vi è più spazio in esso per la giustizia, il bene, l’amore, la carità, la pietà. Anche dalla più pura verità il malvagio sa estrarre assenzio di morte contro il giusto. Dio però veglia sui suoi giusti e li salva. Quando un uomo è assetato di male, peccato, vizio non può tollerare chi gli annunzia la luce, il bene, la giustizia, la verità.</p>
<p>14/03/13 Il mondo ha bisogno di salvezza, redenzione, luce, verità, grazia. Necessità di essere liberato dalle tenebre. Nel regno delle tenebre il discepolo di Gesù deve addentrarsi per cercare di strappare al male quante più anime può. Il prezzo è il suo sangue. Lui dona la sua carne al malvagio per avere in cambio qualche anima da portare a Dio. I discepoli di Gesù non solo non dovranno mai essere lupi. Neanche dovranno apparire in qualche modo loro somiglianti. La loro libertà non sia solo di cuore, mente, spirito, cioè solo libertà invisibile. Gesù vuole che essa sia anche visibile. Essi non dovranno portare borsa, né sacca, né sandali, né altra cosa. Loro dovranno portare solo il loro corpo con la veste che indossano. La loro libertà deve essere visibile in ogni loro gesto. Nessuno dovrà pensare che anche loro siano lupi della sera, camuffati da agnelli.</p>
<p>15/03/13 Di Gesù il centurione non conosce né il cuore, né il suo legame con il Padre nello Spirito Santo e neanche la sua incarnazione. Vede la sua reazione ai chiodi, alle frustate, agli insulti, alle provocazioni, a tutte quelle voci infernali, diaboliche che lo tentano. La reazione di Gesù vista dal centurione è di purissimo amore. Un uomo che sa amare dalla croce è veramente il giusto, non solamente un giusto, ma il Giusto, il Santo, il Figlio di Dio. È grande il frutto della reazione. Gesù dalla croce è il Maestro eterno per tutti i suoi discepoli. Se costoro vorranno che qualcuno creda nelle loro parole, dovranno convincere gli altri con la loro reazione di purissimo amore. La reazione di amore deve essere in ogni condizione, situazione, evento, buono, meno buono, di onore, disonore, crocifissione, martirio. La reazione dice ciò che un uomo è veramente, realmente in quel preciso momento della sua vita. È quella la sua verità: la reazione. Il discepolo di Gesù dovrà anche lui essere perfetto maestro nella reazione di amore. È la via perché per la sua persona, e non soltanto per la sua parola, gli altri credano nella sua verità che è verità di Cristo Gesù.</p>
<p>15/03/13 Come il cuore del Padre si era tutto trapiantato in Cristo Gesù, così è necessario che tutto il cuore di Cristo si trapianti nel cristiano. È la via perché ogni reazione del cristiano sia manifestazione della sua verità che in Cristo è divenuta purissima carità. Non si può pregare il Signore con la superbia nel cuore, con l’arroganza, l’invidia, la gelosia, il disprezzo degli altri. Il nostro Dio va pregato con il cuore stracolmo di umiltà, misericordia, pietà, compassione verso tutti. Tutti siamo peccatori e tutti abbiamo bisogno della sua misericordia. Tutti dobbiamo chiedere perdono per i nostri peccati. Dio ascolta la preghiera di chi si riconosce peccatore dinanzi a Lui e implora perdono per sé e per tutti i suoi fratelli. Il peccato stesso è la più grande pena per colui che lo commette, poiché la sofferenza che esso produce toglie la pace alla coscienza. Il rimorso a volte è così pesante da soffocare il cuore. All’uomo è chiesto di imitare il suo Signore. Dare speranza al peccatore. Aiutarlo perché non giunga alla disperazione. Ogni peccato potrebbe condurre alla perdita della speranza. Giuda per il suo peccato si è disperato. Ha pensato che per lui non ci fosse più perdono. Anche il più grande peccatore va aiutato. La Chiesa è la grande maestra, la grande madre del perdono e della misericordia. Il fariseo è senza pietà. Non ha alcuna misericordia. Per lui il peccatore non può stare nel tempio di Dio. Lo inquina con la sua colpa. Gesù invece ci insegna che anche il peccatore può stare nel cuore del Padre. Se può stare nel cuore del Padre, può stare, deve stare nel cuore dell’uomo. È tristezza infernale quando un uomo allontana da se un altro uomo perché peccatore. Dio ha fatto peccato per noi Cristo Gesù. Lui ha versato il suo sangue e con esso ha lavato i nostri peccati, ha mondato le nostre colpe.</p>
<p>15/03/13 Nell’Antica Scrittura ci si interrogava su quali caratteristiche si dovessero possedere per essere certi della salvezza eterna. La risposta era semplice: cuore innocente, mani pure, labbra senza menzogna e senza inganno. A Gesù viene chiesto il numero o la quantità dei salvati. Sono pochi? Sono molti? Nessuno? Tanti? Questo spostamento indurrebbe a pensare che colui che chiede è come se fosse sicuro di essere già nel numero degli eletti. Per lui la questione non si pone. Egli è un salvato e vuole sapere se ve ne saranno molti o pochi con lui. Gesù invece riporta la questione nella sua verità. Nessuno dovrà pensare di essere salvato finché non sarà nel Paradiso. Fino a quel momento ogni giorno dovrà sforzarsi di entrare per la porta stretta. Molti infatti vi proveranno, ma non vi riusciranno. Questa verità oggi è abolita anche da certa teologia progressista, rinnegando, tradendo, abolendo così tutto il Vangelo. Altri invece hanno già mandato all’inferno quanti sono da loro ritenuti colpevoli di gravi reati. Da costoro viene tolto al peccatore anche la possibilità di potersi redimere, nella vera conversione e nel sincero pentimento. Una Chiesa, una società che non dona al peccatore la possibilità di convertirsi non è Chiesa di Cristo Gesù, non è società cristiana. Il vero cristiano offre la sua vita per la conversione dei peccatori sull’esempio di Cristo Gesù che morì per gli empi nel tempo stabilito. Quanta differenza tra Cristo Gesù e noi! Noi mandiamo all’inferno. Lui sale sull’inferno della croce per togliere noi dall’inferno.</p>
<p>16/03/13 Una delle più grandi nostre verità è la fede nel Dio Onnipotente che interviene nella nostra storia e la conduce secondo il suo volere. L’uomo non è signore, padrone della storia. Essa non è nelle sue mani. Non può essere condotta secondo la sua volontà. L’uomo umile si mette in preghiera e chiede a Dio che prenda in mano le redini della storia e la conduca secondo il più grande bene. L’uomo di fede prima di ogni evento, si china dinanzi al suo Dio e lo invoca, chiedendogli di essere Lui il vero Attore della storia. In quanto vero uomo Gesù non ha il governo della storia nelle sue mani. Esso è tutto nel cuore e nella volontà del Padre. Anche Lui ha bisogno che il Padre prenda le redini della storia e la diriga secondo i suoi disegni eterni e divini. Dovendo compiere un’opera di vitale importanza per la sua missione, egli passa tutta la notte in orazione. Mette ogni decisione nel cuore del Padre. È Lui che deve decidere. È Lui che gli deve indicare chi eleggere quali suoi apostoli.</p>
<p>16/03/13 La storia sarà ben diversa quando avremo imparato a pregare. Ma l’uomo di oggi non prega. Non crede che solo il Signore ha le redini della storia saldamente strette nelle sue mani. Il Signore è il Signore e nessun altro. Gesù, vero Dio, si riveste di grandissima umiltà e prega. L’uomo di oggi, non vero uomo, ma uomo stolto, non prega. La storia non gli obbedisce. Mai gli potrà obbedire. Le potenze del male solo uno le può contrastare, vincere, abbattere: il Signore. Egli però ha bisogno di uno scudo, una corazza, un’armatura: la fedeltà dei suoi figli alla sua Parola, l’ascolto incondizionato di essa. Quando Israele obbedisce, non vi sono nemici per lui. La forza di Israele è la sua fedeltà alla Parola. Quando invece non obbedisce anche una semplice mosca è capace di provocare la sua totale distruzione.</p>
<p>16/03/13 Gesù, Parola vivente del Padre, è venuto, ma è stato rifiutato, condannato, consegnato, crocifisso. Il velo del tempio si squarcia in due, Dio abbandona la sua casa. Se ne va con Cristo, il cui corpo è il suo nuovo tempio. Gerusalemme rimane senza alcuna difesa. Dio non è più il suo custode. Quale sarà la sua fine? Una totale e completa distruzione. Non è la potenza di Roma a distruggere Gerusalemme. È invece la sua debolezza, il suo peccato, la sua infedeltà al suo Dio. Non è la potenza del male che distrugge la Chiesa. È l’infedeltà della Chiesa che la distrugge. La Chiesa è distrutta per il peccato dei suoi figli. È stato sempre il peccato a lacerare la Chiesa.</p>
<p>16/03/13 Tu sei Chiesa! Tu sei la Chiesa. La Chiesa non è né dei ricchi, né dei poveri, né degli studenti, né dei semplici, dei piccoli. Chiesa è ognuno che è stato immerso nelle acque del battesimo! Tu sei Chiesa e sei corpo del Cristo. Tu devi contribuire a che il corpo del Cristo cresca, viva, annunzi, serva i fratelli, proclami il Vangelo, la parola del Signore. Chiesa sei tu! Affermare che la Chiesa è dei ricchi, perché noi siamo poveri, è facile! Arricchire noi della povertà del Cristo e del suo servizio, rendere poveri i ricchi di se stessi e arricchirli di Dio è molto difficile. E' necessario che noi per primi siamo ricchi di Lui e poveri di noi stessi! Povera Chiesa! Sarai di poche persone finché il battezzato non crederà che la Chiesa, di cui egli è membro, è di se stesso non degli altri! Ognuno darà agli altri un'immagine di Chiesa corrispondente al modo in cui egli farà risplendere la santità del Cristo nella sua vita? Povera Chiesa la cui santità e il cui peccato è sempre l'altro a metterlo in evidenza! Senza il mio servizio e la mia offerta, la Chiesa si ritrova povera di un membro vitale. Giudicando essa, io giudico me stesso. Mi separo. Non la riconosco più come la Chiesa del Cristo. Priva della mia voce essa diviene muta. Non annunzia. Non è più la Chiesa profetica annunziatrice di salvezza! La Chiesa non ha bisogno del mio giudizio. Ha bisogno del mio amore, del mio servizio, che io mi curvi e che le fasci le ferite. Necessita di buoni samaritani che la carichino sul loro giumento e la conducano nell'albergo della santità, del perdono, della misericordia. Essa è se tu sei! Vive se tu vivi. Ama se tu ami. Annunzia se tu annunzi. Diviene servizio se tu servi. E' povera se tu sei povero di te stesso. E' ricca se tu sei ricco di Dio e del suo amore. Può rendere testimonianza della morte e risurrezione del Cristo, se tu sei morta al peccato e con Cristo sei rinata alla vita dello Spirito. Essa dà il Dio Trinità agli altri se il Dio Trinità abita nel tuo cuore. La Chiesa sarà santa della tua santità. Salva della tua salvezza. Peccatrice e piena di rughe del tuo peccato. La Chiesa non sono gli altri, ma noi stessi! E se giudichiamo la Chiesa, condanniamo noi stessi! Annulla te stesso. Metti la tua vita a servizio dei fratelli. Spezza il pane con l'affamato. Aiuta l'orfano e la vedova. Insegna agli ignoranti la via del Signore. Lava i piedi ai tuoi fratelli , non giudicare e non condannare. Perdona di cuore. La tua giustizia brillerà. Il tuo amore risplenderà. La tua testimonianza sarà grande. La Chiesa grazie a te diventerà la Chiesa che il Signore ha convocato per la gloria del Padre suo e Padre nostro che è nei cieli. Dalla tua spazzatura e solo in essa nascerà la vita divina per la salvezza del mondo. Amare è perdersi!</p>
<p>17/03/13 Chiesa è Pietro, l’apostolo dei Circoncisi. È Poalo, l’apostolo de Gentili. Paolo è il povero che ha imparato ad essere povero e il ricco che ha imparato ad essere ricco. Scienza evangelica deve essere la povertà, altrimenti è miseria e accattonaggio, vera via di disumanità. Scienza evangelica deve essere la ricchezza, altrimenti è idolatria del cuore e della mente, vera via di perdizione. Pietro è il ricco dei suoi pensieri, obbligato da Cristo e dallo Spirito Santo a divenire povero di essi. Chiesa è Matteo, l’evangelista del regno di Dio. È Marco, l’Evangelista dei martiri e dei perseguitati. Chiesa è Luca, l’evangelista della misericordia di Cristo ed è Giovanni l’evangelista della verità di Cristo. Chiesa è una moltitudine immensa di persone che ognuno per la sua parte, manifesta la vita di Cristo nella sua storia. Chiesa è Francesco, l’uomo del Vangelo sine glossa, senza chiose, l’uomo che voleva ritornare alla purezza della Parola di Gesù. Chiesa è Antonio, il martello degli eretici. È Bonaventura, il mistico di Dio. Chiesa è Tommaso, lo scienziato della verità. Chiesa è ogni persona che rivela Cristo nella sua storia. Chiesa sono io, sei tu, siamo noi, se sapremo incarnare la Parola di Dio nel nostro particolare dono dello Spirito Santo. Guai a ridurre la Chiesa ad una sola persona. Sarebbe come se dicessimo che la creazione è tutta racchiusa in una violetta mammola.</p>
<p>17/03/13 Nella Chiesa non esistono santi uguali. Ognuno è un tocco particolare dello Spirito del Signore. Il Signore, per mezzo del profeta Ezechiele, offre a noi tutti il vero ritratto del buon pastore secondo il suo cuore. È un ritratto che è anticipazione parziale di ciò che sarà Gesù. Solo Lui è il Buon Pastore del Padre. Ma chi è il vero buon pastore secondo il desiderio di Dio e di Cristo Signore? Buon pastore è chi sa farsi cibo e bevanda di vita eterna per il gregge, nella perfetta imitazione del suo Vero Unico Buon Pastore. Il vero buon pastore ha un solo vero modello da seguire: Cristo Signore, nessun altro. È a Lui che dovrà ispirarsi, perché solo Lui è la completezza e la perfezione. Gli altri sono particolarità, incompiutezza, imperfezione. Dio ci chiama a gustare Lui, il suo amore, la sua verità, la sua grazia. Tutto dobbiamo gustare di Lui. Gustando Lui, si diviene come Lui.</p>
<p>17/03/13 Si prende cibo nel regno di Dio non per estrazione fortuita del nostro nome e neanche per un privilegio che Dio riserva a qualcuno. Prende cibo nel regno di Dio chi risponde ad un invito che il Signore rivolge a tutti. È questa la tristezza che aleggia nella Chiesa. Si predicano principi di valore universale, non si invita a gustare la cena del Vangelo. Si dona all’uomo una scarpa vecchia, non si dona la veste splendida di Cristo Gesù. Si dona un tozzo di pane ammuffito, non si dona il cibo della vera vita che è l’Eucaristia. Si grida la pace, il rispetto del creato, ma non si dona l’Autore della pace e del creato. La nostra scarsa intelligenza attesta che neanche noi più ci abbeveriamo e ci saziamo alla cena della Sapienza. Non gustando noi più Dio, come possiamo sperare di farlo gustare ai nostri fratelli? Il Vangelo va letto con somma attenzione. Entrare nel suo spirito non è facile. A nessuno però è lecito rimanere in superficie. Una lettura superficiale, sommaria, estemporanea, fantasiosa è deleteria per l’umanità intera. Dire una verità senza le altre è spostare l’asse dal bene al male, dal vero al falso, dal perfetto all’imperfetto, dalla grazia al peccato. Se dico: “Dio è misericordioso sempre con me”, deve aggiungere: “Se io sono sempre misericordioso verso i fratelli”. Questo è il Vangelo.</p>
<p>17/03/13 Dio non si stanca di amarmi, se io non mi stanco di amare i fratelli. Beati i misericordiosi perché otterranno misericordia. Dio mi perdona se io perdono i miei offensori. Dio è ricco di grazia con me, se io sono ricco di grazia verso tutti. Dio misura a me con la stessa misura che io gli offro. È grande il mistero dell’amore di Dio. Beato chi entra in esso.</p>
<p>18/03/13 L’amministratore è carico di responsabilità. I beni non sono suoi, non gli appartengono. Sono del suo padrone. Il primo bene da amministrare è la nostra vita. Essa ci è stata affidata, consegnata, perché produciamo veri frutti di vita eterna. Dio però non ci ha donato solo la vita, anche l’intera creazione ha affidato alla nostra amministrazione. Da essa si devono trarre vita per tutti gli esseri viventi che il Signore ha fatto. Un solo animale che muore perché la creazione è stata amministrata in modo stolto, ci rende responsabili dinanzi a Dio. Per ogni specie che si estingue per colpa nostra, anche di questo siamo responsabili. Dio ha anche consegnato alla sua Chiesa tutti i misteri della sua grazia e verità. Questi misteri vanno amministrati con somma cura, vigilanza, attenzione, perspicacia, saggezza infinita. Illuminatore e teologo della vera, saggia, santa amministrazione è San Paolo. Lui sempre si è visto vero amministratore dei misteri di Dio. Lui si vede così e vuole che tutti lo vedano allo stesso modo. Vuole anche che ogni vescovo della Chiesa di Dio sia altrettanto vero e valido amministratore come lui lo è. Ogni uomo che viene sulla nostra terra è chiamato ad amministrare con saggezza i beni di questo mondo. Questi non sono suoi. Sono tutti del Signore, a cominciare dalla propria vita e finendo a tutto ciò che uno ha e produce. Questi doni ci sono donati perché con essi produciamo altri doni da mettere a servizio di Dio in favore di ogni altro uomo. Privare un solo uomo dei beni di Dio è privarci noi del sommo bene che è Dio stesso. Noi diamo i nostri beni ai fratelli e Dio si dona a noi come sommo, divino, eterno dono d’amore, di verità, giustizia, santità.</p>
<p>17/03/13 Una telecamera, una voce, un commento suadente e si crea una storia, la verità diviene falsità, la falsità è trasformata in verità. Governare le menti è il potere dei poteri. Chi lo possiede orienta la storia a suo piacimento, perché sa come intervenire sui sentimenti.</p>
<p>17/03/13 L’argomentazione di falsità, stoltezza, insipienza, menzogna è proprio dello stolto, dell’arrogante, del prepotente. Lo stolto prima si consegna al male, poi giustifica ogni sua azione ricorrendo all’affermazione che Dio non esiste. Dicendo che Dio non esiste, non si nega soltanto Dio in sé, si nega anche il principio di verità, giustizia, carità, misericordia, diritto. È Dio la verità, la giustizia, la carità, la misericordia, il diritto su cui si fonda la vita dell’uomo. Chi nega l’esistenza di Dio nega all’istante il principio stesso della vera umanità. Subito si cade nella non umanità, disumanità, delinquenza, trasgressione, caos spirituale, materiale, fisico, politico, economico.</p>
<p>17/03/13 Tutto si perde quando si sperde Dio. Niente rimane quando non rimane Dio. L’ateismo pratico e teorico è il fondamento del caos umano. L’apostolo del Signore, l’amministratore dei misteri di Dio, ogni suo ministro, deve essere sempre imitabile in ogni cosa. L’apostolo del Signore è lui la visibilità storica di Cristo, del suo Vangelo, della Parola della vera salvezza. È Lui la presenza di Gesù Signore in seno alla comunità degli uomini, in mezzo alla sua Chiesa. Non solo è Chiesa, Lui è anche di fronte alla Chiesa, davanti ad essa. Lui è lo specchio nel quale ognuno deve riflettere la sua immagine. Lui è il pastore che deve nutrire il gregge di Gesù donandogli da mangiare la sua stessa vita.</p>
<p>17/03/13 Ricchezza e povertà non sono solo due categorie sociologiche. Sono anche due categorie teologiche. Teologicamente ricco è colui che ha sottratto la sua vita a Dio e l’ha consegnata a se stesso. Povero invece è colui che ha sottratto la sua vita a se stesso e l’ha tutta posta nelle mani di Dio. Il ricco nella categoria teologia è un miserabile. Il miserabile, nella stessa categoria, è un ricco. Il ricco è miserabile perché non ha Dio. Il povero è ricco perché ha Dio. Chi possiede Dio non ha bisogno di altro, perché ha Dio che è il tutto per lui. Dio per lui è provvidenza, futuro, presente, pane, acqua, sazietà, fame e sete di giustizia, verità, carità, amore, santità, misericordia. Chi ha Dio non ha paura di fare della sua vita un dono d’amore. Dona quello che il Signore ha donato e dona a Lui. Ogni dono di Dio va messo a frutto. Essere poveri è una cosa. Essere pigri, ignavi, viziati, oziosi, infingardi è tutt’altra cosa.</p>
<p>19/03/13 C’è una povertà che è frutto del peccato e c’è una povertà che è generata dal vizio. Peccato e vizio non possono appartenere all’uomo e di conseguenza neanche alla Chiesa. C’è il dovere e l’obbligo per ognuno di procurarsi il pane con il sudore della propria fronte. L’accattonaggio, il chiedere l’elemosina, quando si è in grado di lavorare, non è secondo Dio. Ognuno è chiamato a vivere con il lavoro delle proprie mani, della propria intelligenza. La povertà causata dal mancato studio per negligenza mai si potrà giustificare. Per ognuno è obbligo sradicare le radici della propria povertà e molte radici possono essere sradicate.</p>
<p>19/03/13 Un uomo non è ricco perché possiede molti beni, ma perché ha posto tutta la sua fiducia, ha incarcerato la sua vita in essi. Non è Dio per Lui la vera fonte della vita, sono i suoi beni. Lui è teologicamente ricco. Il ricco mai entrerà nel Regno. Ha escluso Dio dalla sua vita. La vita non è di Dio, ma sua. Non è salvata da Dio, ma dai suoi beni. Il ricco non riesce a fare della sua vita un dono al suo Dio. La sua vita è racchiusa nello scrigno della sua volontà.</p>
<p>19/03/13 Il cammino del vero povero è lungo, molto lungo. Spogliarsi della ricchezza dei propri pensieri non è facile. È questa la vera povertà: libertà piena da ogni pensiero. Consegna della mente a Dio perché sia Lui a pensare per mezzo di essa.</p>
<p>19/03/13 Il cristiano deve gridare il mistero di Gesù, che è la chiave di intelligenza, sapienza, comprensione di ogni altro mistero. Se grida altri misteri, non dona all’uomo la chiave della loro intelligenza, sapienza, comprensione. Cristo Gesù è il mistero nel quale ogni altro mistero riceve la sua verità, la sua vera vita, la sua vera essenza. Parlando di altri misteri e presentandoli come raggiungibili senza Cristo, è come se rinnegasse la sorgente, la fonte della verità. Se un mistero è vivibile senza Cristo – è l’assurdo degli assurdi di fede - Cristo non è più l’assoluto. Invece Cristo è l’assoluto e nessun altro mistero potrà mai essere vissuto senza di Lui. Senza di me non potete fare nulla. Se il cristiano presenta, anche non volendolo, un Cristo non assoluto, non rinnega soltanto Cristo, inganna terribilmente l’uomo. È come se gli facesse comprendere che senza di Cristo lui potrà essere vero uomo, governatore delle sua azioni, generatore di vera vita. La parola del cristiano deve essere sempre perfetta, mai approssimativa, mai inappropriata, mai evanescente, sempre evangelica.</p>
<p>19/03/13 Senza conversione non è possibile piacere a Dio. La conversione è solo al Vangelo. Ci si converte al Vangelo per convertirsi a Cristo Gesù. Ci si converte a Cristo Gesù per convertirsi al Padre dei cieli, alla sua eterna carità e verità. Convertendoci al Padre dei cieli, ci si converte alla sua volontà su di noi, sui nostri fratelli, sull’intero creato.</p>
<p>19/03/13 La vera ecologia è obbedienza purissima al Creatore e Signore di tutte le cose, in Cristo Gesù, per opera dello Spirito Santo. La vera ecologia è l’opera della Beata Trinità attraverso il cuore, la mente, le mani, la vita del discepolo di Gesù.</p>
<p>19/03/13 La povertà in spirito è lo svuotamento di sé, perché solo Dio, la sua volontà governino per intero la nostra vita. La povertà evangelica non è la povertà materiale e non sempre coincide con essa. Il povero evangelico è il consegnato a Cristo, a Dio, allo Spirito Santo nel cuore, nella mente, nei pensieri, nelle azioni, nel ministero. Il povero in spirito è un dono tutto intero posto nelle mani di Dio perché attraverso di lui Dio possa compiere il mistero di salvezza.</p>
<p>20/03/13 Non esiste vera comunità senza vera legge. La legge falsa fa la comunità falsa. La legge vera fa la comunità vera. L’assenza di legge getta la comunità nel caos, nel sentire personale, nello smarrimento. Nell’Antichità Dio ha costruito la sua comunità sui Comandamenti. È su di essi che ha stretto l’alleanza con il suo popolo.</p>
<p>20/03/13 Dio lavorava con l’uomo vecchio: vecchio di cuore, mente, anima, spirito, corpo; vecchio a causa del peccato che lo governava. È il peccato che ci fa vecchi, poveri, miseri, meschini, inconcludenti, incapaci di amare secondo pienezza di verità. Eppure l’uomo è una scintilla di Dio. Scintilla di verità, santità, onnipotenza, carità, giustizia, pace. Il peccato da scintilla di luce lo fa divenire banco di nebbia e di tenebra. Gli oscurala mente. Gli rende di pietra il cuore. Lo acceca nei sentimenti di carità e compassione. Lo rende pigro e accidioso nella carità.</p>
<p>20/03/13 Gesù è venuto per creare l’uomo nuovo. Lo crea nuovo, rendendo partecipe della divina natura, donandogli come sua anima lo Spirito Santo. Quest’uomo nuovo ha bisogno di una legge nuova: la legge della carità e del più puro amore. Sono le Beatitudini. Le Beatitudini sono la giustizia perfetta. Sono la natura di Dio che viene manifestata all’uomo perché la realizzi nella sua storia. Lui è stato reso partecipe della natura divina. Secondo questa natura è chiamato a vivere. Gesù gliela mostra sotto forma di Vangelo perché lui mai la perda di vista. Gliela mostra con la Parola e con la vita, lasciandogli il suo esempio, perché ogni suo discepolo lo imiti per tutti i giorni della sua vita.</p>
<p>20/03/13 Gesù Signore visse pienamente tutta la natura di Dio nella sua carne, nel suo corpo. Anzi visse più che la natura divina. Questa infatti è immortale. Non può amare fino alla morte di croce. Dio, nella carne del Figlio suo, può amare fino alla morte di croce. Dio in Cristo raggiunge la perfezione assoluta dell’amore. Questa perfezione vuole che sia raggiunta da tutti i suoi figli. Lo esige la loro nuova natura. Lo richiede lo statuto dell’amore. Lo vuole lo stesso corpo dell’uomo per la sua perfezione.</p>
<p>20/03/13 Il nostro Cristo non è obbediente a se stesso, ai propri gusti, desideri, pensieri, immaginazioni. Lui è purissima obbedienza a Dio. Lui non è risposta alle attese degli uomini, ma risposta alle attese del Padre, ai suoi desideri, alla sua volontà, ad ogni suo comando. Lui non è condizionato dal pensiero del mondo, dai suoi bisogni o necessità, ma è luce divina nelle tenebre di questo mondo. Lui è vita nella morte, speranza nella disperazione, santità nel peccato, giustizia nelle infinite ingiustizie. Il nostro Cristo è insieme verità e grazia. Non solo grazia, ma anche verità. Il mondo di oggi vuole solo grazia, carità, amore, misericordia, compassione. Non vuole verità, luce, chiarezza, obbedienza, osservanza dei comandamenti. Gesù invece è anche Parola del Padre, Beatitudini, Comandamento nuovo, esemplarità perfetta di obbedienza a Dio.</p>
<p>20/03/13 Molti sognano una Chiesa senza Vangelo. Moltissimi sono i visionari di una comunità senza regole morali. Costoro ignorano che senza Vangelo non c’è amore, pietà, compassione. È il Vangelo la legge della pietà, della carità, della compassione. Molti vogliono la Chiesa amica degli uomini. Costoro ignorano che la Chiesa è amica degli uomini in un solo modo: se rimane amica di Dio. È amica di Dio se compie ogni Parola del Vangelo. Se annunzia agli uomini ogni Parola di Gesù Signore. La Chiesa è vera per gli altri, se è vera per se stessa e in se stessa. Cristo è vero in se stesso, per se stesso, è vero per noi, per il mondo intero.</p>
<p>20/03/13 Sono tanti coloro che credono che la Chiesa sia il corpo sacerdotale. Chiesa è ogni battezzato in Cristo Gesù. La riforma della Chiesa inizia quando un solo battezzato decide di vivere il Vangelo. Allora sì che la luce vera ricomincia a brillare. Molti vogliono la riforma degli altri. Pochi sono quelli che decidono di vivere di Vangelo.</p>
<p>21/03/13 Oggi le potenze di bene dell’uomo sono quasi infinite. Potrebbe risolvere tutti i problemi della povertà e della malattia, solo volendolo. Ma l’uomo non vuole, perché non ha compassione. Il suo cuore è di pietra, la sua mente di sasso, la sua volontà pesante come il piombo. Non lo vuole perché non ha Dio nel suo cuore, lo Spirito Santo nella sua mente, Cristo Signore nella sua volontà. È Dio la fonte di ogni compassione, la sorgente di ogni misericordia, il pozzo della vera carità. Tolto Dio dal nostro cuore, l’uomo è sordo, cieco, muto. È sufficiente osservare nel nostro tempo certe posizioni politiche. Sarebbe sufficiente che la sapienza guidasse i cuori e si uscirebbe immediatamente da condizioni di estrema miseria. Invece lo stupido orgoglio, la vana ricerca di un misero potere terreno, priva gli uomini della volontà di fare il bene ai loro sudditi. Solo Dio sa vivificare il cuore. Una politica atea manca di vera compassione. Gesù è venuto per mostrare ad ogni uomo qual è la vera politica del Padre suo. Lasciarsi sempre muovere a compassione. Volontà di annullamento della propria persona perché tutte le persone del mondo possano vivere.</p>
<p>21/03/13 Gesù è come il pane. Si lascia mangiare dalla gente. Lui muore e loro vivono. Lui si annulla e gli altri risorgono. Lui si consuma di misericordia e gli altri a poco a poco rinascono alla loro vera umanità. È questo il grande miracolo della politica di Dio.</p>
<p>21/03/13 Tutto è dalla volontà dell’uomo. La volontà deve però essere guidata, mossa dalla grande compassione, carità, misericordia, pietà. La carità è Dio. Dio in noi muove la sua carità attraverso di noi. Dio in noi serve i suoi figli attraverso di noi. È questo il vero miracolo dell’amore: lasciare che il Signore operi in noi e attraverso di noi raggiunga ogni altro suo figlio. Se noi lo priviamo di questa mediazione santa, Lui mai potrà amare.</p>
<p>21/03/13 Il mistero dell’incarnazione non è finito con Cristo Gesù. In Cristo Gesù viene esteso ad ogni suo discepolo. Il Signore vuole prendere il corpo di ogni cristiano per dare salvezza ad ogni altro uomo. È Dio che vuole amare. L’uomo da se stesso, per se stesso è incapace di amare. La sua natura non è amore. La sua natura è sasso, pietra, argilla. Dio entra nell’uomo, diviene la sua nuova natura d’amore e l’uomo comincia ad amare i suoi fratelli. Più Dio prende posto in lui e più cresce la sua potenzialità di carità e di compassione. Espulso Dio dal cuore, come un lebbroso, l’uomo all’istante perde la sue potenzialità di amore. In lui prevale solo l’egoismo, la superbia, l’invidia, la gelosia, ogni altro vizio. Un solo atto di egoismo manda in rovina un’intera nazione, il mondo. Gesù può amare perché è carico di Spirito Santo. Guarisce il lebbroso. Anche l’uomo oggi si è fatto onnipotente, ma è senza compassione.</p>
<p>21/03/13 Il regno dei cieli è un piccolissimo seme perennemente irrorato dal Signore. Dio riversa su di esso tutta l’abbondanza della sua grazia e verità e il seme altro non può divenire se non un grande albero. È questa la stupenda realtà del regno di Dio. La sua vitalità non è nell’uomo, nelle cose che lui fa. Essa è solo nel suo Dio e Signore. È come se il Signore stesso fosse il germe vitale del seme ed anche l’acqua, il sole, ogni altro elemento per la sua crescita armoniosa. All’uomo è chiesta una cosa sola: seminare la parola del Signore, questo seme incorruttibile dal quale nasce il regno di Dio. Quando la pastorale smette di seminare il buon seme della parola, essa è in tutto simile ad un contadino che sparge sabbia nei suoi campi. Può anche consumare ogni sua energia. Dal suo campo mai spunterà un solo stelo di buon grano. Non lo ha seminato. Ha sparso solo sabbia. Se un contadino non arriva mai a tanta stoltezza, perché molti pastori lo fanno? Perché essi seminano parole umane, anziché solo Parola di Dio nei cuori? Non è forse questa grande insipienza?</p>
<p>22/03/13 Si costruisce la pace, la si opera, la si innalza nella Chiesa e nel mondo attraverso una quotidiana conversione alla Parola di Dio. È vero figlio di Dio chi compie la sua volontà. La volontà di Dio non si compie un solo giorno, in una sola azione o decisione. La si deve compiere in ogni decisione, ogni opera, ogni azione. Si pensi per un istante alla pace familiare. Nel divorzio non c’è pace. Mai ci potrà essere. Si è fuori della volontà di Dio. Non si vive da veri suoi figli. È il vero figlio di Dio il costruttore della pace. Si è veri figli Dio nell’osservanza di ogni sua Parola. Fuori della Parola non si è veri figli, non si può costruire la vera pace. È vera stoltezza volere la pace, ma non la Parola; volere la pace, ma senza il Dio della pace, senza colui che la opera nella nostra vita. Non sono gli accordi tra gli uomini che costruiscono la pace. L’umanità è in una guerra perenne: guerra politica, sociale, culturale, familiare, economica, civile, religiosa, tribale. È il pensiero dell’uomo il creatore di ogni guerra. Accolto e vissuto, purezza di intenzione, fermezza di Spirito Santo, il pensiero di Dio ci costituisce veri operatori della sua pace. Al pensiero di Dio ci si può solo convertire. Non ci si converte agli uomini, ma solo alla Parola del nostro Dio e Signore. La scelta di Cristo esige che si scelga solo Lui, la sua Parola, il suo Vangelo, la sua croce, la sua risurrezione, la sua vita eterna. Chi sceglie Lui non può scegliere altro. Chi dona il cuore a Cristo, non può donarlo ad altri. Gesù chiede che questa scelta venga ponderata, misurata con somma diligenza. Chi non è capace di dare tutto il suo cuore a Lui, è bene che non faccia la scelta di Lui. Non vi è separazione tra Cristo e la sua vita, verità, grazia. È Cristo la vita, la verità, la grazia. Chi vuole questi beni divini ed eterni deve possedere Lui. Non si possono godere pace, vita eterna, benedizione, comunione, fuori di Cristo. Tutto avviene in Lui, con Lui, per Lui. Gesù non è un albero presso il quale ci si reca per cogliere i frutti. È Lui il frutto di Dio per la nostra vita eterna. Solo nutrendoci di Lui, verità e grazia, parola e vita eterna, noi entriamo in possesso dei beni eterni, della vera pace.</p>
<p>22/03/13 A nulla servono i grandi trattati di apologetica in difesa della verità della fede in Cristo Gesù. Vane risultano le grandi summe teologiche che espongono con ordine tutte le verità riguardanti Dio, l’uomo, il tempo, l’eternità. Un solo gesto di egoismo, superbia, vanità, invidia, gelosia, manifesta l’esatto contrario dei nostri grandi e sublimi insegnamenti. Gesù insegna ai suoi discepoli che la via perché il mondo conosca Lui non è quella della razionalità o dimostrazione logica e matematica. La via è una sola ed è quella pratica dell’amore degli uni per gli altri. Non è però un amore fittizio, plateale, liturgico, annuale, bensì quotidiano, fatto di rinunzie, servizio, dono totale della nostra vita. Credere nel Cristo che è stato nella nostra storia si può, a condizione che Cristo sia oggi come lo è stato ieri. Oggi è il cristiano il Cristo visibile, colui che attua la missione di Gesù. Vivendo il cristiano di Cristo, con Cristo, per Cristo, essendo con Lui una sola vita, il mondo si apre alla fede. Crede perché vede oggi il Cristo, con Lui oggi vive, oggi chiede di volere essere discepolo di Colui che è stato ed è solo amore. Senza questa attuazione storica perenne della vita di Gesù nella vita del cristiano, mai Cristo potrà essere creduto, accolto. È un Cristo assente, lontano, fuori della storia. È un Cristo divino, non più umano. La gente corre dietro il vero Cristo umano, suo contemporaneo. Questo Cristo umano e contemporaneo ad ogni uomo è il cristiano. Se il mondo non crede in Cristo è perché non vede Cristo. Non vedendolo, mai potrà credere in Lui.</p>
<p>22/03/13 La santità storica passa, tramonta. La luce di Gesù e di Maria rimane stabile in eterno. Gesù e Maria sono la nostra luce, la luce intramontabile, perenne, luce che mai passa, mai viene meno, sempre radiosa, splendente. Non lasciarti né confondere e né fuorviare da altre luci. Ogni altra luce è vera per te se ti aiuta a raggiungere la luce di Maria, perché con Essa tu raggiunga la luce di Gesù. È chiesto al ministero di Dio di saper soffrire ogni insulto da parte del mondo. È la sofferenza che salva e redime il mondo. Anche lui nella sofferenza, vissuta, offerta con purissimo amore, deve essere un vero maestro. Per questo dovrà innamorarsi della Croce del suo Signore e come Lui imparare come si sta inchiodati sopra di essa. Un ministro di Dio che si lamenta della sua croce, mai potrà redimere una sola anima. Gli manca il denaro per il suo riscatto. La croce è la sposa di ogni ministro di Dio. Ad essa si promette fedeltà. Mai ci si dovrà allontanare da essa. Nessun divorzio è consentito.</p>
<p>23/03/13 Dio vuole essere cercato. Il suo è un invito pressante che accompagna tutta la Scrittura Antica. Tutto il Vangelo è una ricerca di Cristo. Dio in Cristo cerca l’uomo. L’uomo in Cristo cerca Dio. Dio ci cerca perché noi cerchiamo Lui. Noi cerchiamo il Dio che sempre ci ha cercato e ci cerca. Lui ci ha cercato creandoci. Dopo il peccato ci cerca, per perdonarci, salvarci, redimerci, elevarci. Veramente le vie di Dio non sono le vie dei farisei, degli scribi, dei sommi sacerdoti, dei custodi della religione al tempo di Gesù. Le vie di Dio sono tutte vie di Gesù. Lui è venuto per cercare ciò che era perduto. Finché l’uomo non entra in questa verità che è il peccatore che ha bisogno di Dio e non il giusto, mai vi potrà essere vera religione. La vera religione non condanna il peccatore. Lo cerca per offrirgli il perdono del suo Dio, la sua grazia perché non pecchi più. Lo cerca per dargli la sua misericordia con la quale dovrà d’ora in poi abbracciare tutti gli uomini. La vera religione è salvezza dal peccato, mai condanna. La vera religione è la fede nella vera speranza.</p>
<p>23/03/13 L’uomo può convertirsi. Può smettere di peccare. L’uomo può camminare nella Legge del Signore. Può iniziare ad amare. L’uomo può imitare Cristo Gesù, il mite e l’umile di cuore. Può lavorare per la salvezza dei suoi fratelli. Chi dovesse escludere anche un solo peccatore da questa speranza di vita e salvezza, sappia che lui è cultore di una falsa religione. Cristo Gesù non è venuto per condannare, ma per salvare, per cercare chi era perduto per ricondurlo nel suo ovile. Impedire ad un solo uomo di cercare il suo vero Dio, nel quale è la sua vera salvezza, è opera abominevole, azione disumana.</p>
<p>23/03/13 Il cristiano è il vero cercatore dell’uomo e non può peccare di omissione perché uomini cattivi e malvagi, nemici dell’umanità, mormorano. Una critica insensata, una mormorazione stolta, frutto del peccato del cuore, può impedire o scoraggiare la salvezza di molti cuori. Il pastore deve invitare ogni giorno tutta la Chiesa, la comunità a lui affidata, a purificarsi da ogni macchia della carne e dello spirito. Per portare a compimento la santificazione, nel timore di Dio, è necessario che sia lui a mostrare nel suo corpo la vera conversione. Il pastore è il maestro della verità incarnata, della giustizia praticata, del Vangelo osservato, della Parola realizzata. Se lui non è perfetto nell’esemplarità, il gregge si sbanda, non sa come si vive il Vangelo, non comprende il significato della Parola. Nessuno dovrà mai accusare un apostolo del Signore di ingiustizia, falsità, scandalo, scarsa esemplarità, vita evangelica scarsa, tiepida. Nessuno dovrà dire di lui che è disonesto, poco onesto, impuro, lascivo, attaccato al denaro, prepotente, arrogante. L’apostolo del Signore mai dovrà essere pigro nello zelo, carente nella carità, lasso nella coscienza, intemperante, imprudente, stolto. Lui deve brillare in seno alla comunità in ogni virtù, in modo che tutti possano benedire il Signore per la luce che ogni giorno ricevono.</p>
<p>24/03/13 La fede nella risurrezione nell’ultimo giorno è già verità, dottrina, cultura nell’Antico Testamento. È per questa fede che si subisce anche il martirio. Cosa cambia con Cristo Gesù? Cosa viene aggiunta a questa fede? Quali verità nobili vengono proclamate che già non si conoscessero? Gesù è il Mediatore universale tra Dio e l’uomo. È il Mediatore nella grazia, nella verità, nel perdono, nella misericordia, nella giustizia, nella risurrezione, nella beatitudine eterna. La risurrezione nell’ultimo giorno avviene per Lui, ma per rivestirci della sua stessa gloria, non fuori di Lui, ma in Lui. Lui ci chiama a vita nuova ed eterna, ma donandoci la sua stessa vita, la sua gloria, la sua immortalità, la sua luce. Gesù ci risuscita per avvolgerci interamente di sé. Con la risurrezione dell’ultimo giorno l’uomo, uscito da Dio per volontà creatrice, per volontà redentrice e salvatrice ritorna in Dio. Viene fatto una cosa sola con Dio, in Cristo, per opera dello Spirito Santo.</p>
<p>24/03/13 Il Padre dona a Cristo oggi e nell’eternità. Chi dal Padre non si lascia donare a Cristo oggi, non potrà essere di Lui nell’eternità. È oggi che si deve rivestire Cristo, se lo si vuole rivestire per l’eternità beata. Peccato che oggi certa teologia progressista, incapace di leggere secondo verità nelle Scritture, attesti proprio il contrario. Che lo si vesta Cristo o che non lo vesta oggi, è la stessa cosa. Domani tutti lo vestiranno. Tutti saranno abbracciati dalla sua gloria eterna. Stoltezza più grande non esiste.</p>
<p>24/03/13 Le persecuzioni sono come il sangue nel corpo dell’uomo. Esso è il portatore della vita. Come la vita del corpo muore, appena il sangue smette di circolare, così la vita della vera fede muore appena cessano le persecuzioni. Le persecuzioni sono l’ossigeno della vera fede. Un giorno senza persecuzioni e la nostra fede è già morta e sepolta.</p>
<p>24/03/13 Il profeta è vero quando non solo annuncia cose buone e favorevoli per noi, ma anche cose non buone, non favorevoli, anzi pessime per noi. Un profeta che predica solo speranza, misericordia, compassione, carità, amore di certo è falso. È proprio del vero profeta annunziare il giudizio di Dio, non solo quello dell’ultimo giorno, ma anche quello che fa oggi nella storia. Quanto vale per la profezia, vale anche per la teologia, la predicazione, la catechesi, il catechismo, ogni altra forma di annunzio.</p>
<p>24/03/13 I ministri della Parola e quelli dell’evangelizzazione non sono veri quando si fermano a contemplare solo la carità eterna di Dio. Sono veri invece quando si fermano anche a considerare il suo giudizio sempre imminente sulla nostra storia. Se non fanno questo, la loro predicazione è falsa, ingannevole, mentitrice, bugiarda, ereticale. Oggi molto annunzio è solo ereticale. Dice di Dio una sola verità. Nega le altre, le ignora, le tace, le nasconde. Chi annuncia solo il paradiso è falso profeta. È un operatore di menzogne. È vero profeta chi annunzia il paradiso e l’inferno insieme.</p>
<p>24/03/13 La fede degli uomini pii è fondata su una sola certezza: la Parola del loro Dio e Signore mai verrà meno. Essa si compirà sempre. In questi uomini è la Parola di Dio il fondamento della vera speranza. Così dovrà essere per ogni cristiano. Fede e speranza nel cristiano si fondono in una sola realtà, una sola verità, un solo cammino. Il discepolo di Gesù spera, è certo, sicuro che sempre il Signore attuerà la sua Parola, la realizzerà perché l’ha proferita. Il Signore è sempre fedele ad ogni Parola uscita dalla sua bocca. Ogni Parola di Gesù si compirà per noi. Sia quelle di vita eterna che le altre di morte eterna. Tutto si realizzerà.</p>
<p>24/03/13 Chi ha fede fonda la sua vita sulla Parola di Gesù e si incamminerà verso la vita. Chi non ha fede, chi rifiuta il Vangelo, chi si oppone ad esso, procede e avanza verso la morte. Fallace, vana è ogni speranza che non viene saldamente costruita sulla Parola di Gesù e su una forte, robusta, risoluta fede nel Vangelo. È il Vangelo il solo libro della vera speranza. È il Vangelo il libro della speranza sempre viva, che mai tramonta. È il Vangelo la chiave della vita per ogni uomo. Quanti sono fuori del Vangelo mancheranno sempre della vera, perfetta speranza. Sulla croce la speranza di Gesù è nella fede in ogni Parola del Padre suo. Lui Non permetterà che il sepolcro sia l’ultima sua parola. Nel Vangelo è racchiuso tutto il mistero di Dio e nessun occhio umano, nessuna mente creata può scandagliarlo. Il Vangelo è troppo profondo, troppo alto, troppo spesso perché lo si possa leggere con facilità.</p>
<p>24/03/13 Per leggere il Vangelo ad ogni uomo occorrono gli occhi dello Spirito Santo, la sua mente, la sua intelligenza, la sua verità. Noi invece ci accostiamo al Vangelo con le nostre molteplici “verità” e con esse pretendiamo leggere per estrarre dal testo Dio. È il Dio che è dentro di noi, opera in noi dello Spirito Santo, che legge se stesso nel Vangelo e si estrae fuori. È il Cristo che lo Spirito del Signore quotidianamente forma in noi che sa estrarre se stesso dalla sua Parola. È lo stesso Spirito Santo, che giorno dopo giorno, si posa in noi con la pienezza dei suoi doni, che si estrae, si comprende, si dona.</p>
<p>24/03/13 La lettura del Vangelo è opera in noi della Beata Trinità. Se essa non si legge e non si comprende, noi non leggiamo e non comprendiamo. Ma Dio ogni giorno si legge nel Vangelo in un modo nuovo, diverso da ieri. La sua luce è sempre eterna, divina, infinita, nuova. Dio non è luce vecchia, stantia, ammuffita. Lui non è uno stoppino dalla fiamma smorta. Se il Vangelo va letto dal Dio che è in noi, è giusto che chiediamo a Lui che ogni giorno si formi e cresca in noi sempre più vero.</p>
<p>25/03/13 A fondamento della risurrezione di Gesù non vi è il sepolcro vuoto, l’assenza del corpo di Cristo Signore. Vi è invece il ricordo vivo, una lettura vera della Scrittura, una memoria senza precomprensioni umane delle stesse parole di Gesù. È la Scrittura il fondamento vero della fede nella risurrezione. Essa però viene letta in modo vero, secondo il pensiero di Dio, con una luce potente che viene sui discepoli dallo Spirito Santo.</p>
<p>25/03/13 La riunificazione della comunità apostolica non è fatta su pensieri umani, desideri terreni, velleità di questo o di quell’altro. Essa è operata sul fondamento della verità che sgorga dalla Parola di Dio e di Cristo Gesù. Mai vi potrà essere vero ecumenismo se non si mette al centro del cuore e della mente la Parola del Signore. La Parola non può essere saltata, perché la conversione non è gli uni agli altri, ma vera accoglienza del Vangelo. L’ecumenismo è conversione alla verità che scaturisce dalla Parola, letta nella piena luce della sapienza e saggezza dello Spirito Santo.</p>
<p>25/03/13 Gesù è il Creatore della vera speranza nel cuore dei suoi discepoli. Gesù crea la speranza dalla pienezza della sua verità, dal compimento perfetto del suo mistero. Quanto Egli dice, fa, opera, crea, è il frutto della sua verità. Non solo verità di Dio, ma anche verità umana. Gesù è l’uomo nel quale ogni Parola di Dio si è compiuta. Lui è il Vincitore del male e della stessa morte. Gesù è l’uomo nel quale ogni Parola di Dio si è compiuta. Lui è il Vincitore del male e della stessa della morte. Il male non lo ha vinto, anzi esso è stato la causa remota della sua glorificazione, esaltazione, spiritualizzazione del suo corpo. Il male non lo ha vinto, anzi esso è stato la causa remota della sua glorificazione, esaltazione, spiritualizzazione del suo corpo.</p>
<p>25/03/13 La Parola di Gesù è vera perché è la sua stessa vita. Il dono dello Spirito Santo è efficace perché è stato Lui ha risollevarlo dal sepolcro, donando una dimensione nuova alla sua umanità. Noi vogliamo essere evangelizzatori, catechizzatori, compositori degli uomini nella loro comunione con Dio, con i fratelli, con il creato. Facciamo queste cose con lo Spirito Santo fuori di noi, perché noi non siamo nella piena obbedienza al Vangelo. Gesù è nella pienezza della verità divina e umana. Noi siamo fuori della verità di Dio, privi della nostra stessa verità umana. Sovente parliamo dalla falsità del nostro corpo, del nostro spirito, della nostra anima. Non possiamo essere creatori della vera speranza.</p>
<p>25/03/13 San Paolo possiede una visione sublime della comunione: essa è vero scambio di doni. L’elemosina per essere cosa giusta, santa, per non essere un furto simulato di pietà, deve entrare nella legge della comunione. L’elemosina deve essere frutto di uno scambio di doni. Un dono materiale per un dono spirituale. Un dono spirituale per un dono materiale. È obbligo per chi riceve un dono materiale offrire un dono spirituale. Quanto sarebbe bello se il povero prima di chiedere l’elemosina, offrisse il sacrificio della santa messa per tutti i suoi benefattori. E così anche la sera se partecipasse alla liturgia e la offrisse per tutti coloro che sono stati caritatevoli per lui. Tutto ciò che non entra nella legge della comunione è peccato, perché la legge della vita è comunione. Anche il contadino deve entrare in comunione con la terra, se vuole raccogliere i suoi preziosi frutti. Lui irriga la terra con il suo sudore e il campo gli dona i suoi frutti. Se lui non versa il sudore, il campo gli dona solo spine. Così poveri e ricchi diventano una sola cosa, una sola ricchezza spirituale e materiale insieme. È grande questo mistero. Noi siamo tanto lontano da esso. Il povero contempla la sua povertà. Il ricco si gode la sua ricchezza. Sono tutti e due meschini, perché privi della vera comunione. La Chiesa è casa e scuola della comunione. Anche il povero è obbligato alla comunione. La comunione è legge di Dio, legge di Cristo, legge dell’umanità, legge del nostro essere insieme.</p>
<p>26/03/13 La Chiesa è dei martiri, dei testimoni, degli uccisi per il nome di Cristo Gesù. Il martirio non è lo straordinario per la Chiesa, è il suo quotidiano. È la normalità. Il Cristiano è il martire, il testimone di Cristo. Per entrare nel regno dei cieli, bisogna che le nostre vesti vengano lavate nel sangue dell’Agnello. Il Sangue dell’Agnello non è solo quello dell’Agnello. È dell’Agnello e del discepolo di Gesù. Lui gliene fa dono al suo Maestro. È dall’unione del sangue dell’Agnello e del discepolo che la veste diviene candida. Al sangue di Cristo Gesù sempre si deve aggiungere il sangue del discepolo.</p>
<p>26/03/13 La vera civiltà di un popolo inizia quando ogni essere umano viene rispettato nella sua verità, che è da Dio. Tradizioni, cultura, convenzioni tra gli uomini non sono la verità dell’uomo. È la verità che rende umana una comunità. Una comunità umana, retta perennemente dalla verità, brillerà sempre per grande civiltà, grande senso del rispetto di ogni suo componente. Purtroppo il mondo si dice civile perché usa questo o quell’altro profumo, questo o quell’altro prodotto tecnologico. Non è neanche civile perché usa questa o quell’altra forma di democrazia, questa o quell’altra grande invenzione. Una società senza verità mai potrà dirsi civile. È forse civile la nostra società che uccidi i bambini nel grembo delle madri, togliendo loro il diritto alla loro primaria verità? È civile quella società che per legge toglie ai bambini il diritto di vivere in una famiglia avvolti dalla comunione di amore dei genitori? È civile una società che sopprime una vita perché incapace di compassione, grande carità, abnegazione? È civile quella società fondata sulla vendetta, l’odio, il sopruso, il furto, le estorsioni, le mille frodi, gli inganni ad ogni livello? È civile quella società nella quale una donna non può uscire di casa da sola, pena di essere violentata, stuprata, uccisa? È civile quella società nella quale si vende la morte per le strade? È civile quella società nella quale non vi è rispetto della verità degli altri, perché ognuno pensa che ciò che valga è la propria libertà? È civile quella società in cui il popolo si sta sprofondando nella miseria e i politici giocano a suonare la cetra della loro stoltezza? Di certo non è questa la civiltà, perché vi è in essa assenza di verità. Neanche si può definire una società barbara. I barbari avevano delle verità certe nelle loro loro forme di società.</p>
<p>26/03/13 Il nostro Dio è verità eterna, divina. Noi siamo stati creati ad immagine della sua verità. La sua verità è carità infinita, senza misura. È proprio della carità dare verità a tutti. È questo il diritto: dare ad ognuno la verità eterna, divina che porta scritta nel suo essere. Se questo diritto viene negato, si entra nell’inciviltà, che è sempre assenza di verità. Il diritto è verità. Oggi invece si vogliono i diritti, ma senza verità. È la contraddizione delle contraddizioni. È come se si volesse la vita senza la vita, la carità senza il vero amore, la giustizia senza alcun rispetto del diritto. I veri grandi santi non sono quelli che vivono una vita tranquilla, serena, intenti alla cura di se stessi. Questa santità non piace a Dio. La storia non conosce nessun vero grande santo che non sia stato un grande cercatore di uomini per la loro salvezza. I grandi santi sono grandi missionari, grandi annunciatori del Vangelo, predicatori della conversione, ricercatori dei loro fratelli. Non potrebbe essere altrimenti, dal momento che il Signore ha affidato ad ogni discepolo di Cristo Gesù questa sublime missione. Gli ha affidato di fare ciò che Lui ha sempre fatto. Anche in questo si deve manifestare la vera immagine di Dio e di Cristo nel cristiano. Dio e Cristo veri cercatori dell’uomo. Il cristiano vero cercatore dell’uomo. È la vera grande santità.</p>
<p>27/03/13 Cercare l’uomo è il desiderio di Dio. È un desiderio eterno, che mai verrà meno. Questo desiderio raggiunge il culmine nell’Incarnazione, nella quale il Figlio Eterno del Padre, il suo Verbo Unigenito si è fatto carne. Questo desiderio di Dio, che è tutto di Cristo Gesù, ora deve essere del cristiano. Il cristiano è colui che realizza il desiderio di Dio che vuole che ogni uomo giunga alla salvezza attraverso la conoscenza della verità. Prima lo ha cercato Lui personalmente. Poi attraverso la carne del suo Divin Figlio. Oggi Dio cerca l’uomo attraverso il cristiano. È grande la vocazione del cristiano. Lui ha il posto di Dio nella ricerca di tutti i suoi fratelli. Se lui fallisce in questa vocazione, è Dio che fallisce. Se lui non cerca, è Dio che non cerca. Se lui non opera, è Dio che non opera. Il cristiano è la via ordinaria della ricerca dell’uomo. Dio sempre potrà agire per via straordinaria. Questo lo ha sempre fatto nella storia. A cominciare da San Paolo finendo agli ultimi santi, è stato sempre Lui a chiamarli personalmente. È Lui che li ha cercati e li cercherà ancora, ma per costituirli via ordinaria per la ricerca degli uomini. La via ordinaria mai potrà essere abolita, perché dovrà essere sempre l’uomo il cercatore dell’uomo, il suo perenne salvatore.</p>
<p>27/03/13 Solo chi è governato perennemente da Dio potrà governare i suoi sudditi. È stoltezza infinita sottrarsi al governo di Dio e pensare di poter governare gli altri. Questa regola la politica non la conosce. Non vuole conoscerla. La politica atea è la rovina del mondo.</p>
<p>27/03/13 La tristezza di molta pastorale di oggi risiede tutta nella mancata ricerca dell’altro da parte del cristiano, del ministro, dell’apostolo. Gli altri cercano il cristiano. Il cristiano non cerca gli altri. A volte li cerca, ma non secondo verità e grazia. Il cristiano non chiede all’uomo di scendere dall’albero, perché bisogna fermarsi nella casa del suo cuore, della sua vita. Gesù ci insegna la vera metodologia di ogni pastorale. Bisogna entrare nella casa del cuore dell’altro per colmarlo di verità e grazia. Questo avviene con la potenza dello Spirito Santo che dal cuore del discepolo si posa nel cuore di chi cerca Gesù attraverso il discepolo. La pastorale è l’opera dello Spirito Santo. Il discepolo porta lo Spirito del Signore in ogni incontro con l’uomo. Portando lo Spirito Santo, sarà Lui a compiere conversione, pentimento, volontà di grande bene, trasformazione dell’intera vita. Se il discepolo non porta con sé lo Spirito Santo, l’incontro con lo Spirito del Signore non avviene, e ognuno rimane nel suo mondo. Il discepolo rimane nel suo mondo religioso senza lo Spirito Santo. L’altro nel suo mondo non religioso o falsamente religioso, ma anche lui senza lo Spirito Santo. Senza lo Spirito Santo, i due mondi di chi cerca e di chi è cercato sono perfettamente uguali: pagani nelle modalità e nella sostanza.</p>
<p>27/03/13 La bellezza delle cose è nelle piccole rifiniture o dettagli. Quando i dettagli ci sfuggono, facciamo grandi cose, ma non cose stupende. Meditando su Cristo Gesù si notano cose che ormai non fanno più parte del nostro orizzonte culturale aggiornato a questo momento storico.</p>
<p>27/03/13 Gesù non ha dove posare il capo, perché non ha casa né albergo né canonica né parrocchia né cenobio né tenda né tugurio. Gesù non ha né scuole né atenei né università né collegi né case del clero né struttura stabile né sede diplomatica né organismi centrali. Gesù non ha alcun ordine o congregazione religiosa né movimenti né associazioni né gruppi ecclesiali. Gesù non ha microfono né altoparlante né radio né televisione né cellulare né internet né testata di giornale né altro mass-media. Gesù non ha né abito da cerimonia né paramenti sacri né altari né candele né cerimonieri né lezionari né tovaglie né sacrestie. Gesù non racchiude in sé tutta la storia e tutta la vita degli uomini sulla terra. Lui non ha ancorato ogni vita nella sua forma storica. Altrimenti dovremmo venire alla luce tutti in una stalla, morire su una croce, nascere dalla Vergine Maria per opera dello Spirito Santo.</p>
<p>27/03/13 Gesù ha racchiuso la verità di ogni uomo in Otto Beatitudini da realizzare ognuno secondo una luce personale riflessa in lui dallo Spirito. L’imitazione di Gesù non è ripetizione di scelte, opzioni, decisioni di ieri. L’imitazione vera sa cogliere lo spirito di una scelta e sa attuarla secondo verità piena in un oggi che mai sarà ieri né mai domani. È lo Spirito Santo che dona la verità di Gesù ad ogni uomo, ogni epoca, ogni storia, ogni evento, ogni circostanza. Senza lo Spirito Santo vi è ripetizione di una storia, ma senza la verità della storia. Senza la verità della storia non vi è salvezza.</p>
<p>28/03/13 Sempre la vera saggezza rende umili gli uomini. Il saggio è sempre umile. Lo stolto è sempre prepotente e superbo. Il saggio conosce se stesso e ciò che gli sta attorno. Lo stolto non conosce e non si conosce. È solo un creatore di guai. Il saggio sa che ha bisogno degli altri. Lo stolto chiude la porta agli altri. Il saggio sa amare. Lo stolto non conosce l’amore, ma l’odio. Chi odia è stolto. Chi ama è saggio. L’amore crea nuova vita. L’odio sa generare solo disastri e morte. La saggezza crea comunione. La stoltezza produce divisione. L’amore lenisce. L’odio esaspera. L’amore vince sempre. L’odio perde sempre.</p>
<p>28/03/13 In ogni twitter che troverai in questo sito uno è il principio ermeneutico: essi non sono omnicomprensivi della verità, ma esplicativi. La verità, che per il teologo è il mistero di Cristo e in Cristo del Padre e dello Spirito Santo, mai potrà comporsi di un solo enunciato. Il mistero è uno, i vangeli sono quattro. Il mistero è uno, le teologie sono molteplici. Aggiungere pensieri alla verità, arricchisce. Ridurre il mistero ad una sola verità, non solo impoverisce, distrugge l’azione dello Spirito Santo nella Chiesa. Seguendo questo principio ermeneutico è giusto aggiungere un altro pensiero ai tanti già formulati su Cristo.</p>
<p>28/03/13 Meditando sulla vita di Cristo Gesù ci si accorge che due erano le vere periferie di Cristo Gesù: Gerusalemme e i suoi discepoli. La prima periferia, fatta di sommi sacerdoti, scribi, farisei, capi del popolo, lo fece uccidere, appendendolo ad una croce. La seconda periferia, per la quale spese ben tre anni di formazione al suo mistero, neanch’essa riuscì a comprendere il suo Maestro. Per questa seconda periferia è stato necessario l’invio dello Santo Spirito, il solo che cambia un cuore e lo apre al mistero di Gesù. Oggi le vere periferie sono i palazzi dei governi, delle finanze, delle amministrazioni, delle scuole di ateismo e di immoralità. Queste periferie creano tutte le altre periferie, perché sono basate sullo sfruttamento spirituale, fisico, morale, sociale dell’uomo.</p>
<p>28/03/13 Gesù è l’Agnello di Dio che toglie il peccato del mondo. Il peccato del mondo è anche la pigrizia e l’ignavia, l’ozio e l’accidia. Se la Chiesa non impegna se stessa fino al martirio per togliere il peccato del mondo, le periferie si moltiplicheranno all’infinito. Ad ogni persona nella Chiesa lo Spirito del Signore consegna particolari periferie da redimere, salvare, condurre nel Vangelo. Chi conosce la storia della santità cristiana, sa che ogni santo è stato messo dallo Spirito di Dio in particolari periferie. Per San Giovanni Maria Vianney, Ars è stata la sua periferia di un’intera vita. Per molti Papi è stata loro periferia il Vaticano. Per molti sacerdoti le periferie sono il cuore di molte città. Per altri quartieri a rischio. Ogni sacerdote nel luogo dove vive è in periferia, perché è sempre nel mondo che viene collocato dallo Spirito del Signore. Non vi è sulla terra un luogo dove non vi sia il mondo. Ovunque c’è il mondo e il mondo è ovunque siamo in periferia dal Vangelo.</p>
<p>29/03/13 La cosa stupenda del nostro Dio è la sua visibilità, la sua risposta visibile al nostro amore e alla nostra invocazione. Con l’Incarnazione del suo Verbo eterno questa risposta non è più per certi eventi o circostanze particolari, speciali, essa è perenne. Dio è venuto ad abitare nella nostra carne in modo visibile, tangibile, udibile, palpabile. Oggi la presenza visibile di Dio è Cristo nel cristiano. È Cristo nel suo corpo mistico che è la Chiesa. È ogni suo singolo discepolo. Se il discepolo di Gesù non è presenza visibile di Cristo in mezzo ai suoi fratelli, il suo essere cristiano è un vuoto cosmico assoluto. Essere cristiani senza essere presenza visibile costante di Gesù Signore nella nostra storia è falsità e inganno. Non deve essere però una presenza effimera, senza alcun significato. Deve essere presenza operatrice di ogni grazia e verità. Deve essere in tutto simile a quella di Cristo Gesù: presenza di misericordia, compassione, verità, giustizia, grande santità. Quella del cristiano deve essere presenza testimoniante della potenza di vera salvezza del Vangelo. Quando si dice che Dio non esiste è segno che il cristiano non esiste. Lui è assente e Dio è assente. Lui è presente e Dio è presente.</p>
<p>29/03/13 È salutare per la nostra fede in questi giorni santi meditare, pensare, riflettere sul mistero di Cristo Gesù nostro Signore. Miracoli, segni, prodigi, ogni opera di Gesù, ordinaria e straordinaria, speciale o anodina, ha per fine creare nei cuori la vera fede. La vera fede è in Lui, Unico e solo Mediatore del Padre, Unico e solo Salvatore dell’uomo, Unico e solo Redentore dell’umanità. I mezzi, le vie, le forme, le strutture devono condurre a quest’unico fine: la salvezza dell’uomo mediante la fede vera in Cristo. Se non si crea la vera fede in Gesù Signore, tutto rimane evento immanente, non trascendente, della terra, non del cielo. L’uomo non ha bisogno di sentimenti nuovi, ma di vera fede nuova.</p>
<p>29/03/13 La fede è edificio complesso, perfetto, comprensivo di molteplici verità. Ridurre la fede ad una sola verità, oltre che impoverire rovinosamente il suo deposito, si rischia di peccare contro lo Spirito Santo. Lo Spirito Santo è l’Armonia divina nelle verità della fede, il loro Maestro armonizzatore, il Compositore di ogni loro nuova nota. Vale per le verità della fede quanto è detto per l’Incarnazione del Verbo eterno di Dio: quod non erat assumpsit, quod era non misit. Il mistero mai si deve vivere all’inverso: quod era misit, quod non erat non assumpsit. Perdiamo ciò siamo, non vestiamo ciò che non siamo. Il ministro di Cristo Gesù tutto deve fare nell’ambito della fede. Nulla si dovrà mai fare fuori di un contesto netto, preciso di fede. È purezza di fede non separare le sue verità dal loro contesto reale, teologico, spirituale, ascetico, mistico, morale, personale. L’incarnazione della fede va ben oltre ogni singola verità. Ognuno di noi potrà solo incarnare una scintilla dell’immenso mistero.</p>
<p>29/03/13 Il perdono è dato in seguito al pentimento. Non c’è perdono senza pentimento. Il pentimento è la chiave che apre il cuore di Dio al perdono e alla misericordia. Quanto falsa, stolta, insipiente è quella teologia che annunzia il perdono senza il pentimento. Senza vero e sincero pentimento, Dio vuole perdonare, ma non può. Gli manca il cuore da perdonare.</p>
<p>30/03/13 Cosa è l’oggi per chi ha fede? È il frutto della fedeltà di Dio alle promesse fatte e della fedeltà dell’uomo alla legge del Signore. È creatrice di vera speranza la visione dell’oggi come frutto della fedeltà di Dio alla sua parola data e della nostra fedeltà al Vangelo. L’oggi non è il frutto della nostra intelligenza, sapienza, accortezza, studio, preghiera, lungimiranza. L’oggi è solo il frutto della fedeltà di Dio e della nostra. Noi siamo fedeli e Dio è fedele. Nella nostra fedeltà Dio può attuare tutte le buone promesse che ci ha fatto. Sempre dobbiamo chiedere al Signore che prepari Lui il nostro oggi. Solo il suo oggi è un oggi di vera salvezza per noi. Come l’oggi, così anche il domani dovrà essere un frutto dell’amore di Dio nella nostra fedeltà ai suoi comandamenti, al suo Vangelo.</p>
<p>30/03/13 È la verità che dona la giusta comprensione e la giusta relazione con il creato, le persone, i popoli, singoli uomini e donne. Se la verità è incipiente, incipiente è anche la giustizia con la quale ci relazioniamo gli uni gli altri. Se la verità è perfetta, perfetta è anche la giustizia con la quale ci rapportiamo con uomini, cose, animali, l’intera creazione. Se la verità non solo è perfetta, ma anche aggiornata perennemente, anche le relazioni di giustizia cresceranno assieme con essa. La verità è a fondamento di tutto. Basta interpretare male anche una sola verità rivelata, per essere trasportati nell’errore. La libertà dell’uomo è dalla conoscenza della verità rivelata. Dove non regna questa verità, neanche regna la vera libertà. Oggi l’uomo vuole la libertà senza la conoscenza della verità. È questa vera schiavitù diabolica, satanica. È stato Satana ed è sempre lui il maestro della libertà senza la propria verità, che è perennemente da Dio, mai dalla creatura. Il Vangelo, pienezza della verità umana, è il solo vero principio su cui ogni uomo è chiamato a costruire la sua libertà.</p>
<p>30/03/13 Cristo Gesù è il solo vero uomo libero che dona libertà ad ogni altro uomo. Cristo Gesù sta ad ogni uomo più che il sangue al corpo. Un corpo senza sangue è prigioniero della morte. Un uomo senza Cristo è schiavo e prigioniero della sua libertà di male e di peccato. L’uomo oggi si proclama libero. Non sa che questa sua libertà è solo dalla verità. È una libertà avvelenata, inquinata, letale.</p>
<p>31/03/13 Si parla della croce. Non si parla del Crocifisso. La differenza non è nelle croci. Sono tutte uguali. La differenza la fa il Crocifisso. Il Crocifisso è il Dio Creatore, il Signore, l’Onnipotente, il Giusto, il Santo, la Verità, la Grazia, la Carità, la Luce, l’Eterno Amore. Nel Crocifisso avviene lo scontro tra l’odio e l’amore, la luce e le tenebre. Vincono l’amore e la luce. Nel Crocifisso si scontrano la morte e la vita, la sapienza e la stoltezza. Trionfano la vita e la sapienza. Il Crocifisso è la rivelazione della straordinaria potenza e forza della divina carità. La morte non riesce ad annullare la divina carità. Se l’odio del mondo e le sue tenebre sono riusciti a crocifiggere il nostro Dio, crocifiggeranno ogni altro uomo che parla in nome di Dio. La vittoria dell’odio sul Crocifisso è solo per un attimo. Cristo risorge e distrugge la morte nel suo corpo. Egli è ora il Vivente Eterno.</p>
<p>31/03/13 Il Crocifisso è il dono d’amore di Dio per l’umanità. È la carità che non conosce ostacoli, neanche quello della croce. Il Crocifisso è anche la rivelazione della potenza del peccato. Essa è tanto grande da inchiodare Dio su una croce. Dio si lascia inchiodare dal peccato del mondo perché è questa la sola via per poterlo sconfiggere. Veramente Dio è buono e mai si stanca nel suo amore per l’uomo. Se Dio si stancasse di amare, nessun uomo esisterebbe più sulla terra. L’amore di Dio è così misterioso, da risultare sempre indecifrabile, incomprensibile, non razionalizzabile, non spiegabile, arcano.</p>
<p>31/03/13 Senza logica umana è il mistero dell’Incarnazione, dell’Eucaristia, del perdono settanta volte sette, del dono della vita eterna. Senza logica umana è il mistero del sacerdozio, del matrimonio, del dono dello Spirito Santo, del corpo mistico, del proprio carisma. La logica umana è la distruzione del mistero. L’amore di Dio rimane sempre un mistero al di là di ogni mente creata. Canti, sacrifici, feste, celebrazioni devono essere fatte con cuore puro e mani innocenti, per essere accolti dal Signore.. Quando il cuore è impuro e le mani grondano sangue, il Signore non ascolta il nostro canto, anzi da esso si sente insultato. Il canto impuro ingiuria il Signore. Lo rende nervoso. Lo disturba. Lo allontana da noi. Il canto nel peccato è un vero insulto.</p>
<p>31/03/13 La preghiera elevata al Signore è sempre condizionata al nostro perdono, misericordia, pietà, desiderio di conversione, domanda di perdono. Non esiste una preghiera incondizionata, perché chi prega è l’uomo e l’uomo deve porsi sempre nelle condizioni di essere ascoltato. La prima condizione chiede all’uomo di umiliarsi, abbassarsi per confessare che solo il Signore è la fonte della sua vita. La seconda condizione esige che l’uomo proclami nella fede che solo Lui, il Signore, potrà liberarlo dalla tragica storia in cui si trova. La terza condizione vuole che l’uomo cerchi il volto del Signore, facendo ritorno a Lui con tutto il cuore, abbandonando i suoi falsi dèi. La quarta condizione domanda che l’uomo si converta dalle vie malvagie, lasciando la strada del male e prendendo la via dei Comandamenti. Poste queste quattro condizioni il Signore perdona e ritorna nel cuore dell’uomo con la potenza della sua infinita misericordia.</p>
<p>31/03/13 Quando vedo Gesù nel Vangelo e poi vedo me nella Chiesa è come se mi sentissi miliardi di anni luce distante. Lui è verità. Io non lo sono. Gesù costruisce ogni sua relazione con me secondo giustizia e verità. Mai vedo Cristo che coltiva dei sentimenti senza la più pura verità. Sono assai distante da Cristo Gesù perché anche non volendo trascuro la verità e inseguo i sentimenti. Questi non creano la vera speranza. Essere cristiano seguendo la verità è assai difficile. E tuttavia sarò vero discepolo di Gesù se sono fedele discepolo della verità. La verità fa la differenza tra chi è discepolo di Gesù e chi non lo è. Seguire la verità è sapienza. Inseguire i sentimenti è pura vanità. Se leggo la mia vita mi vedo sommerso dalla grazia di Dio. Tutto è stato ed è per grazia. Se ancora riesco a credere in Dio è per grazia. Dio mi vuole diverso, nuovo, puro ogni giorno. La mia natura mi vuole invece vecchio, stanco, affaticato. È il combattimento quotidiano.</p>
<p>1/04/13 Il denaro è un grande dono di Dio. Lui ce lo dona perché con esso noi possiamo comprarci il Paradiso. Invece ci compriamo l’inferno. Con il denaro l’uomo si compra l’inferno sulla terra e l’inferno eterno. Si compra l’inferno perché con esso alimenta ogni vizio e iniquità. Con il denaro l’uomo può creare sulla terra il paradiso e l’inferno, il bene o il male. Lui cosa fa? Crea l’inferno e distrugge il paradiso. Solo nella fede vera in Cristo Gesù si acquisisce il buon uso del denaro e ci si serve di esso per creare il paradiso sulla nostra terra. Senza la vera fede in Gesù con il denaro si compra anche la coscienza dell’uomo, il suo cuore, la sua mente, per il male, mai per il bene. Oggi con il denaro si compra la verità storica della risurrezione di Gesù. Il denaro vale più dell’evento che ha sconvolto cielo e terra. O stoltezza infinita dell’uomo quanto sei potente! Per denaro ti vendi alla falsità, al male. Per denaro consegni il mondo alla tenebre.</p>
<p>1/04/13 L’amore di Gesù mai potrà essere disgiunto, separato dalla verità eterna che è se stesso. In Lui la verità è amore, l’amore è verità. In Lui verità e amore sono una cosa sola, non due. Sempre Lui ama dalla pienezza della verità. Sempre Lui è vero dalla pienezza dell’amore. Solo in Lui, con Lui, per Lui anche per noi sarà possibile amare secondo pienezza di verità, essere sempre veri nella pienezza della carità.</p>
<p>1/04/13 L’uomo, anche il più santo, è sempre tentato dalla superbia a pensarsi più degno, meritevole, addirittura superiore agli altri. Spesso è solo dopo il peccato che avviene la vera morte a noi stessi e si diviene nuove creature, nel pentimento e nell’umiltà ritrovata.</p>
<p>1/04/13 Il miracolo, segno di divina onnipotenza, è operato per aiutare ogni uomo ad accogliere Gesù, Verità e Grazia che libera e salva. Dall’accoglienza delle verità e della grazia di Gesù nasce la vita, non dal segno. Il segno dona vita effimera. Crea sentimenti vani. La verità e la grazia di Gesù trasformano la storia, creano una speranza nuova, donano all’uomo una nuova essenza. La verità e la grazia di Gesù conferiscono all’uomo pienezza di essere, gli fanno abbracciare la croce, lo aiutano a vivere la sofferenza. Il dono della verità e della grazia ci costituisce veri amanti dei fratelli. La verità e la grazia salvano e rendono veramente liberi. In Gesù la verità è sempre carità e la carità sempre verità e avvolge anche i più piccoli gesti della sua vita. Non ne tralascia alcuno. È nei particolari, nei dettagli, nella quotidianità che Gesù manifesta la verità del suo amore e la carità della sua verità. Gesù mai ha vissuto un incontro, un evento, una relazione, mai è passato oltre, senza aver prima riversato su ogni uomo grazia e verità.</p>
<p>1/04/13 Gesù sulla croce, o Gesù Crocifisso, è l’unico libro della vera sapienza dell’uomo. Chi è nel libro di Gesù Crocifisso saprà sempre come si vive e si offre al Padre ogni dolore e come si concede all’uomo ogni perdono. Il Crocifisso fa la differenza tra l’Antico e il Nuovo Testamento, tra la verità, la non verità, la falsità, l’inganno. Dinanzi alla sofferenza per il Vangelo, per la fede, siamo invitati a gioire, rallegrarci, esultare, non essere tristi, non reagire. La sofferenza per il nome di Gesù è merce di scambio. Noi diamo a Dio questa sofferenza e Lui ci dona il Paradiso. Un attimo di sofferenza sulla terra genera una gioia eterna. Questo è il più grande frutto che si coglie sull’albero della croce.</p>
<p>2/04/13 La terra senza l’opera dell’agricoltore produce spine e triboli. Una comunità cristiana senza l’opera del sacerdote produce eresie e vizi. Un gregge senza pastore è allo sbando. Muore. Una comunità cristiana senza sacerdote è anch’essa allo sbando. Muore. Sacerdote, sei tu la vita della tua comunità. Essa sarà ciò che tu sei. Non sarà mai ciò che tu non sei.</p>
<p>2/04/13 La vita dei discepoli di Gesù è comunione reale, non solo ideale, o mistica, o eucaristica, o sacramentale. È falsa, priva di ogni vero contenuto, ogni comunione spirituale che non sia supportata da una grande comunione reale. L’uomo è anima, spirito, corpo. La vera comunione è abbracciare ogni uomo, tutto l’uomo nella triplice dimensione di anima, spirito, corpo. In natura abbiamo la comunione tra terra, acqua, sole, pianta, uomo. Ognuno dona qualcosa di sé e la natura produce i suoi frutti di vita. La terra senz’acqua è un deserto. Senza sole non c’è maturazione. Senza terra non c’è vita. Senza l’uomo sulla terra ci sono solo spine. Siamo gli uni dagli altri. Ognuno è costituito vita per tutti i suoi fratelli. È nello scambio reale di vita che la comunità vive, cresce, diventa un segno per il mondo.</p>
<p>2/04/13 È questo il vero amore: dare ognuno la propria vita agli altri. La vita di tutti è dalla vita di ciascuno. Il diritto, la giustizia, l’equità non possono essere soggetti agli umori degli uomini, che sono umori cangianti, mutevoli, altalenanti. L’uomo ha bisogno di certezze e queste solo in Dio si trovano. Dio mai è mosso da sentimenti mutevoli, ma sempre dalla sua divina verità. È vera notte etica, vero buio morale quando ci lasciamo governare dal nostro sentimento in ogni cosa. La nostra legge è la verità assoluta, trascendente, divina, soprannaturale. È il diritto che ha la sua origine in Dio. Oggi ciò che l’uomo dice bene, è bene. Ciò che dice male, è male. Così avviene la trasformazione del male in bene e il bene in male. Oggi manca al bene e al male l’oggettività, il riferimento all’autore eterno di ogni diritto e di ogni vera legge. La legge della verità e del diritto non può essere la coscienza. Se così fosse saremmo condannati all’assenza della verità e del diritto.</p>
<p>2/04/13 Nella vera comunione il ricco spirituale dona al ricco materiale la potenza della sua grazia di conversione, vita nuova, vita cristica. Nella vera comunione il ricco materiale, convertito dal ricco spirituale, dona al povero materiale parte della sua ricchezza. Se il povero materiale è anche povero spirituale, rimarrà sempre nella sua duplice povertà. Se il povero materiale si fa ricco spirituale, con questa sua ricchezza trasforma il mondo. La forza della Chiesa risiede nella sua capacità divina e umana di fare tutti ricchi nello spirito. Se la Chiesa fa opera di assistenzialismo, ma non di vera elevazione spirituale del povero, mai il povero diventerà ricco dinanzi a Dio. Gesù rendeva ricchi i poveri e con questa forza soprannaturale trasformava l’intera storia. Il cristianesimo è il solo modo vero di creare comunione tra gli uomini. Tutto nasce dalla trasformazione del povero materiale che diviene ricco spirituale. Se la Chiesa fallisce in questa sua missione, assisterà il povero che diverrà sempre più povero e mai una forza di conversione.</p>
<p>3/04/13 Gesù è Maestro singolare, unico, irripetibile. Lui è il Maestro dalla stessa semplicità della luce del sole. Appena il sole inizia la sua corsa nel cielo, sulla terra scompare ogni tenebre. Tutto è illuminato dalla sua luce radiosa. Dove Gesù passa illumina gli eventi con la luce più splendente e più radiosa di quella del sole che è la sua eterna, divina ed umana verità. In Gesù non vi sono tenebre, oscurità, penombre, chiaroscuri, zone poco illuminate. Gesù è la verità assoluta, trascendente, perenne, universale, senza tempo. Quando gli uomini si trovano dinanzi a Gesù, Lui sempre li illumina conducendoli nella sua stessa verità. Non essendo noi verità purissima, parliamo dalla nostra verità impura, addirittura falsità, non conoscenza, non sapienza, non scienza. Il nostro insegnamento spesso è un miscuglio di vero e falso, di bene e male, di giustizia e ingiustizia, di santità e peccato. Chi possiede i beni materiali necessita dei beni spirituali. Chi è ricco di beni spirituali manca dei beni materiali. Nella comunione: il ricco di beni materiali condivide con chi non ne ha; il ricco di beni spirituali li partecipa con quanti ne sono privi. Senza comunione: il ricco materiale è povero, perché povera è la sua anima; il ricco spirituale è povero, perché povero è il suo corpo.</p>
<p>3/04/13 Molti non conoscono la verità del mistero del Regno dei cieli. Molti lo pensano alla maniera dei molti regni che esistono nella storia. Molti ancora nulla hanno compreso di Gesù e del suo mistero. Da molti, pur essendo cristiani, Gesù è conosciuto superficialmente, vagamente. Pochi sanno che nel regno di Gesù il più grande è colui che serve, chi si è fatto il più piccolo di tutti, chi ha occupato l’ultimo posto. L’ultimo posto nel Regno dei cieli ha un numero infinito di scanni, di seggi, e tutti lo possono occupare, senza togliere nulla ad alcuno. Gesù non è venuto per occupare il primo posto che poi sarebbe l’ultimo, bensì l’ultimo degli ultimi posti che poi sarebbe il primo. Nel Regno di Dio vi è un’altra logica che governa ogni cosa. Essa non è umana. È soprannaturale. L’ultimo è il primo e il primo è l’ultimo.</p>
<p>4/04/13 È grande la forza della preghiera. Innalzata al Signore con fede pura e carità operosa. Essa può cambiare il corso dell’intera storia. Se noi credessimo un tantino nella preghiera, con essa potremmo ottenere da Dio ogni cosa. Nulla è impossibile a colui che prega. Un solo uomo con la preghiera possiede il mondo nelle sue mani. C’è da riflettere, meditare, soprattutto credere nella preghiera. Nulla è più forte di un uomo che sa prostrarsi dinanzi al suo Signore per invocarlo con cuore contrito, grande pentimento, carità ardente. Non c’è momento più santo, più vero, più fruttuoso di quello trascorso in una preghiera umile, pura, semplice dinanzi al Signore.</p>
<p>4/04/13 I cristiani dovranno sempre attestare ad ogni altro uomo quanto è potente e vera l’azione dello Spirito Santo nella loro carne. La salvezza del mondo nasce dalla verità e dalla grazia di Cristo Gesù, divenuta interamente grazia e verità dei suoi discepoli. Nell’economia della salvezza tutto avviene per fruttificazione. Gesù ci dona lo Spirito Santo che è il frutto del suo martirio sulla croce. I cristiani dovranno dare al mondo lo Spirito Santo della conversione come frutto della loro piena obbedienza al Vangelo. Tutto è dal dimorare dei cristiani nella Parola. Un cristiano senza vita nella Parola è un cristiano senza lo Spirito della conversione. Quando un cristiano è senza lo Spirito Santo della conversione, mai un solo uomo per lui si convertirà a Cristo Signore.</p>
<p>4/04/13 Cercare il Signore non è trovare il Signore. All’azione dell’uomo deve sempre corrispondere l’azione di Dio che cerca colui che lo cerca. Il Signore cerca noi che lo cerchiamo e la sua grazia rinnova cuore, mente, spirito, anima, sentimenti, volontà, tutto di noi. La salvezza si compie quando si avverano due ricerche: di Dio e dell’uomo insieme. Una sola ricerca mai produce frutti di vita eterna. Se Dio non cerca colui che lo cerca, tutto diviene un atto di pura vanità, curiosità, falsa estasi momentanea, atroce inganno. Chi è il cristiano? È colui che è stato mandato a cercare chi già inconsciamente cerca Cristo Signore, perché cerca la vera salvezza. Nel mondo sono moltissimi quelli che cercano Cristo. Non lo trovano perché non sono cercati da coloro che sono divenuti Cristo per vocazione. Il cristiano parla senza però cercare colui che lo cerca. Pensa che il solo parlare basti, sia sufficiente. Parlare non è cercare. Molti cristiani danno per scontato che basti parlare alle folle. Non si parla alle folle, ma al cuore di ogni singola persona. Il cristiano che parla solamente, ma non cerca l’uomo che cerca Dio, vive un momento di puro spettacolo, un istante di pura fantasia. Dio sempre chiama coloro che dovranno compiere la sua opera di salvezza, redenzione, giustificazione, liberazione. Ogni vocazione è da Lui. Come il Padre anche Gesù si accosta agli uomini e li chiama, li fa, li crea. Ogni vocazione in Gesù è vera nuova creazione del loro essere. Gesù chiama Simone, Andrea, Giacomo e Giovanni e annunzia loro che da lui verranno creati veri pescatori di uomini.</p>
<p>4/04/13 La vita è il bene più grande di un uomo. Tutti dobbiamo essere a servizio della vita sotto tutte le sue forme e manifestazioni. Come Dio è a servizio della nostra vita, così anche l’uomo deve essere a servizio della vita dei suoi fratelli. Il servizio alla vita deve divenire per tutti stile, forma, modalità di comportamento e di relazione con i fratelli. Dio per la nostra vita ha sacrificato la vita del suo Figlio Unigenito. Noi invece stiamo costruendo una società incarcerata nell’egoismo. La nostra società ha paura di dare la vita, la toglie dopo averla donata, la estingue perché il servizio le risulta penoso, difficile. La nostra società si dimentica che la vita degli uni e dalla vita degli altri. Una società incapace di porsi al servizio della vita è foriera di distruzione, eliminazione, annientamento di se stessa. La forza di una società è nel suo grande servizio alla vita in ogni ambito e luogo, in ogni più piccola sua manifestazione. Il Vangelo in se stesso è il più grande servizio alla vita spirituale, fisica, materiale, sulla terra e anche nell’eternità. La preghiera che viene elevata per i vivi e per i defunti è un grande servizio alla vita. Si chiede a Dio vita per tutti.</p>
<p>5/04/13 Non si custodisce la vita quando è consegnata alla droga, all’alcool, ad ogni imprudenza, disordine morale, spirituale, fisico. Si pecca contro la vita quando il corpo è sottoposto a fatica inutile, vana, a stress che genera malattie, depressione, stanchezza cronica. Il cristiano deve reagire alla mentalità di distruzione della vita ad ogni livello. Abbiamo tutti paura della bomba atomica. Ignoriamo che il vizio è più letale di qualsiasi bomba atomica. Un solo vizio che diviene nostro gene e nostro sangue perdura i suoi effetti di morte per secoli e secoli. La potenza dei vizi nessuno la teme, perché invisibile, come l’aria. La si respira e nessuno se ne accorge. È questa è la nostra grande stoltezza: stiamo lavorando tutti per la morte e poi ci lamentiamo quando essa viene. Noi mangiamo ogni giorno la morte e poi facciamo guerra quando ci prende a causa della degustazione che abbiamo fatta di essa. La vita dei fratelli è sacra più della nostra, dal momento che siamo chiamati a dare la nostra per la salvezza della loro. La morte è distacco necessario e va vissuto in pienezza di fede. Il cristiano è chiamato ad essere sempre pronto dinanzi a questo mistero. Ogni distacco dal posto, ministero, missione, ufficio, luogo per obbedienza a Dio, deve essere vissuto in pienezza di fede.</p>
<p>5/04/13 Il missionario unico, eterno, intramontabile è il Padre nostro celeste che opera tutto per Cristo Gesù, nella potenza dello Spirito Santo. La nostra carne è strumento momentaneo, finito, transeunte. È questa la verità del nostro ministero e di ogni nostra presenza. Il Padre nostro celeste è il solo eterno e il solo che mai tramonta nel suo amore per la nostra eterna redenzione e salvezza. È per il sacerdozio eterno e celeste di Gesù Signore che sempre vi sarà la misericordia e la compassione di Dio verso l’intera umanità. Quando l’umanità è distratta, distante, assente, peccatrice, lontana dal cuore di Dio, vive combattendo per distruggersi nella sua verità. L’umanità non vuole riconoscere che solo Dio è il fondamento di ogni verità, solo Lui il principio di ogni giustizia. Un re saggio è la benedizione del popolo. Un re stolto è la rovina della gente. Quando la stoltezza governa un popolo, l’uomo diviene macerie.</p>
<p>5/04/13 Ogni uomo politico deve essere accorto, saggio, capace, esperto, diligente, con una sola occupazione: dare splendore e gloria al suo popolo. Osservo la politica e mi dico: cristiano, dove sei? Che fine hai fatto? Dove sei precipitato? Da chi ti sei lasciato rapinare cuore e mente? Cristiano, anche nella politica tu sei luce nelle tenebre, verità nella falsità, amore nell’odio, unione nella divisione. Cristiano, nella politica tu hai il posto di Dio nel governo del suo popolo. Il posto del diavolo non ti appartiene, non è per te. Cristiano, il popolo sta cadendo nella disperazione, si sta suicidando, sta soccombendo. Tutte queste morti ti appartengono. Cristiano, ecco quanto il Signore ti dice: Ascoltate dunque, o re, e cercate di comprendere; imparate, o governanti di tutta la terra. Porgete l’orecchio, voi dominatori di popoli, che siete orgogliosi di comandare su molte nazioni. Dal Signore vi fu dato il potere e l’autorità dall’Altissimo; egli esaminerà le vostre opere e scruterà i vostri propositi. Essendo ministri del suo regno, non avete governato rettamente né avete osservato la legge né vi siete comportati secondo il volere di Dio. Terribile e veloce egli piomberà su di voi, poiché il giudizio è severo contro coloro che stanno in alto. Gli ultimi meritano misericordia, ma i potenti saranno vagliati con rigore. Il Signore dell’universo non guarderà in faccia a nessuno, non avrà riguardi per la grandezza. Egli ha creato il piccolo e il grande e a tutti provvede in egual modo. Ma sui dominatori incombe un’indagine inflessibile. Pertanto a voi, o sovrani, sono dirette le mie parole, perché impariate la sapienza e non cadiate in errore (Sap 6,1-8).</p>
<p>6/04/13 Quando ci dimentichiamo che siamo servi della vita dei fratelli, cadiamo in una liturgia di morte e in una ritualità egoistica. Cristo Gesù si priva della sua carne e del suo sangue, perché l’uomo ha bisogno della carne e del suo sangue per la sua vita. È questa la logica di Dio: privarsi Lui della vita perché l’uomo entri nella vera vita. Tutta la legge di Dio è un servizio alla vita. I dieci Comandamenti sono un servizio alla vita. Le Beatitudini sono servizio alla vita. La legge della Chiesa è un grande servizio alla vita. Custodire nella salute, nell’incolumità fisica e psichica la propria vita e quella degli altri è obbligo morale di ogni persona. Molteplici sono i bisogni dell’uomo e molteplici sono anche i lavori. Ogni lavoro è degno dell’uomo. Nessun lavoro è indegno per l’uomo. Nella nostra mentalità va corretta la discriminazione tra lavoro e lavoro. Alcuni sono pensati più nobili e altri di meno. Ogni lavoro si addice ad ogni uomo, purché ne abbia le capacità, la perizia, la scienza, l’arte, la tecnica. Ogni lavoro va appreso. Al lavoro ci si deve formare, istruire, instradare, educare, ammaestrare. La scuola serve per formare al lavoro. Immoralità è la sperequazione nei salari, lo sfruttamento degli operai, l’assenteismo, l’abbandono immotivato del posto del lavoro. Immoralità , grave ingiustizia, non è solo la sottrazione della giusta paga agli operai, ma anche una paga oltre ogni limite di convenienza. Le ingiustizie sociali nascono tutte dalla non giusta retribuzione o in eccesso o in difetto. Ma sempre di ingiusta retribuzione si tratta. Ogni ingiusta retribuzione o in eccesso o in difetto è grave peccato presso Dio. Ogni ingiusta retribuzione obbliga, se è in eccesso, a restituire quanto non dovuto. Se è in difetto, ad aggiungere quanto vi manca. Chi predica il Vangelo non deve limitarsi a dire che non pagare le tasse è peccato. È peccato contro Dio predicare ad una sola parte. Chi predica il Vangelo deve dire che ogni tassa ingiusta è peccato. Chi predica il Vangelo deve dire che ogni tassa, causata da una eccessiva remunerazione o da disequilibrio negli stipendi, è grave peccato. Ogni tassa è sangue degli operai.</p>
<p>6/04/13 A nessuno è lecito nutrire i propri vizi col sangue dei suoi fratelli. Costui sappia che è un assassino. Quanti governano i popoli devono conoscere le regole della giusta e santa moralità. La sana e giusta moralità obbliga tutti, sempre. Ora leggi quanto insegna Dio: “Sacrificare il frutto dell’ingiustizia è un’offerta da scherno e i doni dei malvagi non sono graditi. L’Altissimo non gradisce le offerte degli empi né perdona i peccati secondo il numero delle vittime. Sacrifica un figlio davanti al proprio padre chi offre un sacrificio con i beni dei poveri. Il pane dei bisognosi è la vita dei poveri, colui che glielo toglie è un sanguinario. Uccide il prossimo chi gli toglie il nutrimento, versa sangue chi rifiuta il salario all’operaio (Sir 24,21-26).</p>
<p>7/04/13 Una sana, vera, corretta, giusta visione antropologica della dignità dell’uomo può essere fondata solo in Dio, mai nelle varie filosofie. La colorazione politica, sociale, religiosa mai deve alterare la dignità dell’uomo, invece obbliga a riconoscerla in ogni altra persona. Nella fede in Cristo Gesù la dignità dell’uomo viene sommamente elevata, perché in Lui Dio ci rende partecipe della sua divina natura. Il cristiano per questo esiste: per aiutare ogni altro uomo perché sia, viva, diventi pienamente vero nella sua persona.</p>
<p>7/04/13 Chi esce anche di un solo millimetro dalla luce di Cristo Gesù, è conquistato dal buio etico, smarrisce e perde la sua verità. La nostra non verità non permette che possiamo lavorare per la verità degli altri. Chi smarrisce, perde, altera la sua verità, mai potrà aiutare un altro a conquistare la verità della sua natura e della sua persona. È peccato contro l’umanità ridurre la vera fede in Cristo Gesù in vago sentimento, gesti effimeri senza alcun significato di salvezza vera. Urge rientrare nella pienezza della verità di Cristo perché solo da essa possiamo dare pienezza di verità e dignità al mondo intero.</p>
<p>7/04/13 Un re saggio nulla omette per il più grande bene del suo popolo. Un re stolto pensa solamente a gonfiarsi di vano e inutile orgoglio. Un re saggio dona splendore e gloria al suo popolo. Un re stolto crea solo miseria, povertà, morte spirituale e fisica. La saggezza è dono di Dio. Lui la elargisce ai miti e umili di cuore. La superbia rende stolti e insipienti. L’umiltà saggi e sapienti. Un re saggio offre la sua vita per il bene del suo popolo. Un re stolto sacrifica il popolo alla sua effimera gloria. Un regno è come una famiglia. Il padre provvede al bene di tutti i suoi figli. Un buon re è provvidenza per tutto il suo popolo.</p>
<p>7/04/13 Il vero teologo non insegue le teologie, le filosofie, le correnti, le morali, le verità, i pensieri, i sentimenti, le dicerie, gli umori. Il vero teologo ascolta e legge tutte queste cose, ma sa che tutte queste cose cercano di dire la Parola di Dio, ma non sono Parola di Dio. Il vero teologo sa che neanche la sua parola è Parola di Dio e per questo medita giorno e notte la Parola di Dio per ripeterla secondo verità. Il vero teologo è l’amante della Parola di Dio. Vive in essa, con essa, per essa. Altrimenti mai la potrà ripetere o riferire. Il vero teologo vive l’esperienza di Salomone: “La sapienza si estende vigorosa da un’estremità all’altra e governa a meraviglia l’universo. È lei che ho amato e corteggiato fin dalla mia giovinezza, ho bramato di farla mia sposa, mi sono innamorato della sua bellezza. Ella manifesta la sua nobile origine vivendo in comunione con Dio, poiché il Signore dell’universo l’ha amata. La sapienza è iniziata alla scienza di Dio e discerne le sue opere (Sap 8,1-4). Quanto vorrei essere vero teologo! Non sono vero teologo, perché la Parola di Dio non è divenuta mia carne e mio sangue. Vi è distinzione tra la mia parola e la Parola di Dio. Nulla è più necessario all’uomo della sapienza. Essa è necessaria più che il pane, più che l’acqua, più che ogni altro nutrimento. Chi possiede la sapienza sa come trasformare ogni cosa in un grande bene: la povertà in ricchezza, la miseria in abbondanza. Chi si lascia ammaestrare dalla sapienza riesce anche trasformare la morte in vita, il poco in molto, la solitudine in comunione Chi è senza la sapienza fa delle cose buone un uso cattivo: trasforma la vita in morte, la ricchezza in povertà, l’abbondanza in miseria. Chi è privo della sapienza anche lo stesso cibo lo trasforma in veleno di morte. Di tutto usa per la morte non per la vita. Noi tutti stiamo male per stoltezza. Siamo poveri per insipienza. Avanziamo nella miseria per mancanza di intelligenza. Gustare la sapienza è grande grazia di Dio ed è vera beatitudine. È Dio la sola sorgente della vera sapienza e Lui la dona in Cristo Gesù.</p>
<p>8/04/13 L’umanità oggi è nell’oscuramento di sé, in una profonda notte etica, in un buio morale, che non lascia presagire nulla di buono. L’umanità ha scalzato i fondamenti eterni della sua verità, costituendo la sua volontà unico principio di essere e di esistenza. L’umanità oggi è simile ad un ingegnere che distrugge tutte le leggi della statica e della dinamica e poi pretende edificare grattacieli. La vera vita dell’umanità non è comprensibile solo in dei principi di ordine eterno, divino, non negoziabili. Principio di verità, giustizia, vita non è una norma esterna all’uomo, è invece una persona. È lo Spirito Santo. Lo Spirito Santo è il principio eterno della nostra vita, perché Lui è il Creatore di essa. Lo Spirito Santo crea in noi la vera vita e da Lui essa è condotta e guidata in pienezza di verità, giustizia, santità. È dannoso pensare che l’uomo possieda in se le ragioni della verità e della giustizia. Questa è una menzogna, una grossa menzogna. Principio di ogni verità e ogni giustizia è lo Spirito Santo Dio, il solo che crea comunione tra Dio e uomo e tra uomo e uomo. Dove lo Spirito Santo non regna, li è impossibile che vi possa regnare la comunione. Comunione è accoglienza dell’altro, secondo la verità e la carità che sono in Dio e che vengono messe nel cuore dallo Spirito Santo.</p>
<p>8/04/13 È Dio la vita di un popolo, di una nazione, di un regno. Dio è la vita del popolo, se è la vita di colui che il popolo governa e regge. Chi regge un popolo ed è senza Dio è una sciagura per il popolo. Dio non è in lui e non può dare attraverso di lui la sua benedizione. Chiunque tu sia, di destra, sinistra, centro, sappi che se reggi il popolo senza che Dio regga te, mai potrai dare vita al tuo popolo. Ogni reggitore di popoli è simile ad una cisterna che Dio riempie. Se la cisterna è piena d’acqua dona vita. Se è vota, crea un deserto. Voi reggitori di popoli che dite che Dio non vi serve, sarete sempre cisterne vuote. Create apparenze inutili. La storia si rivolta contro.</p>
<p>8/04/13 Ascolta cosa dice il profeta Aggeo: “Avete seminato molto, ma avete raccolto poco; avete mangiato, ma non da togliervi la fame. Avete bevuto, ma non fino a inebriarvi; vi siete vestiti, ma non vi siete riscaldati! L’operaio ha avuto il salario, ma per metterlo in un sacchetto forato” (Ag 1,6). “Si andava a un mucchio da cui si attendevano venti misure di grano e ce n’erano dieci. Si andava ad attingere a un tino da cinquanta misure e ce n’erano venti. Vi ho colpiti con la ruggine, il carbonchio e la grandine in tutti i lavori delle vostre mani, ma voi non siete ritornati a me” (Ag 2,16). Non cambia l’uomo cambiando le leggi. Si deve cambiare l’uomo e l’uomo uno solo lo può cambiare: la verità e la grazia di Cristo Gesù. Costruire senza Cristo Gesù è lavorare per la distruzione del regno, non per la sua vera edificazione e salvezza. Che tu creda o non creda, la storia è contro di te, se tu sei contro o senza Dio. Costruire senza Dio è edificare sulla sabbia.</p>
<p>8/04/13 Credere nel sacramento del perdono per i propri peccati in qualche modo è anche facile. Tutti desideriamo il perdono delle nostre colpe. Difficile è credere che ogni discepolo di Gesù è chiamato a imitare il suo Maestro, concedendo sempre il perdono, settanta volte sette. Difficile diviene credere che il cristiano deve essere sempre sacramento, segno efficace del perdono. È la via del rinnovamento del mondo. Quando ogni discepolo di Gesù diventerà sacramento di perdono, come Gesù sulla croce, il mondo sarà rivestito di una grande luce. Dove Cristo non regna nei cuori, lì c’è solo sete di giustizia, vendetta, carcere, prigione, pena di morte, sterminio, strage, rivoluzione. Il non perdono crea l’inciviltà e la disumanità dell’odio, che è anticristianesimo, antiumanesimo, guerra senza fine, faida perenne. Il discepolo di Gesù è per la civiltà e l’umanità del vero amore e non c’è vero amore senza il perdono immediato, totale, senza riserve.</p>
<p>9/04/13 Senza lo Spirito Santo la Chiesa sarebbe mente senza memoria, cuore senza pietà e compassione, volontà senza energia di vita. Lo Santo Spirito è memoria vivente e attuale del mistero di Cristo Gesù, fortezza fino al martirio, carità senza limiti. Lo Spirito Santo è prontezza e immediatezza nella comprensione della verità. Lo Spirito Santo è perenne desiderio che spinge verso il bene sempre più grande da compiere e da realizzare. Lo Spirito di Dio è la vera vita della Chiesa, la sua anima divina che sempre la risuscita, la libera, la rimette sulla giusta via. Lo Spirito Santo purifica la Chiesa da ogni pensiero della terra, la orienta verso nuovi orizzonti di comprensione di se stessa. Se Gesù non avesse lasciato il suo Spirito alla Chiesa, essa oggi non esisterebbe più nella sua verità e carità. Senza lo Spirito Santo la Chiesa sarebbe un evento umano non divino, della terra non del cielo. Senza lo Spirito Santo la Chiesa sarebbe un insieme di uomini che si lacererebbero a vicenda come avviene nella società politica. Lo Spirito Santo partorisce Cristo nella Chiesa ogni giorno nella pienezza della sua verità e carità. Tutto è lo Spirito per la Chiesa. Essa di Lui deve ogni giorno invocarlo perché la rinnovi e la rigeneri nella sua verità e carità.</p>
<p>9/04/13 Come Gesù è il profumo del Padre e dello Spirito Santo in mezzo agli uomini, così deve essere di ogni pastore in Cristo Signore. Se il pastore in Cristo non è profumo di Cristo in mezzo alle pecore, mai le pecore diverranno profumo di Cristo in mezzo ai loro fratelli. Cristo è divenuto intenso profumo del Padre, facendosi con Lui una sola volontà, una sola opera, una sola carità, un solo amore. Il pastore in Cristo diviene profumo di Cristo se si fa con Gesù Signore una sola volontà, una sola opera, una sola carità, una sola Parola. Come Cristo mai smise di essere una cosa sola con il Padre, così deve sempre potersi dire di ogni pastore in Cristo Gesù. Cristo Gesù è l’Agnello di Dio, e solo perché vero Agnello di Dio, è potuto divenire, farsi vero Pastore del Padre in mezzo al suo gregge. Se il pastore in Cristo non diviene agnello di Cristo, non immola a Lui la vita, mai potrà essere vero pastore in Lui, con Lui, per Lui. Cristo è vero buon Pastore perché vero discepolo del Padre. Chi non è vero buon discepolo di Cristo, mai potrà essere suo buon pastore. Il vero buon pastore in Cristo porterà nel mondo il buon profumo della verità e della carità finché rimarrà vero agnello di Cristo Signore. Essere vero agnello di Gesù vuol dire farsi un sacrificio d’amore, nella verità e nell’obbedienza a Cristo, per la redenzione del mondo. Il martirio quotidiano per un apostolo del Signore è la falsa interpretazione di parole, opere, gesti, segni da parte di vicini e lontani. Quando il nostro cuore è ansioso, tormentato, invidioso, geloso, cattivo, astioso, all’istante nasce la cattiva, falsa interpretazione. La falsa interpretazione è l’arma del diavolo. Lui si serve di essa per creare turbamenti nei cuori e dissidi e divisioni nella comunità. Contro le false interpretazioni solo il Signore può difendere, proteggere, custodire. Al Signore ci si rivolge con preghiera ininterrotta.</p>
<p>10/04/13 L’umanità oggi è simile fitto bosco, in una notte senza luce di luna, coperta da una spessa coltre di buio etico, veritativo, sapienziale. Del fitto bosco dell’umanità, sei tu, cristiano, la luce. Tu devi illuminarla affinché ogni uomo possa vedere bene e male, vero e falso. Se tu cristiano non sei luce, inutile dire all’umanità cosa fare. È sorda. I suoi orecchi sono otturati, sigillati con resistente cera. Il mondo intero è pieno di libri che contengono ogni insegnamento. Ma l’uomo non vede la verità. Essa è solamente scritta. Il libro è chiuso. Se tu gli fai vedere cosa è la luce vera, essa la vede. Gliela farai vedere divenendo tu vera luce sempre più intensa in Cristo Gesù. Cristiano, sarai luce vera se diverrai nella tua persona verità, giustizia, carità, fede, speranza, santità, amorevolezza, umiltà, mitezza. Cristiano, il mondo vede ciò che tu sei, non ciò che tu dici. È sordo alle tue parole, mentre vedrà sempre la tua luce. Cristiano, sei anche il sapore di Dio e di Cristo nel mondo. Sei in mezzo agli uomini il sale della sapienza e della verità di Cristo Gesù. Come il sale per dare sapore deve sciogliersi, annullarsi nella sua essenza, divenire una cosa sola con i cibi, così è per te, cristiano. Se tu, cristiano, non ti sciogli, divenendo verità, carità, speranza, misericordia, nessun sapore verrà dato al mondo attraverso te.</p>
<p>10/04/13 Grandezza, gloria, fama, lusso, hanno un costo altissimo. Certe cose si possono fare solo sul sangue della gente: strumento sono le tasse. La tassa può essere imposta per un solo scopo: per il bene più grande di tutto il popolo. È obbligo di ciascuno partecipare al bene di quanti vivono nella stessa città, stessa regione, stesso paese o stato, unica terra. Quando la tassa è giusta e quando essa è ingiusta? Quando essa può essere esercitata e quando ci si deve astenere dall’imporla? Il lavoro è obbligo naturale. L’uomo è stato creato per il lavoro. Dal lavoro deve attingere ciò che gli è necessario per la sua vita. La tassa serve perché colui che lavora senza frutto da commercializzare possa sostentarsi attraverso il frutto di colui che commercializza. Colui che commercializza usa i servizi di colui che non commercializza. La tassa è un bene per un bene. Essa è un commercio di beni. Quando si esce dal giusto rapporto di scambio di prodotti, l’uso della tassa diviene ingiusto, perché salta la regola che la regge. Come nel commercio esiste la frode, il dolo, l’inganno, la falsità, la menzogna, così è anche in questo commercio fondato sulla tassa. Sono ingiuste, immorali, tutte quelle tasse che servono per accrescere la propria gloria, per favorire il lusso, incrementare i vizi. Sono ingiuste, immorali tutte quelle tasse che favoriscono sprechi, sciupii, distrazioni di denaro, peculato, disonestà. Sono ingiuste, inique tutte quelle tasse richieste dall’assenteismo, mancanza di professionalità, corruzione, scarso impegno. Sono ingiuste, inique e immorali tutte quelle tasse che sono imposte a causa della cattiva gestione del denaro pubblico. Sono ingiuste, inique e immorali tutte quelle tasse il cui denaro è andato alla costruzione di opere pubbliche inutili o abbandonate. Coloro che governano, prima di imporre una sola tassa, sono obbligati ad eliminare tutte le fonti di sciupio del denaro pubblico. Anche di un solo denaro, o lira, o centesimo, sciupato, usato male, quanti governano sono responsabili dinanzi a Dio e al mondo. Tutte le fonti di sciupio del denaro pubblico sono come un paniere. Tutta l’acqua che in esso si versa, scompare. È obbligo di ogni amministratore otturare tutti i fori dello sciupio. Poi, solo poi potrà introdurre una nuova tassazione. La giustizia distributiva e la giustizia commutativa non possono essere tenute fuori se si vuole una tassazione giusta ed equa. Tutti parlano di tasse, nessuno dice i motivi della loro necessità. Nessuno verifica la verità, la giustizia, la santità di una tassa. Mai si potranno abbassare le tasse, se non si abbassa lo sperpero e lo sciupio perpetrato in mille modi da ogni cittadino.</p>
<p>11/04/13 La donna non è un oggetto a servizio della concupiscenza dell’uomo. La donna è persona che è in tutto uguale all’uomo, posta da Dio al fianco dell’uomo, come aiuto a lui corrispondente. La donna non è per soddisfare la libidine dell’uomo. Essa è dell’uomo in un istituto che si chiama matrimonio unico, indissolubile, fedele. Fuori dell’istituto del vero matrimonio la donna non appartiene all’uomo, l’uomo non appartiene alla donna. Il matrimonio è solo tra un uomo e una donna, perché solo la donna è stata data all’uomo come aiuto a lui corrispondente. La donna non è stata data alla donna come aiuto a lei corrispondente. È stata dato solo all’uomo. Questa la sua verità di donna. L’uomo non è stato dato all’uomo come aiuto a lui corrispondente. È stato dato solo alla donna. Questa la sua verità. Se un uomo e una donna non si educano alla loro verità di natura, non c’è educazione. C’è falsificazione, confusione, menzogna di natura. Oggi non solo non c’è educazione alla verità dell’uomo e della donna, c’è distruzione, annientamento, cancellazione della loro verità..</p>
<p>11/04/13 Dio è la verità dell’uomo. Un uomo senza la sua verità non è uomo. Può essere qualsiasi cosa, ma non è uomo, perché l’uomo è la sua verità. Il mondo che noi diciamo civile, ancora oggi è avvolto dalla più grande inciviltà, a causa della non verità e della falsità che lo muovono. In Israele Dio era l’educatore del suo popolo. A lui insegnava a camminare, anche se con grande fatica, nella più pura e santa verità. Dio ammaestrava l’uomo sulla verità dell’uomo. I metodi sono storici, la verità è ben oltre la storia. L’uomo mai sarà vero educatore dell’uomo, quando non conosce la verità della sua natura, della sua anima, del suo corpo, del suo spirito. Chi non conosce la verità neanche può educare, perché l’educazione vera è alla verità. Neanche alla verità scientifica vi è vera educazione quando non si conosce la verità della scienza in pienezza di verità divina. Neanche la verità parziale viene usata secondo il più grande bene. Spesso la usiamo per il più grande male, per la distruzione dell’uomo.</p>
<p>11/04/13 Ogni re ha il posto di Dio in mezzo al suo popolo. Dio non lavora per opprimere, ma per liberare, dare dignità, gioia, conforto. Ogni re, posto da Dio a servizio del suo popolo, è obbligato a cercare la forma migliore di governo a servizio del bene più grande.</p>
<p>11/04/13 Il popolo non è una pura bestia da soma. Il popolo è fatto di persone con cuore, mente, intelligenza, corpo sofferente. Una sana politica mai potrà prescindere dalla verità della persona umana. Chi è posto in alto deve sapere chi è un uomo. Deve sapere anche perché lui occupa quel posto. Lo occupa per servire la persona umana. Non una persona, ma tutte le persone: poveri, ricchi, istruiti, ignoranti, sani, ammalati, tutti devono essere serviti dal re. L’ideologia è la più grande nemica di chi è chiamato a governare. La verità invece è la sua migliore amica. Chi governa per ideologia, governa con una nemica mortale al suo fianco. L’ideologia è consigliera disonesta, malvagia, perversa. Un buon governatore deve sposare sempre la più pura verità sull’uomo. Un re che non sa chi è se stesso e chi è il popolo che gli è stato consegnato, è semplicemente uno stolto, un insipiente. Un re stolto e insipiente non è degno di occupare nessun posto di governo. Stoltezza e insipienza rovinano un popolo.</p>
<p>12/04/13 Gesù è seguito da una grande folla. Pochi lo seguono per la verità che Lui porta. Molti lo seguono per le “verità” che essi portano. Molti seguono questo o quell’altro personaggio importante. Lo seguono per la sua verità o per la loro, quella del proprio cuore? Sono moltissimi quelli che seguono una persona per la verità che è nel loro cuore. La verità del seguìto e di chi segue non è la stessa. È nella differenza di verità tra il seguìto e chi segue che si annidano tutte le false illusioni, le false speranze, le false attese. Un vero uomo di Dio, un uomo amante della verità, mai darà adito a che lo si segua giocando sull’equivoco, o differenza di verità. È inganno, menzogna, falsità, frode abusare della fede degli altri, indicando loro una verità che noi stessi sanno essere falsità, menzogna. I grandi misfatti della storia sono il frutto di una falsa sequela. Tutte le dittature sono possibili a causa della menzogna fatta verità. È proprio dell’uomo onesto precisare sempre i termini della sua verità e mettere in luce ogni possibile equivoco. Nessun uomo onesto dovrà permettere che ci sia una sequela della sua persona con una verità differente di quella che è la sua. Nessun uomo dovrà lasciarsi ingannare da false parole che promettono una cosa e ne danno un’altra, o ne possono dare solo un’altra.</p>
<p>12/04/13 Gesù è stato sempre onesto, vero, saggio, prudente, sapiente, accorto. Mai ha permesso ad alcuno che interpretasse male la sua verità. È obbligo di ogni singola persona non lasciarsi ingannare, tentare, condurre su una falsa strada. Ognuno è chiamato al sano discernimento prima di intraprendere una strada. È la verità che Gesù sempre insegna. La storia è fatta da ogni nostra decisione di seguire o non seguire chi bussa alla porta del nostro cuore e della nostra intelligenza. Ad ognuno l’obbligo di non lasciare che il cuore vinca e l’intelligenza venga sotterrata. Quando muore l’intelligenza, muore la verità.</p>
<p>12/04/13 Quando un popolo cade dalla retta fede, è la sciagura più grande, perché si incammina su sentieri di ogni ingiustizia sociale. La retta fede è creatrice di vera giustizia sociale. Se la retta fede non governa i cuori, la vera giustizia sociale non dimora nel paese. Devono porre ogni attenzione quei governanti che aboliscono o distolgono dalla retta fede. Nei loro regni cresceranno tutte le ingiustizie. Fede vera uguale giustizia vera. Fede non vera uguale giustizia falsa, ingiustizia, sopraffazione, immoralità e ogni altra sciagura. Sono stolti tutti quei governanti che pensano che l’abolizione della vera religione porti benessere al loro popolo. La falsità religiosa mai sarà sorgente di benessere. Essa è uragano che distrugge e abbatte, sradica e demolisce ogni buona relazione. La vera religione genera il bene, la falsa il male. La vera crea unità, la falsità divisione. La vera produce pace, la falsa guerra perenne. La falsa religione genera la più grande guerra, che è quella dell’ignoranza. Questa distrugge i popoli più di qualsiasi altra guerra.</p>
<p>12/04/13 La ricchezza accumulata con la benedizione di Dio negli anni, sparisce in un istante, nell’istante in cui l’uomo abbandona il suo Dio. Il Signore ogni giorno va cercato, invocato, lodato, benedetto, celebrato, amato, ascoltato, servito, onorato, esaltato. Basta un solo giorno senza il Signore e l’uomo si ritrova senza se stesso. Senza la sua verità in noi, siamo noi senza la nostra verità. Chi è senza Dio, è sempre senza l’uomo. È con l’uomo e per l’uomo, chi è con Dio e per il Signore.</p>
<p>12/04/13 È Dio in noi la verità dell’uomo. Molti gridano la verità, ma è la loro verità. Non è la verità di Dio, né la verità della storia. È ciò che essi vorrebbero fosse la verità. Gridare la verità immaginata, pensata, creata dalla mente, come verità di Dio e della storia è il male oscuro dell’anima. Vedere che la verità immaginata viene offerta come verità storica dai Mass-Media, rivela quanto universale sia il male oscuro dell’anima.</p>
<p>12/04/13 Il nostro Dio è veramente il Signore della storia. In un istante il suo corso cambia direzione sotto la sua potente guida. Un pilota esperto è capace, a qualsiasi velocità, di fare inversione di marcia a centottanta gradi, retrofronte istantaneo, immediato. Il Signore è capace in un solo istante di far fare retrofronte alla storia che come missile marcia a velocità oltre il muro del suono. Sempre il Signore diviene la salvezza del suo popolo, cambia all’istante la storia, quando il popolo si converte e crede nel suo Vangelo. Noi tutti vogliamo i frutti dell’onnipotenza salvatrice di Dio senza il Vangelo di Dio. È come se volessimo i frutti senza l’albero. Si confida nel Signore in un solo modo: convertendosi e credendo nella sua Parola, nel suo Vangelo. Dio è con noi se noi siamo con Lui. Noi siamo con il nostro Dio e Signore se siamo nella sua Parola, nel suo Vangelo. È con Dio chi è nella sua Parola. Non è con Dio chi non è nella sua Parola. Anche oggi sono molti coloro che pensano che la Parola di Dio sia ininfluente in ordine alla vera fede. Senza Parola non c’è fede. La fede è nella Parola, non è in Dio. È nella Parola di Dio. È la Parola di Dio che ci dona Dio nella sua verità. Dio e la sua Parola sono una cosa sola. Mai Dio potrà essere disgiunto, separato, preso senza la sua Parola. La Parola è di Dio. Mai la Parola potrà essere disgiunta, separata, presa senza il Dio che la proferisce e la dona. Sono in errore quanti gridano che vi è un unico Dio, senza però gridare che vi è un’unica Parola di Dio, una sola Legge, un solo Vangelo. L’unico Dio richiede, esige una sola Parola, un solo Vangelo, una sola Legge. Non può essere unico nella natura e molteplice nelle Parole.</p>
<p>13/04/13 Quando lo Spirito Santo prende posto nel cuore di un uomo, questi cambia tutto di sé, viene interiormente ed esteriormente trasformato. Trasformati dallo Spirito Santo, gli Apostoli parlano un linguaggio comprensibile dal mondo intero: è il linguaggio dell’amore puro. Il linguaggio dell’amore puro tutti lo possono comprendere, perché esso è scritto dal Signore nel cuore di ogni uomo. Ogni uomo è ad immagine di Dio, che è divina carità, e sa comprendere questo solo linguaggio: quello della carità e dell’amore. la Chiesa o parlerà il linguaggio dell’amore puro, vivendo di carità nella verità, oppure essa sarà sempre avvolta da un mutismo cosmico. Non è quello della profonda e alta teologia il linguaggio universale della Chiesa, ma solo quello della carità nella verità di Cristo Gesù.</p>
<p>13/04/13 La vera restaurazione del culto e dell’adorazione dell’unico vero Dio inizia insegnando a mettere nel cuore la Parola del Vangelo. La purificazione del culto esteriore senza quella del culto del cuore è opera vana. Il culto vero verso Dio è obbedienza alla sua Parola. Ogni lavoro di purificazione della religione deve sempre iniziare dal cuore. Se il cuore rimane fuori, l’opera esteriore è vana, inutile, fuorviante. Pulire l’esterno del bicchiere e lasciare l’intero pieno di iniquità, è ipocrisia. È anche falsa testimonianza resa alla vera religione. È il cuore che deve essere condotto al Signore. Lavorare sul cuore non è opera di un solo giorno. È lavoro quotidiano ininterrotto.</p>
<p>13/04/13 La mente è la nostra grande costruttrice di idoli. A volte neanche ci si accorge che essi sono divenuti la nostra stessa natura. Quando gli idoli divengono la nostra stessa natura, siamo convinti di essere nella vera religione, mentre in realtà siamo nell’idolatria. Senza Dio, si è anche senza se stessi. È Dio la vita di ogni uomo. Chi rifiuta Dio, si rifiuta di vivere da vero uomo. Chi abbandona Dio, abbandona se stesso al nulla, al niente. È come se uno volesse vivere senza la sua stessa vita. Chi abbandona Dio, decide di vivere una vita di continua morte. Dio è luce, chi è senza Dio, è senza luce, senza vita.</p>
<p>13/04/13 Nella Chiesa il sacerdote è l’insegnante, il professore, l’esperto delle cose di Dio. È la luce della verità di Dio sulla nostra terra. Le cose di Dio sono tutte rivelate e contenute nella Legge. Il sacerdote è il maestro, il dotto, il vero conoscitore della Legge di Dio. Un sacerdote che si allontana dalla Legge, non la insegna, non mostra all’uomo come essa va vissuta, è la rovina del suo popolo. Senza la Legge si è anche senza Dio. Senza Dio si è senza se stessi. Si è di se stessi non nella verità, ma nella falsità. Il sacerdote è il solo che insegna all’uomo come essere di se stessi nella verità. Senza il sacerdote, l’uomo non è, mai potrà essere.</p>
<p>14/04/13 Obbligarsi è legarsi a qualcosa per un fine superiore, alto, nobile, divino, di cielo, oltre che di grandissimi beni della terra. Ci si può obbligare singolarmente, personalmente, ma anche insieme, a gruppi, comunitariamente, come intero popolo. L’obbligo del singolo è importante, esso però alla fine potrebbe risultare assai debole. Nella prova, ci si potrebbe trovare soli e cadere. Nell’obbligo comunitario, di una intera comunità, intera nazione, intero popolo, intero regno, l’uno diviene la forza dell’altro. Il più forte diviene forza per il meno forte, il più coraggioso per il meno coraggioso, il più volenteroso per il meno volenteroso. Obbligarsi insieme, come regno, a ricercare il Signore necessariamente si trasforma in forza collettiva, di vero aiuto e sostegno reciproco. La forza della nostra religione è tutta in questo obbligo comunitario, universale, di tutta la Chiesa, tutto il popolo di Dio. Anche nella Chiesa assistiamo ad un cristianesimo individualista, singolarista, personalista, isolazionista. Eppure la nostra Chiesa è comunione, eucaristia, formazione e creazione di un solo corpo, una sola vita. Tutti siamo chiamati ad uscire dal nostro isolamento ed iniziare un vero cammino di comunione non solo spirituale, quanto soprattutto reale. La comunione è essenza, principio basilare della fede. Senza di essa si costruiscono tanti cristiani, ma non si crea il popolo cristiano. È il nostro fine: creare il popolo cristiano, la comunità cristiana, la diocesi cristiana, la parrocchia cristiana, un Movimento cristiano. Urge lasciare l’isolazionismo, il carcere dorato dell’individualità ed entrare nella legge della vera comunione spirituale e materiale. Se la comunione non è creata, ogni obbligo dura poco. Manca l’aiuto del fratello di fede che ci sorregga e ci sproni ad andare avanti. La comunione è la verità della fede. È presente e futuro di essa. Chi pratica la comunione attesta di conoscere secondo verità la sua fede. Un’alleanza non governabile, è un’alleanza contro la propria persona, non a nostro favore. È un’alleanza che ha un costo altissimo. Molti uomini stringono alleanza, esse però risultano ingovernabili per gli stessi che l’hanno cercata, invocata, proposta. Nessun uomo sarà mai affidabile in tutto. Oggi è con te, domani contro di te. Oggi ti acclama, domani ti vende al tuo nemico. Ogni uomo è come il tempo. Oggi è calmo e sereno. È a tuo favore. Domani sarà burrascoso e in tempesta. È contro di te.</p>
<p>14/04/13 Dio è la stabilità dell’uomo e solo chi è fortemente radicato in Dio diviene stabile come dura roccia. Mai ci si deve fidare di chi non è radicato in Dio. È carente di ogni stabilità. È piantato sulle sabbie mobili della sua umanità. La storia degli uomini è un tradimento perenne, un venire meno alla parola data, un vendersi l’amico di ieri al suo più grande nemico. È effimera ogni alleanza con un uomo non fortemente radicato, piantato nella Parola del Signore, la sola che dona stabilità alla sua vita. Chi decide di essere senza Dio, in balia di se stesso, diviene subito preda del peccato, dal quale è condotto a peccati ancora più grandi. Chi è preda del suo peccato, all’istante diviene fabbricatore di afflizione per i suoi fratelli. Mai potrà essere fabbricatore di pace. Dio lascia l’uomo in balia di se stesso, quando questi decide di lasciare la sua casa per andarsene lontano da lui, fuori del suo amore. Triste realtà dell’uomo! Senza Dio, la sola fonte della sua verità e della sua vita, egli è prigioniero, schiavo, asservito all’idolatria. Una persona schiava del peccato, diviene all’istante fabbricatore di guerre, liti, divisioni, incesti, stupri, oppressione, ogni tirannia. Il peccato corrompe la natura. Dalla natura corrotta mai potrà sorgere il bene, sempre verrà il male. La natura corrotta dona corruzione.</p>
<p>14/04/13 Il falso profeta dice cose secondo il cuore del re. Il vero profeta invece dice cose secondo il cuore di Dio. Un buon governo sta proprio nella sua universalità. Un governo non universale, al quale sfuggono mille realtà, è sempre fallimentare. Un governo che non possiede la regia delle più piccole spese del denaro pubblico nel suo territorio, è già bancarotta. I piccoli risparmi fanno le grandi ricchezze. Chi disprezza i piccoli risparmi, fa presto fallimento.</p>
<p>14/04/13 Mio padre, di cultura contadina, raccoglieva anche un solo chicco d’uva che cadeva per terra durante la vendemmia. Se ogni cittadino in un giorno risparmiasse un solo euro del denaro pubblico, ci sarebbe un guadagno per il governo di 56 milioni di euro. In un anno si guadagnerebbe la bella cifra di 20.440.000.000,00 (venti miliardi quattrocentoquaranta milioni di euro). Un buon governo centrale sa vigilare sulle spese dei governi periferici. Senza questa vigilanza non vi è speranza di bene per alcuno. È questa emorragia continua la causa del dissesto economico di un paese. La bravura di un governo consiste proprio in questa sottile regia. È il nostro grande errore cristiano. Noi la fede la professiamo nelle chiese, ma non la viviamo per le strade. Confessiamo la fede nelle nostre case, ma non la pratichiamo con gli amici. La manifestiamo nelle cose private, ma non in quelle pubbliche. Viviamo la fede nelle piccole cose, ma non nelle grandi. Questo modo di vivere la fede tradisce che non viviamo per nulla di fede. Un uomo di fede è sempre uomo di fede. In ogni relazione è uomo di fede, in ogni angolo di questo mondo è uomo di fede. Nello sport, arte, spettacolo, politica, divertimento, ferie, posto di lavoro chi è uomo di fede rimane sempre uomo di fede. Un uomo di fede è uomo di fede con il re e con i suoi amici. Se non è vero uomo di fede con il re non lo sarà neanche con i suoi amici. Un uomo di fede è uomo di fede sempre, perché è la verità della sua natura. La fede investe la stessa natura. La nostra è natura di fede. Come la natura di un asino è sempre natura di asino, così la natura del cristiano è sempre natura di cristiano, natura di fede. Chi cambia natura di fede di volta in volta attesta che ancora non è divenuto natura di fede. La sua è una natura di non fede. La natura è una, non due, non tre, non molte. La natura di fede è una, non due, non tre, non molte. È sempre natura di fede.</p>
<p>15/04/13 Insegnare la Legge solo nelle cattedrali, a nulla serve se le periferie vengono lasciate nell’ignoranza della Legge del Signore. A nulla serve che nel cuore della città non si adorano idoli, se poi in periferia l’idolatria è la religione dominante. A nulla serve che il re conosca la Legge, se poi tutto il suo popolo la ignora. Buon governo religioso è quello che cura tutte le periferie del territorio. È periferia ogni luogo dove la Legge non è conosciuta. Per noi cristiani è periferia ogni luogo, in città e in paese, dove non regna il Vangelo, perché non conosciuto, non vissuto, non insegnato. Formare i cristiani attorno alle grandi cattedrali o grandi strutture sacre, è cosa vana, se si lasciano idolatri tutti gli altri luoghi. Il Vangelo deve irradiare ogni uomo, sempre, in ogni luogo. Ogni luogo non lo raggiunge il sacerdote, lo raggiunge il cristiano. Il sacerdote è obbligato a formare ogni cristiano che raggiunge a sua volta ogni luogo. Noi non formiamo neanche i cristiani che sono attorno a noi, come possiamo sperare di illuminare le periferie che fuggono da noi? Proponendo azioni di formazione efficace per quelli che sono attorno a noi, possiamo sperare di raggiungere tutte la periferie del mondo. È vera saggezza pastorale fare i vicini portatori del messaggio di Gesù ai lontani, costituendoli centro evangelizzatore di ogni periferia.</p>
<p>15/04/13 La guerra è sempre un atto di stoltezza, insipienza, perdita di mente e cuore. È un atto disumano. Mai si potrà umanizzare una guerra. La guerra è un male in sé. È decisione di risolvere i problemi non da uomini, ma da animali. Non con la ragionevolezza, bensì con la forza. La vera forza dell’uomo sta nella ragionevolezza, sapienza, intelligenza, volontà di risolvere ogni cosa senza mai fare il male. Nella guerra tutti fanno il male a tutti. Anche la natura subisce gravissimi danni. La natura non ha fatto mai nulla contro l’uomo. Offendere la natura è offendere il suo Creatore. La natura ci è stata data come madre di vita. Nella guerra la costituiamo madre di morte.</p>
<p>15/04/13 I falsi apostoli, gli operai fraudolenti ci saranno sempre nella Chiesa. Questa è fatta di buoni apostoli, ma anche di cattivi predicatori. I buoni apostoli di Gesù predicheranno sempre il Vangelo secondo lo Spirito di Dio. Tutti gli altri diranno un vangelo secondo la carne. L’uomo che milita e vive secondo la carne ascolterà il vangelo secondo la carne. L’uomo spirituale cercherà il Vangelo secondo lo Spirito. È obbligo di chi ascolta operare il passaggio dall’uomo di carne, secondo la carne, o uomo animale all’uomo spirituale, secondo lo spirito. Chi non opera questo passaggio, cadrà nella falsità dell’altro vangelo. Lui è carne e accoglierà nel suo cuore il vangelo secondo la carne. Il compito difficile della Chiesa non è quello di dire il Vangelo, quanto quello di trasformare un uomo di carne in uomo spirituale. Quella comunità in cui il Vangelo neanche più si dice, quale possibilità potrà avere per trasformare l’uomo di carne in essere spirituale? In quella comunità nella quale si vive lontano dai sacramenti, dalla preghiera, dalla Parola, si rimane uomini secondo la carne.</p>
<p>15/04/13 L’eucaristia è il sacramento che ha scardinato i confini della stessa natura umana e ha reso possibile l’impossibile. La carne di Cristo, veramente, realmente, sostanzialmente, è data ad ogni uomo come sorgente di vita eterna, carità, verità. Come la carne di Cristo nella risurrezione è stata trasformata in luce, in spirito, così chi la riceve è trasformato in luce, in spirito. È la trasformazione del corpo del cristiano in luce, in spirito, operata dall’eucaristia, che dona la forza di vincere peccati e vizi. Il cristiano che vive la sua fede, che celebra l’eucaristia, è diverso da ogni altro uomo. Lui è uomo spirituale, uomo di luce. L’eucaristia scardina il corpo, la natura del cristiano dai suoi angusti confini di morte, e gli dona una dimensione divina. Se il cristiano credesse nell’eucaristia e la vivesse secondo verità di fede, si trasformerebbe in luce più che il volto di Mosè. L’eucaristia è il mistero dei misteri. Essa è il quotidiano martirio incruento di Gesù per la trasformazione spirituale del cristiano.</p>
<p>16/04/13 Siamo incapaci di sapere leggere la storia che stiamo ogni giorno costruendo. Siamo privi di intelletto, sapienza, intelligenza. Siamo semplicemente degli stolti che giocano a chi è più demente, più insipiente, più tarato mentalmente e spiritualmente. È un gioco di morte quello che oggi gli uomini stanno facendo. Si annunziano come saggi e intelligenti, in realtà sono stolti e dementi. Abbiamo abbandonato il Signore. Abbiano rinnegato la luce, quale sapienza possiamo mai avere? Quale intelligenza possiamo vantare? L’ateismo pratico e teorico è oggi il grande generatore della nostra morte politica, sociale, economica, industriale. Urge tornare a Dio.</p>
<p>16/04/13 Nel regno di Gesù non si tratta più di rispettare i diritti della giustizia di Dio e degli uomini e neanche di dare all’altro ciò che è suo. Gesù capovolge l’antica struttura religiosa. Nel suo regno si è chiamato a dare all’altro tutta la vita per la sua redenzione e salvezza. Ripudiare la moglie ci fa appartenere all’antica legge. Nella nuova legge la moglie non si ripudia. Dio mai ha ripudiato la sua sposa. Gesù per fare bella e immacolata la sua sposa, l’ha lavata con il suo sangue, interamente versato dalla croce. Nel regno di Gesù anche i più piccoli gesti quotidiani devono essere vissuti a partire dalla nuova legge dell’amore totale. Gesù non è un re di guerra, ribellione, sangue versato, nemici uccisi, strage operate, distruzioni compiute, inimicizie create. Gesù è re di pace, riconciliazione, perdono e governa il mondo dalla croce. La croce è il suo trono e il martirio il suo dominio sull’uomo.</p>
<p>16/04/13 Satana è stupendamente bravo. È un chirurgo formidabile, di fama mondiale. Ci impianta i suoi occhi che trasformano ogni realtà. Con gli occhi si Satana gli altri si vedono malvagi, spietati, superbi, gelosi, invidiosi, avari, egoisti, lascivi, impudichi, disonesti. Quando io, tu, noi vediamo l’altro con gli occhi di Satana è la fine del bene. È l’inizio della nostra rovina. Molti sono coloro che vedono con gli occhi di Satana, non solo nel mondo della politica, economia, giustizia, ma anche nella Chiesa. Satana sa fare bene il suo mestiere di chirurgo. Gli occhi che impianta ogni giorno sono molteplici, innumerevoli.</p>
<p>16/04/13 Se vuoi vincere la tentazione chiedi alla Vergine Maria che ti impianti gli occhi di Cristo Gesù. Con gli occhi di Gesù avrai un’altra visione dei tuoi fratelli. Li vedrai come persone bisognose di tanta salvezza, redenzione, amore. Con gli occhi di Cristo Signore vedrai anche te in un modo nuovo. Ti vedrai solo strumento di carità e verità nelle sue mani.</p>
<p>16/04/13 Satana è bravissimo nel trovare per ognuno di noi la giusta, perfetta tentazione. Sa quali sono i nostri desideri. Satana è un bravo pittore: ci dipinge gli altri sempre in modo da suscitare in noi grande ribellione, odio, gelosia, invidia perfetta. Chi vuole non cadere nella tentazione di Satana, una cosa sola deve fare: cambiare il pensieri del suo cuore. Vince la tentazione chi ha un solo pensiero: quello di Cristo Gesù sull’altro. Chi è l’altro? È uno che io devo salvare portando la croce del suo peccato e delle sue mancanze di amore. Se non abbiamo i pensieri di Cristo in croce, sempre ci perdiamo, perché la tentazione ci vince e ci consuma. Non è l’altro tentazione per noi. Siamo noi tentatori di noi stessi. È nei nostri pensieri che Satana si annida, non nel cuore degli altri. Ogni uomo è tentato dai suoi pensieri, desideri, dal suo cuore, dai suoi occhi, dalla intelligenza e sapienza della sua carne. La tentazione è tenace, persistente, invadente, instancabile. Essa mai si arrende, ritorna sempre sotto nuove forme, stimoli, impulsi. Le vittime che la tentazione miete non si contano. Sono ogni giorno più di quelle di una guerra mondiale. La tentazione invade i pensieri e li trasforma, dipingendoci i fratelli come infidi, inaffidabili, incapaci di amare. Quando siamo tentati gli altri sono tutti non testimonianti, non adatti per il regno dei cieli, instabili, lontani dai nostri problemi. La tentazione ci fa pensare gli altri ciechi e sordi verso di noi, ipocriti, incostanti, non degni di portare il mistero di Cristo Gesù. La tentazione stravolge la realtà, ce la mostra in un modo del tutto distorto, non sano, non secondo la verità storica.</p>
<p>17/04/13 Anche al più feroce assassino, al massacratore dei suoi fratelli, allo stragista, a tutti, Dio dona la possibilità di potersi salvare. Per ogni uomo il Signore ha segnato un tempo particolare, in cui Lui concede quella speciale grazia di potersi aprire alla fede. È questo il mistero più fitto che avvolge la storia personale di ognuno di noi. Veramente straordinario e grande è l’amore del Signore. Attraverso vie misteriose, che solo lui conosce, egli mette ogni uomo dinanzi alla porta della sua salvezza. Spesse volte è il credente la porta della salvezza dinanzi alla quale il Signore mette un uomo. È il discepolo di Gesù la luce per l’altro. Se il credente non è vera porta di salvezza, vera luce, l’altro si perde, ma della sua perdizione responsabile è il credente in Cristo Gesù. Avrebbe potuto salvare il fratello e per la sua cattiva condotta, cattiva fede, cattiva esemplarità, l’altro è rimasto fuori della grazia. Dobbiamo tutti riflettere su questa nostra grave responsabilità. La salvezza del fratello è anche nelle nostre mani. Gesù non solo espia morendo per noi, dona tutto se stesso, facendosi per noi vero nutrimento, vera bevanda di vita eterna. In Gesù l’amore di Dio per noi raggiunge la perfezione. Al suo amore per noi nulla più manca, potrebbe affermare qualcuno, sbagliandosi. L’amore di Dio non sarà mai perfetto se manca il mio, il tuo, il nostro amore, da offrire a Gesù ogni attimo della nostra vita. Come Gesù rese perfetto nella sua carne l’amore del Padre, così ogni suo discepolo deve rendere perfetto lo stesso amore nel suo corpo. Il discepolo di Gesù deve dare a Dio questa gloria: manifestare fattivamente, operativamente la perfezione assoluta del suo amore per noi. Il cristiano ogni giorno deve rivelare al mondo quanto potente, grande, vero, perfetto, giusto, santo è l’amore di Dio per ogni uomo. Se questa rivelazione non viene offerta, Dio non è glorificato, perché il mondo non vede, non sa la vera grandezza dell’amore di Dio.</p>
<p>17/04/13 Il cristiano è il rivelatore con la vita del vero amore di Dio. Chi vede il cristiano deve sempre vedere la perfezione dell’amore di Dio. Gesù ha mostrato nella sua vita terrena tutta la verità, la carità, la misericordia, il perdono, la bontà, la compassione di Dio. Contemplando Gesù nella sua vita, veramente sappiamo chi è Dio, qual è la sua natura, la sua volontà, i suoi desideri, la sua onnipotenza. Gesù ci amò sino alla fine e ci chiede di amare anche sino alla fine, vivendo per tutti i nostri giorni il comandamento nuovo della carità. L’uomo è da Dio, dalla sua volontà, ad immagine della sua eterna carità, a somiglianza della sua divina verità che è misericordia infinita. Amando come Cristo Gesù, l’uomo mostra la sua verità, si riveste della vera luce, che è luce di amore, misericordia, compassione, pietà.</p>
<p>17/04/13 Gesù ci ha amato di un amore veramente unico. Neanche Dio, nella sua divinità avrebbe potuto amarci in un modo così perfetto. Dio può dare tutto all’uomo, ma non può morire per l’uomo. Non può espiare per lui. Non può pagare il debito di giustizia, morendo per lui. Gesù si fa uomo, da vero fratello si fa carico del nostro peccato, lo espia, soddisfa il nostro debito di giustizia, morendo per noi.</p>
<p>18/04/13 Gesù esercita nel cielo un ministero di preghiera, intercessione, invocazione senza sosta al Padre in favore della salvezza di ogni uomo. Gesù è l’orante, l’intercedente, colui che chiede al Padre che doni agli uomini ogni grazia perché si possano salvare. Il sacerdozio eterno di Gesù è anche di ringraziamento al Padre perché ha voluto Lui come il solo Redentore e Salvatore degli uomini. Ogni sacerdozio, sia quello comune dei fedeli che quello ministeriale, deve essere vissuto ad immagine di quello di Gesù Signore. Ogni fedele in Cristo Gesù è chiamato a dedicarsi alla preghiera vissuta come vera intensa azione missionaria, vera salvezza e redenzione.</p>
<p>18/04/13 L’uomo sempre deve essere ad immagine della verità, carità, sapienza, intelligenza, misericordia, pietà, perdono, fedeltà, santità di Dio. Un uomo che non è fedele ad ogni sua parola, di certo non è ad immagine e a somiglianza di Dio, che è il Fedele sempre ad ogni sua Parola. Un uomo che non vive di comunione con i fratelli, neanche costui è ad immagine di Dio, comunione eterna, senza principio e senza fine. Un uomo che vive nell’ozio i suoi giorni, non può dire di essere ad immagine di Dio, sempre al lavoro per il nostro più grande bene. Un uomo che non sa e non vuole perdonare, mai potrà dirsi ad immagine del suo Dio, che è la misericordia, il perdono, la riconciliazione. Non è ad immagine di Dio chi vive nei vizi, nel peccato, nell’egoismo, nella cattiveria, nella malvagità, nella malignità, nella divisione.</p>
<p>18/04/13 La distruzione degli idoli deve essere in tutto simile all’azione del contadino per rapporto all’erba cattiva del suo campo. Il contadino prende la zappa e taglia tutta l’erba cattiva, la lascia seccare per qualche tempo e poi la brucia. Alle prime piogge altra ebra cattiva ricomincia a spuntare e lui puntualmente deve toglierla di nuovo. È azione senza alcuna sosta. Come non vi è terreno senza erba cattiva, così non vi è vera religione senza idolatria nel suo seno. Come il contadino di tempo in tempo deve fare la bonifica dell’erba cattiva, così la vera religione deve fare la bonifica dell’idolatria.</p>
<p>18/04/13 È questo il ministero di un re: dedicarsi al bene spirituale e materiale del suo popolo. Bene materiale e spirituale sono una cosa sola. Il bene materiale senza il bene spirituale è sempre nullo, sempre carente. È il bene spirituale che fa sempre adeguato il bene materiale. Un re che si dedica al bene spirituale del suo popolo, necessariamente favorirà il bene materiale di ogni suo suddito. È somma stoltezza per un re pensare che l’uomo si nutra solo di pane. Esso si nutre di pane e di Parola di Dio, di pane e di verità eterna. Un re che non vive lui per primo nella verità eterna, quale aiuto potrà dare ai suoi sudditi? Nessuno. Eppure oggi quasi tutti i re di questo mondo si preoccupano solo del bene materiale, ignorando che essi versano acqua in un paniere. Senza il bene spirituale, il bene materiale non sazia, non eleva, non purifica, non rinnova, non dona verità all’uomo.</p>
<p>18/04/13 Noi siamo ad immagine e a somiglianza di Dio, del nostro Creatore e Signore. Il Dio che perdona chiede che anche l’uomo perdoni. Il Dio che è misericordioso predica la misericordia e la riconciliazione. Il Dio fedele ci vuole fedeli alla sua Parola sempre. Il Dio che muore per la salvezza dell’uomo chiama tutti i credenti in Lui a dare anch’essi la loro vita per il bene più grande dei fratelli. Il Dio che non si stanca mai di amarci, esige che anche l’uomo mai si stanchi di amare i fratelli come Cristo ci ha amati dalla croce. Sono queste le regole divine per l’esercizio della misericordia, del perdono, della benedizione, della provvidenza che ci devono governare. Senza Dio siamo in una falsa speranza, camminiamo su una via di illusione, percorriamo sentieri di pura eresia. Non c’è salvezza se Dio è Dio e noi siamo noi, con metodologie distinti, con pensieri distanti più che l’oriente dall’occidente.</p>
<p>19/04/13 Un uomo che si appoggia alla sua scienza, alle sue conoscenze, a tutto ciò che viene da ciò che non è Dio, è il più misero tra i mortali. Per l’uomo senza Dio non ci potrà mai essere alcuna speranza di vita vera, perché la nostra vera speranza è uno solo: il Signore. Non vi è benedizione di Dio sulla nostra vita, se non rimanendo noi nei cardini dell’alleanza celebrata nei sacramenti della salvezza. Oggi aleggia nel mondo una triste visione del nostro Dio che necessariamente crea una triste visione della stessa nostra antropologia. Oggi si dice che il Signore è solo misericordia, perdono, compassione, carità, pazienza. Si predica da anni che Dio perdona sempre e che noi non ci dobbiamo mai stancare di accostarci al suo trono di grazia. Si dimentica di aggiungere che il Signore chiede pentimento, conversione, rientro dell’uomo nella misericordia e nel perdono. Viviamo il mistero della Beata Trinità come se fossero tre Dèi, separati e distinti. Ognuno viene pensato, invocato, pregato per se stesso. La pericoresi trinitaria è anche pericoresi salvifica. Il Padre ci dona Cristo. Cristo ci dona lo Spirito Santo dal Padre. Lo Spirito Santo ci dona Cristo nella sua perenne verità e attualità. Lo Spirito Santo la verità del Padre e di Cristo Gesù. è lo Spirito la vita della Parola di Gesù. È Lui che quotidianamente le dona vita. Cristo Gesù in seno alla Trinità è nello Spirito la verità dell’amore del Padre. Il Padre nello Spirito dona verità eterna al suo amore. Lo Spirito Santo dona la verità dell’amore del Cristo al cristiano ed è sempre lo Spirito Santo che dona il cristiano al Padre. Senza lo Spirito Santo Dio è senza verità, Cristo è senza verità, il cristiano è senza verità. Senza lo Spirito Santo formiamo dei cristiani senza vera vita, perché senza la vera vita di Dio in loro. È lo Spirito Santo che trasforma in Cristo il cristiano in essere spirituale. Per opera dello Spirito Cristo può offrire al Padre il frutto vero della sua redenzione: il cristiano tutto trasformato ad immagine di Dio.</p>
<p>19/04/13 Il giudice ha il posto di Dio per risolvere ogni lite tra gli uomini, per far sì che la giustizia si affermi e l’ingiustizia regredisca. La moralità di un popolo viene custodita e salvaguardata anche attraverso il retto esercizio del potere giudiziale. Mai il giudice dovrà agire per ideologia, politica, corruzione, parzialità, riguardi personali, sudditanza psicologica, servitù all’uomo. Nella città il giudice è garanzia di imparzialità, onestà, verità storica di ogni fatto o evento. Il giudice ha nelle mani un potere illimitato. Può fare della legge un servizio alla verità o un servizio a se stesso e ai suoi pensieri. Per il giudice giusto trionfa il bene nella città e il male è debellato. Per il giudice disonesto trionfa il male ed è debellato il bene. Ogni sentenza del giudice deve essere emessa come alla presenza del Signore, in conformità alla verità accuratamente ricercata. Il giudice esercita la giustizia nel nome del Signore, che è la verità, la giustizia, la legge, la santità, la perfezione assoluta. Quando il giudice emette una sentenza, ogni uomo deve trovare in essa la verità come se essa fosse stata emanata dallo stesso Dio. Il giudice non è a servizio dell’uomo o di se stesso o di una casta politica. Lui è ad esclusivo servizio del Signore e giudica in suo nome. Questa verità non è in ogni cuore. Molti sono coloro che giudicano, ma non tutti secondo questa profondissima rettitudine di coscienza. Quando la coscienza di un giudice è lassa, è la fine della giustizia, ma anche della sana e corretta moralità nel popolo. La giustizia non è l’applicazione neutra della Legge. È invece l’applicazione della Legge secondo il cuore di Dio. Il cuore di Dio è bontà infinita, eterna misericordia. Chi vuole amministrare bene la giustizia deve possedere lo stesso cuore di Dio. La volontà di Dio ha dato la Legge. Il cuore di Dio è il metro per giudicare ogni trasgressore. Se il cuore di Dio non è in chi giudica, si farà della Legge uno strumento di male. Si guarderà alla Legge e non all’uomo. Senza il cuore di Dio in chi esercita la giustizia, anche nel sacramento della penitenza, non si è misericordiosi e neanche giusti. Il nostro Dio è giusto e misericordioso. Ogni giudice della terra dovrà essere come Dio, giusto e misericordioso. La fede è logica, razionalità, sapienza, grande intelligenza. Essa è atto perfetto dell’uomo nella sua globalità di anima, spirito, corpo.</p>
<p>19/04/13 La fede trova il suo fondamento razionale, intelligente, sapiente nella storia. Senza storia non c’è vera fede. Chi esclude la storia dal processo della fede, per farne solo un atto dell’intelligenza, costruisce un’ideologia, non certo la fede. La fede è vera quando parte dall’atto storico di Dio. Essa è sempre falsa quando è carente della storia di Dio con l’uomo. La nostra fede non è la visione umana di Dio. È la visione divina sull’uomo: visione di creazione, redenzione, giustificazione, elevazione.</p>
<p>20/04/13 Chi vive bene l’Eucaristia, vive bene la sua vita. Chi vive male questo saramento divino, vivrà necessariamente male la sua vita. Chi comprende l’Eucaristia comprende la sua vita. Chi non ha alcuna comprensione dell’Eucaristia neanche la sua vita potrà mai comprendere. Nell’Eucaristia si compie perfettamente tutto il mistero della vita del discepolo di Gesù. Ma cosa è esattamente l’Eucaristia? L’Eucaristia è il sacramento nel quale il pane viene trasformato in corpo di Cristo, il vino trasformato nel sangue di Cristo. Per l’Eucaristia ricevuta in pienezza di fede avviene la trasformazione del cristiano in Cristo, in sua vita, suo corpo, suo dono d’amore. Trasformato in corpo e sangue di Cristo, nell’Eucaristia il cristiano viene offerto come cibo di vita eterna, ad ogni discepolo di Gesù. Il cristiano, in Cristo, realmente, veramente, sostanzialmente si fa cibo di vita per i suoi fratelli. Se questo suo farsi cibo non avviene, non si consuma quotidianamente, l’Eucaristia non è ricevuta in pienezza di fede. È ricevuta vanamente l’Eucaristia che non trasforma noi in pane e vino reale, non sacramentale, spirituale, per la vita dei nostri fratelli. Cristo dona da mangiare al mondo intero, donandosi da mangiare ad ogni uomo che crede in lui nel sacramento del suo corpo e del suo sangue. Anche i discepoli dovranno dare da mangiare alle folle, donando se stessi da mangiare, offrendosi loro come pane e vino. Nel sacramento dell’Eucaristia deve compiersi sempre un doppio miracolo. Il primo miracolo dell’Eucaristia è la trasformazione del pane e del vino in corpo e in sangue di Cristo compiuta dal Presbitero. Il secondo miracolo è di chi riceve l’Eucaristia: costui deve trasformarsi in pane e in vino reale per dare vita al mondo intero. Quando il discepolo di Gesù si trasforma in pane e in vino, in corpo di amore per i fratelli si compie una vera moltiplicazione del pane. L’Eucaristia trasforma noi in corpo di Cristo. Attraverso noi, il corpo di Cristo, ritorna ad essere pane e vino per saziare il mondo. Cristo Gesù, assunto da noi, in noi deve trasformarsi in pane e in vino d’amore per continuare a salvare ogni uomo. Se tutto rimane evento puramente spirituale, l’Eucaristia fallisce nel suo intento e nel suo fine. È ricevuta vanamente, inefficacemente. Il pane e il vino trasformati in corpo e in sangue, da Cristo ci sono dati perché in noi trasformiamo Lui in perenne pane e vino di vita. È questo il miracolo sempre attuale dell’Eucaristia ricevuta secondo la fede. Cristo continua la sua vita in noi e per noi.</p>
<p>20/04/13 Vi sarà un giudizio severo contro il giudice che distorce la giustizia trasformandola in ingiustizia, sopruso, arbitrio. Il Signore non sopporta chi esercita questo ministero in suo nome e con la sua autorità e si comporta in modo disonesto. Un giudice disonesto è più che un falso profeta. Egli dona vigore all’ingiustizia e indebolisce i cultori della giustizia. Dio non ha riguardi personali né preferenze verso nessuno. Non accetta doni per farsi corrompere. Dio non giudica per ideologia e neanche per interessi personali, materiali, spirituali, di pensiero, per odio o per vendetta. Il Signore guarda solo l’opera di ciascuno e secondo le opere giudica ogni uomo, in modo equo e imparziale. Equità, imparzialità, assenza di ideologie, interessi personali di qualsiasi genere, libertà da ogni uomo, devono sempre guidare il giudice</p>
<p>21/04/13 L’amore di Dio non è una realtà fuori di Dio, una grazia creata per noi. L’amore di Dio è Dio stesso riversato tutto in Cristo Gesù. Cristo Gesù è amore non statico ma dinamico eterno, non solamente divino, soprannaturale ma anche umano, naturale. In Cristo la Persona divina, eterna, increata, generata dal Padre nell’oggi dell’eternità, sussiste nelle due natura, divina e umana. È Cristo Gesù che è stato versato nei nostri cuori, come principio eterno, divino, umano, soprannaturale, naturale, del nostro amore. È Cristo Gesù la sola ed unica vita della nostra vita e del nostro amore, che deve essere tutto ad immagine del suo. L’amore Cristo, è vita eterna, carità, misericordia, pietà, compassione, perdono, dono totale di se stesso, dell’intero suo corpo e sangue. L’amore di Cristo non è stato versato solamente ieri, ogni giorno viene versato dallo Spirito Santo nei nostri cuori. Il nostro amore è un atto trinitario perenne. Il Dio amore, in Cristo, per la grazia di Cristo, viene versato dallo Spirito Santo nei cuori. Per l’amore di Cristo Gesù, versato nei nostri cuori, con Lui e per Lui noi cominciamo ad amare veramente Dio. Come il Padre ci ama donandosi in Cristo e donandoci Cristo, così noi amiamo Lui, donandogli Cristo in noi e donando noi in Cristo. È lo Spirito Santo l’Attore perenne della nostra vera salvezza. È Lui che versa Cristo in noi e versa noi in Cristo perché ci doni al Padre.</p>
<p>21/04/13 Il popolo deve provare gioia quando viene a lodare il Signore nel tempio santo, nella sua Chiesa. Il tempio deve risuonare a festa, risplendere di gioia e di esultanza. Un tempio lugubre, triste, vuoto non eleva a Dio. Allontana da Lui. Un culto noioso, lugubre, tetro, triste, lungo, crea nel cuore antipatia verso il sacro e allontana la gente dal servire il Signore. Un culto disordinato, disarmonico, confusionario, privo di bellezza, di certo non rivela la stupenda gloria del Signore e non attrae a lui. Il culto visibile è sempre segno del culto invisibile. Il culto del corpo è segno del culto dello spirito e dell’anima. Un culto durante il quale si è distratti, si chiacchiera, si disturba, si pensa ad altro rivela un cuore non rivolto verso il Signore. Un culto senza cuore è un culto vuoto, vano, non serve al Signore, anzi gli dona fastidio. Meglio non celebrarlo che celebrarlo in vano. Questo desiderio Dio ha espresso attraverso Malachia: Oh, ci fosse fra voi chi chiude le porte, perché non arda più invano il mio altare! Non mi compiaccio di voi – dice il Signore degli eserciti – e non accetto l’offerta delle vostre mani! Poiché dall’oriente all’occidente grande è il mio nome fra le nazioni e in ogni luogo si brucia incenso al mio nome. E si fanno offerte pure, perché grande è il mio nome fra le nazioni. Dice il Signore degli eserciti. Il culto esterno è la visibilità del cuore. Come è il suo culto così è anche il suo cuore. Un culto senza cuore rivela un uomo senza Dio.</p>
<p>22/04/13 Un consiglio sbagliato, fuori luogo, stolto, insipiente, porta un re alla rovina. Dio è il vero consigliere dell’uomo. Quando però l’uomo abbandona il suo Dio, questi non può più consigliarlo per il suo bene. Senza Dio, consiglieranno l’uomo quanti sono senza Dio. Da costoro mai potrà venire un consiglio di vita. Verrà sempre un consiglio di morte. Chi vuole ricevere il consiglio da Dio, deve perennemente vivere nella sua alleanza, nei suoi precetti o comandamenti. Se il precetto di Dio non è il primo consigliere di un uomo, neanche Dio potrà essere il suo consigliere. Mai potrà essere consigliato da Dio, chi ha deciso di abbandonare la verità di Dio per consegnarsi alla menzogna dell’idolatria. Il Siracide ci esorta, prima di chiedere un consiglio, a constatare se la persona a cui ci si rivolge è un perfetto osservante della Legge. Dio è in chi osserva la sua legge. Chi è fuori della sua legge è senza Dio e nessun consiglio verrà mai da parte del Signore.</p>
<p>22/04/13 Dove più uomini lavorano nello stesso campo, è necessaria una grande opera di coordinamento, di ordine. Per quest’opera occorrono persone che sappiamo dirigere, orientare, consigliare, predisporre, sensibilizzare, incitare, coordinare. Menti sagge, giuste, eque, sapienti devono essere poste a capo perché il lavoro risulti ben fatto. Menti piene di odio, invidia, gelosia, rancore mai potranno svolgere opere di comunione. Fondamento della comunione è la virtù, mai i vizi. Menti avvolte da cecità spirituale, sovraccariche di egoismo, stracolme di stoltezza mai potranno governare un popolo. Un popolo si governa morendo e sacrificandosi per esso, togliendosi il pane dalla bocca per esso, dissetandolo con il proprio sangue. Dio è mistero e misteriose sono tutte le cose che lui fa. Se non partiamo da questa verità divina, ci smarriamo, ci confondiamo. Senza questa verità, entriamo nel caos dei pensieri, navighiamo negli errori, smarriamo la via che conduce alla pienezza della verità. Tutta la nostra vita è dalla verità di Dio, dalla sua scelta, frutto della sua eterna, divina, insindacabile e imperscrutabile sapienza. Oggi, ai nostri giorni, Dio ha scelto una donna semplice, umile, ricca di fede per ricordare al mondo il Vangelo della salvezza. Avrebbe potuto scegliere illuminati, dotti, eruditi, esperti teologi. Non lo ha fatto. È questo il suo mistero. Le vie degli uomini non sono le sue vie. Le vie di Dio non sono le vie degli uomini. Al grande ed illuminato teologo il signore chiede la grande umiltà di accogliere la sua via e di porsi al servizio di essa. Senza Dio, perché posti fuori dell’obbedienza alla sua Parola, si cade in preda all’angoscia che ben presto si trasforma in disperazione. Senza Dio nessuno sa cosa fare, dove andare, a chi rivolgersi per avere un consiglio, una luce. Senza Dio non c’è nessuno che potrà aprirci una porta di vera speranza, vero aiuto, vera salvezza, vera redenzione, vera liberazione. È sempre così per ogni uomo che abbandona il Signore, perché mosso e guidato da superbia, orgoglio, tracotanza, invidia, gelosia. È il Signore la nostra vera porta della speranza, della consolazione, della pace, della benedizione, del successo vero. Chi è senza Dio somiglia in tutto ad un povero naufrago in una tempesta tropicale aggrappato ad una misera zattera. La zattera dell’uomo senza Dio sono i pensieri umani, fatti di tanta oscurità, di totale assenza di luce, infinita stoltezza e insipienza.</p>
<p>23/04/13 L’insegnamento, l’ammaestramento, l’istruzione della Legge di Dio è opera fondamentale per l’uomo. Una città, un paese, un regno nel quale non si insegna la volontà di Dio, è un regno, un paese, una città condannati al caos. Dove regna la Legge del Signore regna la vita. Dove la Legge del Signore è assente, imperano morte e distruzione. Chi omette di formare gli uomini nella conoscenza della volontà di Dio, diviene responsabile di ogni misfatto che si commette nel popolo. Chi omette di dare luce piena alla città, si addosserà tutti i peccati che nella città si commettono per mancata istruzione o formazione. Lo sdegno del Signore è contro coloro che hanno omesso di formare, insegnare, ammaestrare, istruire. Il vero profeta non dice ciò che l’uomo vuole sentirsi dire. Proferisce invece ciò che Dio gli comanda di annunciare, pronunciare, dire. Il falso profeta dice ciò che l’uomo ama ascoltare. Ma poi la storia gli dice altre cose, cose non buone, il contrario della falsa profezia. Il vero profeta dice all’uomo ciò che l’uomo non ama ascoltare, ma poi la storia è dalla parte del profeta, conferma la sua parola. Il falso profeta non illude quando profetizza, ma quando la storia si compie. Quanto avviene non è mai secondo la sua parola. Il vero profeta sembra che illuda o inganni al momento in cui pronuncia il suo oracolo, ma poi la storia lo conferma in ogni sua parola. Con il falso profeta si gioisce prima, ma si piange dopo. Con il vero profeta si piange prima, ma si gioisce dopo. Quella del vero profeta è sempre una parola di salvezza. Quella del falso profeta sempre una parola di perdizione.</p>
<p>23/04/13 La verità salva. La falsità uccide. La verità apre il cuore alla speranza. La falsità chiude il cuore in ogni disperazione. Vi sarebbe già una grande rivoluzione cosmica se ogni uomo fosse lasciato libero di poter gridare a Cristo Signore. Il martirio cristiano è il frutto di una decisione infernale dell’uomo che stabilisce che a Cristo non si debba e non si possa gridare. Questo avviene anche nelle nostre contrade, nei nostri piccoli e grandi villaggi, nelle grandi città. In ogni ambito, luogo dove l’uomo vive si vuole che non si gridi a Cristo Gesù, neanche a Lui si pensi. Con Lui non ci si deve relazionare. Urge oscurare Cristo dal cuore e dalla mente di ogni uomo. Così grida oggi l’uomo contemporaneo. E poi noi cosa gridiamo? Che la nostra società è evoluta, progressista, liberale, moderna. Non c’è alcuna modernità là dove l’uomo viene ostacolato in ogni modo perché non gridi a Cristo Gesù. Neanche vi è umanità dove si uccide una persona perché vuole convertirsi a Cristo. Impedire ad una persona di aderire a Cristo, è vera disumanità, vero oscuramento dei valori umani fondamentali. La verità storica, divina ed umana, del Cielo e della terra, del tempo e dell’eternità di Maria e di Gesù è verità di salvezza universale.</p>
<p>23/04/13 Su Gesù e su Maria l’uomo insegna menzogne, falsità, portando grandi turbamenti nei cuori delle persone semplici e umili. Chi è corrotto nel suo cuore e nella sua mente, chi è falso nel suo cuore e nella sua mente mai potrà dire la verità storica. Chi è cattivo nel suo cuore e nella sua mente, diviene incapace di ogni verità. La sua falsità uccide ogni germe di verità posto nel cuore. Chi si è pervertito di mente e di cuore, mai potrà essere uomo di verità. Necessariamente sarà uomo di menzogna. Chi è uomo di menzogna, tutto avvolgerà di falsità. Non può dire verità chi è trasformato in menzogna, in falsità. Chi non dice la propria verità, la verità di se stesso, della sua natura e persona umana, mai potrà dire la verità di Dio e delle sue opere. Chi vuole dire la verità sulle realtà diviene ed umane deve prima di ogni altra cosa divenire lui vero nella sua natura e persona umana. Un uomo diviene verità solo accogliendo Cristo Gesù e divenendo con Lui una cosa sola, una sola vita, una sola luce, una sola verità.</p>
<p>24/04/13 La fede in Dio, in Cristo Gesù, nello Spirito Santo, nella Parola del Signore, passa sempre, necessariamente, attraverso un altro uomo. È l’uomo la via della fede per l’uomo. Se l’uomo è verità di Dio, di Cristo, dello Spirito Santo, del Vangelo, lui genererà vera fede. Se invece lui è nella falsità di se stesso, perché non è nella verità del suo Dio, da lui mai potrà nascere la vera fede. Nascerà sempre una falsa fede, perché falsa è la verità che lui dona e porta in sé. Poiché l’uomo è via della fede, è giusto che venga prima provato, constatato, osservato nella sua verità. Questo obbligo è di tutti coloro che vogliono aprirsi all’accoglienza della parola che lui predica, annunzia, dice, insegna, proclama, spiega. Senza questo lavoro previo, il rischio è quello di abbracciare una falsa e ingannevole verità che ci dona una falsa e ingannevole fede. Chi cade in questo errore, è lui responsabile della falsità che governerà per intero la sua vita. È lui il responsabile della sua mancata umanizzazione, perché fuori della sola verità. Solo la vera fede aiuta l’uomo a divenire vero uomo.</p>
<p>24/04/13 Il perdono è verità eterna del nostro Dio e Signore. Ma cosa è esattamente il perdono nella verità eterna di Dio? Perdonare è dare all’uomo la possibilità di poter cominciare di nuovo, avendo con il peccato smarrito di se stesso verità, natura, essere. Il peccato pone l’uomo dal sentiero della vita nel sentiero della morte. L’uomo è frantumato e sbriciolato nella sua stessa natura. Dio dona ad ogni uomo la possibilità di potersi ricostruire, anzi lui stesso viene e ci ricostruisce, rigenerandoci, elevandoci, rinnovandoci. Come Dio viene e ci ricompone cuore, mente, spirito, anima, così dovrà potersi sempre dire di ogni discepolo di Gesù. Anche il discepolo di Gesù deve essere sempre un ricostitutore, ricompositore, rinnovatore, elevatore di ogni suo fratello.</p>
<p>24/04/13 Quando vi è differente volontà tra chi comanda e chi obbedisce, nessuna opera potrà mai essere portata a compimento. La comunione nella volontà è essenza e verità per ogni opera. È il fondamento, il principio, la bontà della sua riuscita. Noi siamo redenti perché la volontà del Padre è stata fatta interamente sua da Cristo Signore. Senza questa perfetta assunzione mai vi sarebbe potuta essere opera salvifica vera, efficace, duratura nei secoli. Anche oggi la salvezza del mondo si compie, se si realizza la comunione di volontà tra ogni discepolo e Cristo Gesù. Dove tra Cristo e i suoi discepoli vi sono due volontà, quella di Gesù e l’altra dei discepoli, nessuna redenzione si compie. Se nella Chiesa, Diocesi, Parrocchie, vi sono volontà differenti tra Papa, Vescovi, Presbiteri, fedeli laici, mai si sarà salvezza. Senza la comunione delle volontà, si esce fuori di ogni vero principio di salvezza e di redenzione. Oggi molti cercano la comunione con Dio, senza la comunione con Cristo, senza la comunione con la Chiesa. Dio, Cristo, Chiesa sono una sola comunione. Se uno solo dei tre soggetti manca alla comunione, non vi è per nulla comunione. Dio è in Cristo, Cristo è nella Chiesa, la Chiesa è in Cristo, Cristo è in Dio. Il vero Dio è in Cristo. Il vero Cristo è nella Chiesa. Chi abolisce la mediazione della Chiesa, mai incontrerà il vero Cristo, mai entrerà in comunione con il vero Dio. Il suo Dio è un idolo. La debolezza cristiana risiede proprio nella rottura nella comunione delle volontà. Ognuno vive con la sua personale volontà. Cristo vive con la sua volontà e il suo corpo con la sua. Il Papa vive con la sua volontà e i Vescovi con la loro. Il Vescovo vive con la sua volontà e i Presbiteri con la loro. Il Presbitero vive con la sua volontà e i fedeli laici con la loro. Ogni fedele laico vive con la sua propria volontà, separata e assai disgiunta dalle altre volontà. Il singolarismo è sempre anticristiano. Il lavoro per la redenzione dei cuori mai potrà prescindere dalla comunione delle volontà. Nella separazione non c’è alcuna missione. Chi vuole lavorare per la salvezza, deve porre ogni attenzione a creare la comunione nelle volontà tra tutti i soggetti della missione.</p>
<p>25/04/13 È difficile perseverare da soli sulla via del bene, della verità, della giustizia, della vera adorazione del nostro Dio. Sempre si ha bisogno di qualcuno che ci ricordi la nostra vocazione, la nostra missione, la nostra fede, che ravvivi il nostro amore. Nessuno da solo potrà mai perseverare. Si smarrirà. Abbandonerà il suo Dio. Si consegnerà agli idoli. Perderà la fede. Con una persona che ci fa da vero bastone da viaggio, che ci aiuti a camminare nella verità e nella giustizia, tutto diviene possibile. Si persevera nella comunione. Cercare la comunione nella fede, nella speranza, nella carità, è obbligo per ogni adoratore del vero Dio. Chi si separa dagli uomini di vera fede, ben presto si separerà dal vero Dio. Lo lascerà. Si consegnerà all’idolatria, al male, al peccato. È questa la tristezza del mondo: il cuore dell’uomo. La mente spenta verso la vera carità da offrire al fratello. La tristezza diviene ancora più grande se si pensa che spesso la gente non deve fare nulla, ma veramente nulla, per aiutare qualcuno. Basta solo che lo si lasci gridare, urlare il suo bisogno, dire a Dio le sue necessità, pregare con cuore puro e mente certa. Ma tristezza ancora più grande, più tetra, più buia, è che in molti paesi di questo mondo si uccidono uomini perché gridano a Cristo Gesù. Chi non può gridare al vero Dio rimane nella disperazione, morte spirituale, fame, nudità, malattia, carenza e privazione di ogni cosa. Molti vengono uccisi perché non passino a Cristo, volendo con decisione satanica che restino nell’oscurità di mente e durezza di cuore. Che un uomo sia senza Dio lo si vede dalle sue decisioni: stolte, insipienti, di morte, distruzione, guerra, generatrici di miseria. È sufficiente che il Signore non ispiri una sola decisione e l’uomo si trova già nella polvere, nella miseria, nella morte di se stesso.</p>
<p>25/04/13 La grande onnipotenza di Dio è la conduzione della nostra mente secondo verità e giustizia, santità e sapienza, bontà e saggezza. Una sola decisione di insipienza e stoltezza conduce l’uomo alla rovina e con lui tutti coloro che sono da lui dipendenti o a lui soggetti. Quando un uomo si allontana da Dio, si allontana anche dalla fonte della sua vera sapienza, intelligenza, saggezza. Senza Dio, si è abbandonati alla stoltezza, insipienza, demenza del cuore e della mente. Non dobbiamo fare nulla per rovinarci, distruggerci. È sufficiente seguire i pensieri del proprio cuore che non sono più ispirati da Dio. È facile allora sapere chi è con Dio e chi è senza Dio: basta osservare con attenzione le decisioni da lui prese. Ogni decisione rivela il nostro stato spirituale. Chi è con Dio prenderà sempre decisioni di sapienza. Chi è senza Dio agirà per stoltezza. La storia ci rivela, attesta e testimonia che tutti gli uomini sono stati sempre rovinati dalle loro decisioni. Non sono gli altri che ci mandano in rovina. È la nostra scelta di non camminare con Dio per seguire gli idoli. Se la nostra vita è in Dio, è anche nella sua sapienza ed intelligenza. Se non è in Dio, è nella nostra stoltezza, insipienza, demenza. Nessuno potrà mai pensare di abbandonare il Signore, disprezzare i suoi profeti e trovare benedizione da parte del suo Dio. Dio e la sua parola, il Signore e la sua volontà, Dio e la sua grazia, Dio e i suoi profeti sono una cosa sola. Chi vuole la grazia e la benedizione del Signore deve volere la sua parola, la sua volontà, la sua legge, i suoi profeti. Chi non vuole i profeti di Dio, non vuole Dio. Chi disprezza i profeti di Dio, disprezza Dio. Chi rifiuta il loro messaggio, rifiuta Dio. Chi rifiuta Dio, rifiuta la sua grazia, la sua benedizione, la sua sapienza, la sua saggezza, la sua luce, la sua verità, la sua guida. Quale luce, quale saggezza vi potrà essere in un uomo che ha rifiutato, che rifiuta, calunnia, disprezza i profeti del Dio vivente? Nessuna. Quale discernimento santo vi potrà essere in una persona che ha calunniato, calunnia, parla male dei profeti di Dio? Nessuno. Chi si prende come suo consigliere una persona che disprezza i profeti del Dio altissimo, quale buon consiglio potrà mai ricevere? Se tu, uomo, chiunque tu sia, sai che una persona disprezza i profeti del vero Dio, come puoi sperare che ti possa illuminare e consigliare? Non sai che chi è senza il profeta di Dio per sua cattiva volontà è privo di Dio e di conseguenza carente di ogni saggezza e intelligenza? Non si può giocare con Dio, perché Dio non gioca con noi. Chi pensa di poter giocare con Dio, è uno stolto. Ma questa è la storia. Ci si lascia consigliare da chi ha rifiutato i veri profeti. Ci si lascia guidare da chi non è guidato da Dio.</p>
<p>25/04/13 Il niente è il più grande frutto della superbia. Il niente del niente è la sua gloria. Ogni uomo dovrebbe pensare prima di lasciarsi afferrare dalla superbia: sulla sua testa pende il niente, solo il niente. Gridare al Signore deve essere la preghiera del cuore inquieto, oppresso, tormentato, schiavizzato, carcerato, lacerato, annebbiato. Noi recitiamo preghiere, ma non preghiamo. Andiamo a Dio con formulari di preghiere, ma è solo la voce che bisbiglia, il cuore tace. A noi non importa nulla di ciò che accade. Preghiamo scherzando e scherziamo pregando. Non gridiamo la nostra sofferenza al Signore. Poiché noi non gridiamo, il Signore, il nostro Salvatore, non ci può ascoltare. Non sente e non interviene. Non si può andare dal Signore con voce sommessa, pacata, calma, serena. Questa voce non giunge all’orecchio dell’Onnipotente. Dio ascolta chi grida. Grida chi supera ogni altra voce. Grida chi ha la voce più potente di tutti. Una preghiera non gridata è una preghiera non ascoltata. Il cieco di Gerico grida e il Signore lo ascolta, lo guarisce, lo salva.</p>
<p>26/04/13 Chi si sottrae al mistero di Dio e dell’uomo vero in Dio, che è mistero di ascolto e di obbedienza, fa cose contro la sua stessa verità. Nella sua oscura solitudine, per possedere una qualche luce fa cose vietatissime, ci si rivolge agli idoli e alla superstizione. È questo il momento più oscuro per un uomo: quando abbandona il suo Dio per rivolgersi alla superstizione. Quando ci si rivolge a ciò che non è Dio, che è contro Dio, si cade nella notte più oscura, tetra dell’anima e dello spirito. Ai nostri giorni questo mondo occulto della superstizione è più che lebbra, più che peste, più che altra mortale epidemia e pandemia. Il ricorso alla superstizione è la religione più dei cristiani che dei pagani. Urge operare una grande bonifica nella mente e nel cuore dei discepoli di Gesù. Il cristiano deve riporre la sua fiducia solo in Dio, in Cristo Gesù, nella preghiera, nella conversione. Il cristiano deve credere nella sofferenza e vivere una vita ordinata, fatta di vera osservanza dei Comandamenti e delle Beatitudini. Altre cose non devono interessare al cristiano. Interesseranno altre cose, quando Gesù non è più al centro degli interessi del suo cuore.</p>
<p>26/04/13 Chi pecca contro la legge del Signore, non pecca contro un uomo, pecca contro Dio, offende il suo Signore. Si fa il male agli uomini, ma si pecca sempre contro il Signore. Urge che questa verità venga messa nel cuore da parte di ogni uomo. È Dio, non l’uomo, il vindice del male a lui arrecato, fatto. Ogni giustizia e ogni vendetta va lasciata al Signore. Sono in grande errore tutti coloro che si ergono a vindici e a giustizieri del male loro arrecato. Poiché è il Signore l’offeso, all’istante il giudizio passa dal tribunale della nostra coscienza al tribunale del nostro Dio. Sarebbe sufficiente questa sola verità, per portare pace in molti cuori assetati di giustizia e di vendetta verso i fautori del male. È Dio il solo giudice, anche dei nostri pensieri cattivi e bramosi di giustizia, di vendetta, di sangue, di morte, di carceri. Se chiediamo vendetta e giustizia per gli altri, anche per noi il Signore dovrebbe applicare la stessa regola. È giusto che si sappia che di ogni nostro pensiero usurpatore della sua giustizia dobbiamo rendere al nostro Dio e Signore.</p>
<p>26/04/13 Ci siamo appropriati di ciò che non ci appartiene. Anche noi siamo uccisori del nostro Dio e Signore nei nostri cuori. Gli altri hanno offeso Dio, facendo il male ai loro fratelli. Noi offendiamo Dio desiderando il male per coloro che il male hanno fatto. Anche noi siamo offensori di Dio. Non siamo migliori degli altri. Non siamo come Dio, a sua immagine e somiglianza. Giudicando i fratelli, siamo in tutto simili a loro, con lo stesso peccato nel cuore: abbiamo offeso il nostro Dio. Nessuno è autorizzato a sfogare contro gli altri tutta la propria crudeltà e ferocia. L’umana pietà deve sempre governare un cuore. Mai la misericordia deve abbandonare il nostro spirito, mai esso deve essere governato dalla mancanza di pietà e di commiserazione. Mai un uomo si deve abbandonare al male infinito, alla ferocia infinita, alla spietatezza infinita della sua umanità corrotta e malvagia. La verità di un uomo si manifesta dinanzi al suo nemico. È vero uomo chi ha pietà e misericordia verso quanti gli sono nemici o avversari. È invece uomo che non è giunto ancora alla vera maturità umana, chi dinanzi al nemico in difficoltà sfoga tutto il suo furore. La storia sempre ci pone dinanzi alla verità della nostra umanità. È sufficiente osservare le reazioni del nostro cuore. Se le reazioni sono di pace, misericordia, pietà, compassione, comprensione del nemico, allora la nostra umanità è cresciuta. Se ci dimostriamo feroci, crudeli, spietati, senza commiserazione verso il nemico, è segno che ancora non siamo veri nella nostra umanità. È il nemico che ci rivela chi siamo, qual è la nostra maturazione umana, quali progressi in umanità abbiamo fatto, quali ci restano da fare. Una reazione non governata dalla pietà ci rivela la nostra non perfetta umanità. Siamo ancora da ricostruire nel nostro vero spirito. La nostra unica moralità è la volontà di Dio, la sua Legge, i suoi Comandamenti che sempre devono regolare ogni nostra azione e reazione. Ogni uomo, sempre, in ogni circostanza, è da Dio che deve sapersi vedere, mai dalla storia, mai dai suoi nemici, mai dai suoi fratelli.</p>
<p>26/04/13 La regola morale è Dio. La storia mai potrà divenire regola morale per l’uomo. La storia va sempre vissuta secondo la divina regola morale. Questa verità va messa nel cuore. Essa deve ispirare propositi e azioni, decisioni, pensieri. Dio è la sola fonte della vera moralità. La carità deve sempre trionfare nelle relazioni tra gli uomini. È la carità che ci fa essere veri uomini. La carità ci rende ad immagine e a somiglianza del nostro Dio, che sempre fa trionfare la sua misericordia verso tutti. Mai nessuno è stato abbandonato dal nostro Dio. Sempre Lui si rivela ricco di misericordia, bontà, carità, vera santità. Chi non fa trionfare la carità, mai potrà dirsi verso uomo, perché senza carità non si è ad immagine e a somiglianza del nostro Dio. Noi siamo fatti di carità. Chi vive di carità è uomo. Chi non vive di carità non è uomo. È privo della natura umana che è carità. Un re può essere la salvezza, ma anche la rovina dell’intero suo popolo. Tutto dipende dalle sue scelte. Se le scelte del re sono secondo Dio, egli diviene salvezza e benedizione per l’intero popolo. Se le scelte del re non sono secondo Dio, egli è causa di rovina e di perdizione per l’intero suo popolo. Dio non può essere abolito dalle scelte operate in un popolo. È Dio la scelta vera del popolo. È la scelta di Dio la vita del popolo. Su questo argomento si deve avere una parola chiara, vera, divinamente vera. Ogni scelta che esclude la verità di Dio è una scelta contro la verità dell’uomo. È una scelta di perdizione, non di vera vita. Un popolo che non sceglie secondo Dio, si condanna da se stesso alla rovina, alla distruzione, alla perdizione. Voi che governate siate saggi. Scegliete il bene secondo Dio e il vostro popolo prospererà. Se voi governanti della terra sceglierete il male secondo Dio, perirete voi e il popolo con voi. Il benessere della nazione è da Dio. Chi governa e non parte dalla storia concreta che gli sta innanzi, ma vuole inseguire l’utopia dei suoi pensieri, è la rovina del popolo.</p>
<p>27/04/13 Tutto inizia dalla purificazione del sacerdote. La santità del sacerdote è fonte di santità per ogni altra persona, per il mondo intero. Se il sacerdote non è fonte di santità, nessuna vera santità potrà mai sorgere in questo mondo. Senza santità il mondo sarà un deserto. Il sacerdote è vero mediatore della santità. Lui l’attinge tutta in Cristo Gesù, la trasforma in sua personale santità, la offre al popolo. Il sacerdote porta sulla su spalle un gravissima responsabilità: la santità del mondo intero è dalla sua santità. Quando il sacerdote non è più fonte di santità, il popolo avverte all’istante un calo della santità di ogni persona che fa parte di esso. Il sacerdote è come il fiume che deve dare acqua ad un'intera piantagione. Se lui si essicca, tutta la piantagione si essicca. Se il sacerdote porta acqua copiosa di santità, tutta la piantagione del popolo di Dio ne riceve un grande beneficio. Se il sacerdote irradia, abbevera, nutre tutti con la sua santità, la luce della verità e della grazia di Cristo Gesù inonderà il mondo.</p>
<p>27/04/13 Per una santa celebrazione dei sacramenti vi sono disposizioni rituali da osservare e disposizioni morali, spirituali, di cuore, di mente. Quando le disposizioni morali, spirituali, di cuore, di mente sono nella santità e nella vera moralità, il sacramento può essere ricevuto. A volte alcune disposizioni saltano, non per cattiva volontà di colui che si accosta al sacramento, ma per circostanze storiche. La legge della Chiesa non è assoluta. Essa va sempre sottoposta all’intelligenza teologica di chi è preposto alla sua osservanza. L’intelligenza teologica non nasce però dal cuore dell’uomo. Essa deve scaturire dalla sapienza dello Spirito Santo. È necessario che l’interprete teologico o pastorale della legge viva in intima comunione di verità e carità con lo Spirito del Signore. Chi è fuori dello Spirito di Dio mai potrà interpretare teologicamente e sapientemente la legge della Chiesa. Chi è fuori vi metterà la sua sapienza umana, sapienza della carne, non certo la sapienza dello Spirito Santo, che non è nel suo cuore. Molte situazioni pastorali potrebbero essere risolte sempre per il più grande bene delle anime, solo se vi fosse questa sapienza divina. Quando questa sapienza nello Spirito Santo manca, si ci appella alla legge per escludere dal sacramento. È grave errore. Senza questa sapienza spesso si salta la legge senza interessarsi del suo valore pedagogico e propedeutico alla stessa celebrazione.</p>
<p>27/04/13 La legge è la verità di Dio e dell’uomo. La verità va sempre letta secondo la carità di Dio verso l’uomo. La legge senza la carità, ci fa dei despoti e dei tiranni, persone insensibili alle necessità spirituali dei fratelli. La carità senza la verità ci trasforma in persone sganciate da Dio, senza alcun riferimento alla sua volontà. Legge e amore, verità e carità sono la sola via di Dio per andare incontro all’uomo. Mai la verità senza la carità. Dio non è solo verità. Mai la carità senza la verità. Dio non è solo carità. Dio è carità e verità. Dio è carità e verità. La verità di Dio è per la più grande carità. La sua carità è per la più grande verità. Chi sa questo ed è nello Spirito Santo sa come applicare la verità di Dio e della Chiesa in ogni situazione introducendo nella sua carità. Quando il sacerdote è nella purezza della verità e della carità di Cristo, la sua voce raggiunge il cielo e la sua preghiera è ascoltata.</p>
<p>28/04/13 Se solo togliessimo dal cuore tutti i peccati contro la giustizia, ad ogni livello, la nostra società godrebbe una grande pace sociale. La giustizia commutativa obbliga tutti sempre, ogni qualvolta vi è una scambio di un qualche cosa sia a livello spirituale che materiale. È giustizia commutativa lo scambio di una cosa spirituale per una materiale e di una materiale per una spirituale. È giustizia commutativa lo scambio tra materiale per materiale e spirituale per spirituale. Importante è che vi sia una scambio. È ingiusto chiunque riceve una cosa e non dona il contraccambio o in cose materiali o in cose spirituali. Tutta la giustizia retributiva fa parte della giustizia commutativa. Un dono per un dono, una cosa per una cosa. È obbligato il datore di lavoro a dare ad ogni lavoratore il giusto salario e le ferie di legge, assieme a tutte le altre agevolazioni. È obbligato il lavoratore a dare al suo datore di lavoro tutte le ore concordate, svolgendo il proprio lavoro con serietà, impegno, dedizione. Pecca contro la giustizia retributiva il lavoratore che abbandona il posto di lavoro sottraendo ore ed anche minuti all’orario concordato. Pecca contro la giustizia retributiva ogni lavoratore che compie la sua opera svogliatamente, senza alcun impegno, senza dedizione. Nella giustizia distributiva - rendere partecipe di benefici chi ne ha diritto – pecca contro di essa chi vi ricorre senza alcun diritto. Pecca contro la giustizia distributiva chi sciupa la cosa pubblica, la usa male, la prende e non la usa, ne prende più del necessario. Tutti i falsi invalidi peccano contro la giustizia distributiva. Tolgono a chi ne ha veramente bisogno un bene preso da loro indebitamente. Ogni peccato contro la giustizia va riparato restituendo tutto ciò che non è nostro diritto ricevere. La restituzione è obbligatoria. Senza restituzione non vi è il perdono del peccato commesso. Rimane una grave ingiustizia nel cuore. Ogni cosa non dovuta, presa in modo ingiusto, è del legittimo proprietario. A lui va restituita. Questa legge non va mai in prescrizione. Il Signore ha dato Legge e Sapienza. La Legge è codificazione storica della volontà di Dio. La Sapienza è l’attualizzazione della Legge.</p>
<p>28/04/13 Senza la Sapienza si fa della Legge una cosa che uccide, anziché la via per vivificare la vita dell’uomo. Con la Sapienza tutto si ricolma di vera vita, anche una Legge che risale nell’antichità dei tempi. La Legge senza la Sapienza uccide ogni vita. La Sapienza senza la Legge manca del suo riferimento codificato della volontà di Dio. Legge e Sapienza, Vangelo e Sapienza, Codici e Sapienza devono sempre camminare insieme, mai l’uno senza l’altro. La Legge senza la Sapienza diviene strumento di morte. Ma anche la Sapienza senza la Legge potrebbe divenire strumento di morte. La Sapienza senza la Legge potrebbe divenire strumento di morte, perché mancherebbe dell’elemento esterno di verifica della sua verità. È sempre facile confondere i propri pensieri con la Sapienza eterna del Dio vivente, attribuendo a Dio ciò che è nostro. Con il confronto con la Legge, il Vangelo, il Codice, ciò che è di Dio rimane di Dio, ciò che è nostro appare come nostro. Vangelo esterno e Sapienza interiore mai dovranno essere disgiunti, separati, allontanati l’uno dall’altra. Gli spiritualisti, gli utopici, gli idealisti sono “sapienti” senza Legge, senza Vangelo, senza Codici. Sono semplicemente senza il vero Dio, perché senza la sua vera Parola consegnata alla storica come perenne punto di confronto. Apparentemente sembra che la fede non c’entri. In verità tutte le decisioni di un uomo, di ogni uomo, sono sempre decisioni di fede. L’altro momento essenziale della vera fede: la sua trasformazione in preghiera forte ed accorata al Signore, al Dio vivo e vero. La preghiera è la verità della fede. Una fede che sa ben pregare, governa la storia, governa il mondo.</p>
<p>28/04/13 Ogni giorno il mondo ci sollecita a non credere più in Cristo, dicendoci che Cristo non è la sola verità dell’uomo. Anche Cristo se è una verità, non è la Verità. Altre verità fanno la storia dell’umanità. Chi deve mostrare che la Verità di Gesù è la sola verità che dona verità all’uomo, è il cristiano. Deve attestarlo rimanendo nella Verità. Rimanendo nella città assediata della Verità il cristiano attesterà che le verità del mondo sono fallaci, mentre la sua è la sola vera. Le altre sono fallaci perché non riescono a scalfire la Verità di Cristo che ormai tesse per intero la sua vita. La falsità può distruggere altre falsità, mai però la Verità che è divenuta cuore e mente del discepolo di Gesù. Molti oggi hanno scelto di non dare più Dio ai fratelli. Danno loro delle cose. Le cose non danno Dio. Dio invece dona ogni cosa. Dare Dio è la cosa più necessaria per ogni uomo di Dio. Ma dona Dio chi possiede Dio. Chi non possiede Dio, mai potrà dare Dio. Se molti cristiani non donano più Dio, è il segno che Dio non è nel loro cuore. Non avendolo essi, mai potranno darlo ai loro fratelli. Ognuno può sapere se Dio è nel suo cuore, oppure è assente. Chi lo dona, lo ha nel cuore. Chi non lo dona, non lo possiede nel cuore. Ognuno dona il Dio che possiede. Se il suo Dio è vero, darà il Dio vero. Se il suo Dio è falso, darò un Dio falso.</p>
<p>29/04/13 La fede va sempre schierata in campo. Mai deve rimanere nascosta nei fondali del nostro cuore o negli angoli remoti della nostra mente. La fede è la forza dell’uomo, la sua vita e verità, l’anima della sua speranza, la certezza della sua carità, la luce dei suoi giorni. Un uomo senza fede non è vero uomo. La sua verità è la sua fede. Se la sua fede è vera, lui è vero. Se la sua fede è falsa, lui è falso. La fede vale più che una città collocata in alto, sul più alto dei monti. Le grandi battaglie si combattono sempre con una forte fede. È sufficiente mettere nel cuore una fede falsa perché si combattano battaglie di morte e di terrore. Una fede vera, autentica, forte in un cuore conduce un uomo ad altezze infinite, che nessun altro uomo riuscirà a salire. Gesù con la sua fede ferma, forte, risoluta, raggiunge la vetta più alta non solo della terra, ma anche del cielo: la vetta della croce. Le battaglie non si combattono con le armi. Si combattono con la fede. Le più grande battaglie della storia è stata la fede a vincerle. Sempre i grandi condottieri dell’antichità tenevano i grandi discorsi prima di iniziare battaglie decisive per la vita di tutto popolo. Anche Gesù prima di iniziare la battaglia finale contro satana, tenne ai suoi discepoli quel lungo discorso sulla vera fede. La fede è tutto per ogni uomo. In ogni cosa occorre una forte fede. Oggi l’uomo è debole, perché debole, meschina, inutile è la sua fede. In questo molti pastori hanno una grandissima responsabilità. Non donano al popolo la sua vera fede. Fanno molto, ma senza dare vera fede.</p>
<p>29/04/13 L’aggiornamento è sempre necessario, perché la storia cambia. La storia cambia perché l’uomo è cambiato, cambia attimo per attimo. All’uomo di oggi le forme di ieri non si adattano più. Quando cambia la storia, la verità, il Vangelo, la fede mancano del loro fondamento, del vero terreno su cui incarnarsi. Non si può vivere in una storia cambiata radicalmente con disposizioni e modalità che si adattavano alla storia di ieri. Sarebbe un grave disservizio camminare con la storia di ieri mentre oggi siamo in una storia totalmente diversa. A volte il cambiamento di una legge si rivela urgentissimo e tuttavia si persevera con essa ancora per molti lunghi anni.</p>
<p>29/04/13 Chi tratta l’altro come se non fosse più ad immagine del suo Creatore e Signore attesta che anche lui ha perso questa immagine e somiglianza. Chi non si comporta più come Dio, come Cisto Gesù, come lo Spirito Santo, attesta di aver perso anche lui la verità del suo essere. La beata trinità mai smette di amare, servire, rispettare l’uomo secondo la sua naturale e soprannaturale verità. L’uomo è chiamato a manifestare, ricomporre, esaltare, mostrare al mondo intero la bellezza di questa sua verità, questa sua immagine. Cristo Gesù è morto per l’uomo e gli ha mandato il suo Santo Spirito perché lo rigenerasse e rinnovasse a partire dal intimo più profondo. Come Gesù, ogni suo discepolo deve dare la vita perché i fratelli ritornino a far brillare la loro immagine e somiglianza con Dio.</p>
<p>29/04/13 La Sapienza è infinitamente oltre la Legge e oltre la stessa Parola rivelata, comunicata all’uomo per entrare e rimanere nella vita. La Sapienza è il principio eterno, divino, fonte della Legge e della Parola, non racchiudibile né nella Legge, né nella Parola. La Sapienza è ciò che dona verità, attualità, contemporaneità, giustizia, santità alla Legge e alla Parola. Chi possiede la Sapienza sa la verità della Legge e della Parola. Senza di essa mai potrà conoscere la verità della Legge e della Parola. La Sapienza è la Lettrice vera, autentica, esperta, intelligente, sempre aggiornata della verità della Legge e della Parola. Senza la Sapienza mai vi potrà essere vera conoscenza di Dio, perché mai vi potrà essere vera conoscenza della Legge e della Parola. La Sapienza il principio eterno, divino che sempre deve donare verità a tutto ciò che è fuori di Dio. La Sapienza è Cristo Gesù. Cristo è la verità di Dio. Lo Spirito Santo è la verità di Cristo oggi, domani, sempre. Chi legge Cristo nello Spirito Santo, legge la vera Sapienza eterna ed incarnata, che ci rivela la verità sempre attuale del Padre suo.</p>
<p>30/04/13 Gesù è il Figlio che il Padre ha generato nell’eternità e che si fece carne nel seno della Vergine Maria, per opera dello Spirito Santo. Dio è Padre non perché ha creato il mondo. Del mondo è il Creatore. Anche dell’uomo è il Creatore. Dell’universo è Signore e Creatore. Dio è Padre perché ha generato il suo Figlio Unigenito nell’oggi della eternità. Dio è nostro Padre perché in Cristo, per opera dello Spirito Santo, ci genera come veri suoi figli di adozione. Gesù è la Luce della verità e della grazia. Solo Lui è questa Luce. È la Luce che ci fa luce in Lui, con Lui, per Lui. Gesù è la Luce eterna fattasi Luce visibile nella sua carne, venuta nel mondo per illuminare ogni uomo. Solo Lui è la Luce vera. Chiunque desidera, vuole divenire luce, deve essere luce dalla sua Luce, luce nella sua Luce, luce per la sua Luce. Nessun altro è salvezza per i suoi fratelli. Chi vuole essere salvezza, dovrà esserlo in Lui, con Lui, per Lui, nella sua Luce e nella sua vita. La salvezza di ogni uomo viene da un grido sempre più forte che si innalza dalla terra al cielo. La storia è salvata non dalle rivoluzioni, dalle guerre d’indipendenza o di conquista, dai moti carbonari o da altre diavolerie di peccato. La storia è sanata, purificata, liberata, guarita da ogni grido incessante che dal cuore dell’uomo sale e raggiunge il suo Signore.</p>
<p>30/04/13 Per capire chi è Dio ed ogni sua opera occorre, urge essere in Dio, nella sua luce, nella sua verità, nel suo cuore. Dio si comprende da Dio, mai dall’uomo, dalle cose, dalla terra. Dio si comprende dal suo amore, dal suo cuore, dal suo Spirito Santo. Chi non è in Dio, nella sua luce, nella sua verità, nel suo cuore, quando parla di Dio, parla dall’uomo, dalle cose, dalla terra. Questo Dio è un Dio non perfettamente vero e veramente santo. È un Dio secondo l’uomo. Mai sarà il Dio secondo Dio. Anche moltissimi teologi parliamo di Dio dai libri, dalle filosofie, dalle stesse teologie, anche dalla Scrittura parliamo di Dio. Non possiamo parlare di Dio da Dio, perché non siamo in Dio e non abbiamo il cuore nel cuore della Vergine Maria. Chi vuole parlare bene di Dio, deve parlare da Dio, deve divenire con Cristo una sola volontà, con lo Spirito Santo una sola verità. Chi vuole parlare bene di Dio, deve divenire con il Padre dei cieli un solo amore, una sola carità, una sola misericordia, una sola pietà. Parlare di Dio da Dio è necessario perché l’uomo si converta ed entri nella Chiesa una, santa, cattolica, apostolica. Chi parla di Dio da Dio parla di Dio secondo Dio e non secondo le nostre convenienze umane, della terra, spesso convenienze di peccato. Anche quando noi parliamo di Dio, accusando e condannando i fratelli che non sono da Dio, neanche noi siamo da Dio. Non siamo da Dio perché non vediamo gli altri da Dio, li vediamo dal nostro cuore che non è in Dio e quindi siamo privi di ogni pietà. Quando si parla di Dio da Dio, i fratelli vengono visti da Dio e non dal nostro cuore inquinato di marcio morale e di sudiciume spirituale. Ci si accorge quando una persona parla di Dio da se stesso o dal suo cuore. È una parola senza né carità, né verità, né speranza. Quando una persona parla di Dio da Dio, il cuore si apre alla speranza, alla carità, alla fede. Si apre alla gioia e alla pace. Nasce sempre la vita quando si parla di Dio da Dio. Mentre l’uomo rimane nella sua morte da quando si parla di Dio dall’uomo.</p>
<p>1/05/13 Gesù è la sola persona al mondo che ha dato, che dona vera dignità alla donna. Il mondo vede la donna come madre, sposa, figlia, moglie, lavoratrice, pensatrice, filosofa, teologa, maestra. Il mondo vede la donna come professoressa, soldato, impiegata, cassiera, peccatrice, concubina, amante, seduttrice, ammaliatrice. Il mondo vede la donna come ninfomane, erotomane, ibristofila, grande santa, santissima, diavola, divoratrice, traditrice, passionaria. La letteratura ha dipinto la donna con fantasia inimmaginabile. Anche la scultura e la pittura sempre si sono interessate di Lei e hanno lasciato immagini immortali. Basti pensare alla Venere di Milo, alla Pietà di Michelangelo, all’Estasi di Santa Teresa. Solo per citare alcuni esempi. Non ci dimentichiamo poi della Gioconda, dipinto la cui finezza e mistero rimangono perennemente indecifrabili. Ma è tutto questo la donna? Cosa è la donna nel mistero di Dio e della creazione? Qual è il suo specifico, la sua vera identità? La donna è la persona che dona compimento all’uomo e alla creazione. Dona compimento alla carità Dio e a tutta l’opera della redenzione. È la persona senza la quale non avremmo l’umanità sulla nostra terra e neanche avremmo la salvezza. Senza la donna, la creazione è senza vita umana. C’è Adamo, ma costui non può dare vita a nessuno. La vita è morta nel suo corpo, muore con il suo corpo. Il Signore crea la Donna e la vita umana si diffonde sulla nostra terra. Per un inganno del diavolo, la prima donna si lasciò trascinare nella superbia. Cade nella disobbedienza. Fece cadere anche l’uomo. Da madre di vita si trasformò in madre di morte. Generò i suoi figli nella morte del loro spirito. Occorre una nuova creazione per dare nuovamente vita ad ogni uomo. Questa volta però Dio opera inversamente. Prima crea la donna, la fa stupendamente bella, la fa immacolata, piena di grazia, ricca di Dio, tutta pura. La fa vergine nel cuore, nella mente, nei pensieri, nei desideri. La riveste di sé. Da Lei, senza il concorso dell’uomo, trae l’uomo, l’uomo nuovo per opera dello Spirito Santo. Da Lei nasce il Verbo della vita, il Figlio Unigenito del Padre. Così la Donna dona compimento a Dio, perfezione assoluta nell’amore. A Dio dona la perfezione assoluta, in quanto le consente di farsi creazione, creatura, uomo, carne, sacrificio d’amore. Si fa eucaristia, cibo di vita eterna, perché si compia per ogni uomo la sua vocazione: essere reso partecipe della natura divina. Così la Donna rende Dio, nel suo Figlio Unigenito, partecipe della natura umana. In un modo misterioso, arcano, invisibile, il Figlio di Dio incarnato, rende ogni uomo che crede in Lui partecipe della natura divina. Questo si compie nel seno mistico della Donna che ha dato compimento alla vita di Dio. In essa è dato perfetto compimento all’uomo. La donna non può essere guardata se non così, allo stesso modo in cui la guarda il suo Creatore, Signore, Dio. Se la si guarda con occhi umani, se ne fa un oggetto per appagare la propria concupiscenza, la propria libidine. Guardarla in altri modi è vederla senza la sua verità. La si guarda solo per soddisfare il proprio corpo di uomini senza Dio e senza Cristo. Cristo Gesù, nel suo Santo Spirito, dona il perfetto controllo e uso secondo la volontà di Dio del proprio corpo e dei propri desideri. La nostra umanità migliorerà se si guarda la donna come colei che dona compimento alla vita di Dio e degli uomini. Chi si pone fuori della sua verità, si servirà della donna per la falsità e nella falsità non c’è visione santa della donna. Ma anche la donna deve impegnare tutta se stessa per ritrovare, rimanere crescere nella sua verità, verità creata e verità di redenzione. Nessuna verità è fuori di Cristo e della sua Parola. Nessuna verità si potrà mai vivere senza la grazia di Cristo Gesù. Nessuna verità fuori della Chiesa una, santa, cattolica, apostolica. È in Cristo la verità della donna ed è in Lui che la si vive.</p>
<p>1/05/13 È iniziato il Mese di maggio, Mese dedicato alla Vergine Maria, Madre della Redenzione. Un pensiero ci aiuta a contemplarne la grandezza. La Madre di Dio è mia Madre. Mia Madre è la Madre di Dio. È grande l’amore di Dio per me. Mi ha dato sua Madre tutta per me. La Madre di Dio è tutta per me, non sono povero, sono ricco. Non sono misero, sono nobile. Mia Madre è la regina del Cielo e della terra. Se sono cristiano devo prendere coscienza della mia elevazione. Il Signore mi ha onorato grandemente. Sono figlio di una così grande Madre. La Vergine Maria è lo specchio della verità della mia umanità. Se mi guardo in Lei, saprò ciò che dovrò essere. So ciò che non sono. La Vergine Maria è modello perfettissimo di ogni virtù. Se una sola virtù mi manca, ancora non ho raggiunto la verità del mio essere. La Vergine Maria è vergine nel corpo, nell’anima, nello spirito. Se il mio cuore è diviso, non sono ancora di Dio, sono del mondo. La Vergine Maria è Consolatrice degli afflitti. Se io non reco conforto nella sofferenza, non sono vero uomo. Vivo solo per me stesso. La Vergine Maria è Regina dei Profeti. Se io non dico con amore, verità, fedeltà la Parola del Signore, non sono suo vero figlio. La Vergine Maria è tutta santa. Dio l’ha rivestita di sé. L’ha onorata grandemente. Anch’io devo indossare Dio, vestirmi di Lui. La Vergine Maria è rifugio dei peccatori. Se io condanno, disprezzo, allontano il peccatore, ancora non amo la mia dolce Madre celeste. La Vergine Maria è sede della Sapienza, è luce di verità e di amore. Se cammino nelle tenebre, non amo Lei, perché Lei non è la mia luce. La Vergine Maria è la Donna prudente. Se io sono imprudente, opero senza pensare, riflettere, meditare, sono assai distante dal suo cuore. La Vergine Maria è la Donna povera e umile. Se io cerco nelle cose di questo mondo la mia realizzazione, non ho compreso nulla di me. La Vergine Maria è la Donna che sta sempre presso la croce della nostra umanità. Mi chiama ad imitarla, a stare anch’io presso la croce. La Vergine Maria è la Madre che mai smette di amare ogni suo figlio, anche il più grande peccatore. Mi chiede il suo stesso amore. La Vergine Maria è la Madre che pensa solo a me. Io però non sono dal suo pensiero. Devo esserlo, se voglio dare verità alla mia vita. La Vergine Maria è la Madre che riversa tutto il suo amore sopra di me. Io però sono refrattario. Non mi lascio inondare. Lo respingo. La Vergine Maria è la Madre che chiede la mia santità per la salvezza di ogni suo figlio. Senza la mia santità la sua missione è vana. La Vergine Maria è la Madre che aspetta giorno e notte che io mi converta e che ritorni alla casa del Padre. Devo non farla aspettare. La Vergine Maria è la Madre che vuole tutto il mio cuore per fare un sacrificio d’amore a Cristo Gesù. Non posso non offrirglielo. La Vergine Maria è la Madre che vigila mentre io dormo. Vedere Lei al mio fianco con gli occhi dello spirito, dona pace, serenità, gioia. La Vergine Maria è la Madre che si occupa della mia anima, del mio spirito, del mio corpo. Non posso vivere nello sconforto. C’è Lei. La Vergine Maria è la Donna delle donne, la Madre delle madri, la Regina delle regine. Dio me ne ha fatto dono. Lei vuole essere mia Regina. La Vergine Maria è la Donna dalla quale è iniziata la nuova vita. Da Lei ogni giorno devo attingere Cristo, mia vita, mia verità, mia via. La Vergine Maria è la Donna che sul monte ha offerto il Figlio al Padre per la Redenzione del mondo. In Cristo Lei vuole offrire anche me. La Vergine Maria è la Donna il cui mistero compie il mistero della creazione visibile e invisibile. Fuori di Lei non vi è alcun compimento. La Vergine Maria è la Donna del perdono, della misericordia. Lei mi perdona accogliendomi come figlio e aiutandomi a divenirlo nella realtà. La Vergine Maria è la Donna alla ricerca del figlio smarrito e confuso nei dedali di questo mondo. Anche me Lei ha sempre cercato e cerca. La Vergine Maria è la Donna tenace, forte, vittoriosa sul male, operatrice del bene sempre. Chi la ama, la imita con cuore umile e retto. La Vergine Maria è la Donna che canta a Dio il magnificat. È il suo cuore che canta, non la sua bocca. Il cuore non ha bisogno di parole. La Vergine Maria è la Donna che crede e si consegna tutta alla Parola del suo Signore. Oggi mi chiede di consegnarmi tutto ad essa.</p>
<p>1/05/13 Quando si introduce una qualche falsità su Dio, all’istante vi è anche una falsità sull’uomo, sulla sua vera umanità Più è falso il Dio che si adora e più è falso l’uomo che adora il falso Dio. Questa legge è universale. Nessuno si potrà mai sottrarre ad essa. Se il Dio adorato è totalmente falso, anche l’uomo diviene falsità. Se il Dio è vanità anche l’uomo che lo adora è vanità. L’uomo sarà sempre ad immagine del Dio che adora. Se adora il vero Dio diverrà vero uomo, se adora un falso dio, diverrà un falso uomo. La via della vera pastorale vuole che prima si metta il vero Dio nel proprio cuore. Solo dopo si potrà pensare di metterlo in altri cuori. Chi pone Dio nel proprio cuore, lo porrà anche negli altri. Nessuno speri di porre Dio nel cuore degli altri, se Lui non è nel proprio. Ognuno dona agli altri il Dio che possiede. È il Dio del proprio cuore che si dona. Chi adora un falso Dio, mai darà quello vero. Il vero adoratore di Dio è già profezia della verità del Signore per il mondo intero. Se non è profezia la vita, non lo è neanche la Parola.</p>
<p>2/05/13 L’amore è il principio, l’energia divina, che, versato nel nostro cuore dallo Spirito Santo, ci conduce ad osservare la Parola di Gesù. Dio è carità. In Cristo, per opera dello Spirito Santo, Dio si versa in un cuore e la persona comincia ad amare. L’amore è partecipazione dell’essere di Dio all’essere dell’uomo, comunicazione della propria natura che Dio fa a quanti accolgono Cristo. Chi accoglie Cristo Gesù, nello Spirito Santo viene rigenerato a vita nuova, divenendo un solo corpo con il Signore risorto. Divenuti un solo corpo con il Signore risorto, tra Cristo e il suo discepolo deve essere vera partecipazione, scambio di essere. Cristo dona tutto il suo essere al discepolo, il discepolo dona tutto il suo essere a Cristo. Qual è il segno che siamo divenuti partecipi dell’essere di Cristo? Quando possiamo esserne certi? Quando si ha scienza di questo mistero? Siamo partecipi dell’essere di Cristo Gesù quando la sua volontà diviene nostra volontà, il suo cuore nostro cuore. Il cristiano che ama Cristo, che è divenuto partecipe della sua natura, è corpo del suo corpo, volontà della sua volontà. Se è una sola volontà, vuole ciò che Cristo vuole. Ma sempre per partecipazione dell’essere di Cristo, che è purissimo amore.</p>
<p>2/05/13 Ad ogni uomo è stato assegnato un tempo esatto da Dio. In esso tutti sono chiamati ad espletare la missione che è stata loro affidata. Finito il tempo assegnato, tutti devono lasciare che altri subentrino e portino avanti la loro particolare, specifica, personale missione. Lo Spirito Santo dona verità, santità, prosperità, posterità, vita, frutti alla missione di ciascuno Nei discepoli del Signore lo Spirito Santo fa sì che ogni singola missione diventi l’unica e la sola missione di Cristo Gesù. Gesù può lasciare questa terra, perché lo Spirito Santo farà sì che la sua missione porti frutto per mezzo dei suoi discepoli. Muore l’uomo, non muore la missione. Sale l’uomo nel cielo, la missione resta sulla terra ed è portata avanti dallo Spirito Santo di Dio.</p>
<p>2/05/13 Ogni sacerdote va incoraggiato perché svolga con cura e dedizione il suo servizio nella casa del Signore a beneficio delle anime. Senza sacerdote non c’è vero culto. Senza culto vero, non c’è vero popolo di Dio. Il popolo è vero se il culto verso il Signore è vero. La verità del culto dona verità a tutto il popolo. Il sacerdote è la verità del popolo. Se lui diventa falso, falso diventerà il popolo. Partecipare ad un rito e celebrare un sacramento non è la stessa cosa. Il rito finisce, muore. Il sacramento dura in eterno. Il rito ci lascia intatti nella nostra vecchia umanità. Il sacramento ci trasforma nella nostra stessa natura. È creatore di vita eterna. Sono molti quelli che partecipano a dei riti. Pochi coloro che celebrano i sacramenti. I sacramenti immergono e trasformano in vita eterna.</p>
<p>3/05/13 Paolo predica il vero Vangelo, la vera Parola, il vero Cristo, la vera salvezza, la vera giustificazione, il vero Dio, il vero uomo. Cosa fanno quelli di Corinto? Accolgono un altro Vangelo, un’altra parola, un altro Cristo, un’altra salvezza, un’altra redenzione. Di per sé possono anche farlo. È il modo in cui lo fanno che attesta la loro falsità, la loro incongruenza, il loro scarso ragionamento. Ecco allora il suggerimento che dona Paolo ai Corinzi: Mettete me e ogni altro falso apostolo di Cristo Gesù sullo stesso piano. Esaminate la mia vita e quella di quanti vengono e turbano il cammino della vostra fede. In che cosa umanamente sono loro più eccellenti, più alti, più sapienti, più veri, più capaci, più idonei di me? Se loro, solo umanamente parlando, non sono più di me, perché abbandonate me per correre dietro le loro falsità e menzogne? Se anche umanamente parlando ci fosse qualcosa in più in loro, in questo caso saresti giustificati. Poiché in quanto a puri uomini, sono più meschini e più poveri di me, voi Corinzi siate stolti e insipienti, privi di ogni discernimento. Siete incapaci di riconoscere la verità. Seguite la falsità per dabbenaggine spirituale. Se l’uomo è via della fede, è giusto che chi porta una parola di verità venga esaminato, osservato, studiato, scrutato in ogni sua azione. Nessuno deve credere alla parola, se questa non viene avvalorata dalla verità della persona che la porta.</p>
<p>3/05/13 Fare della casa del Signore una casa di preghiera significa presentarsi dinanzi a Dio pieni di peccato e uscire coperti della sua santità. Entrare presso di Lui falsi, bugiardi, menzogneri, ingannatori e venire fuori rivestiti della sua verità, carità, misericordia. Accostarsi a Lui con ogni vizio e ritornare a casa ricoperti di ogni virtù. Lasciare la concupiscenza e assumere la purezza del cuore. Abbandonare invidia e gelosia e ricevere amorevolezza e accoglienza. Svestirsi dell’egoismo e indossare la compassione verso tutti.</p>
<p>3/05/13 Lo Spirito Santo insegna in ogni epoca e luogo come veramente si ama, ci si rinnova nell’amore, come in esso si cresce. Con lo Spirito Santo in noi, ogni giorno scopriamo sempre più grande la potenza e la forza dell’amore. Lo Spirito Santo ci rivela di volta in volta come si ama secondo il cuore di Dio, che si dona a noi attraverso il cuore di Cristo Gesù. Lo Spirito di Dio è il perenne attuatore di tutto l’amore che il Padre ha versato nel cuore di Cristo e da esso tutto nel nostro cuore. Chi è senza lo Spirito, manca sia del principio e sia del perenne interprete e attuatore dell’amore del Padre. Tutto è dallo Spirito del Signore, tutto è dalla sua luce, mozione, opera silenziosa, misteriosa, arca che si vive in un cuore. Tutto è dallo Spirito Santo. È Lui che trasforma la nostra natura secondo la carne in natura tutta spirituale, divina.</p>
<p>3/05/13 La bellezza di una festa è proprio questa: la creazione di una comunione di solidarietà e di condivisione. Non si celebra una festa da soli. La festa si celebra assieme agli altri. L’altro è essenza della festa. Se l’altro viene escluso, non è più festa, perché manca una componente essenziale perché si possa parlare di festa. Questa regola vale anche per l’Eucaristia. Mai vi si deve partecipare da soli. Si partecipa da soli quando la si celebra senza gli altri. Quando si celebra l’Eucaristia senza gli altri? Quando l’altro non partecipa alla mia festa materiale. L’Eucaristia si celebra senza l’altro, quando gusto da solo il mio tozzo di pane senza condividerlo, spartirlo con i fratelli. Si celebra l’Eucaristia senza l’altro quando la si celebra solo come comunione spirituale, ma non materiale, fisica con i fratelli. Quando comprenderemo il vero significato della festa, inizieremo a celebrare in modo nuovo la festa dell’Eucaristia. È anche questo il significato della festa: fare a gare in generosità, in doni, in regali, in partecipazione dei nostri beni ai fratelli. Quando la festa diviene una gara di amore, carità, pietà, aiuto, allora essa è veramente la festa che il Signore vuole che noi celebriamo.</p>
<p>3/05/13 Molti sono oggi e sempre coloro che vogliono far tacere, mettere sotto silenzio, rinchiudere in un sarcofago la verità storica. Tutti costoro sappiamo che la verità storica sempre esploderà e sempre diffonderà il suo profumo ai quattro angoli della terra. Mai nessuno ha potuto sotterrare la verità. Più profonda è la buca in cui la si sotterra e più alto è l’albero che da essa viene fuori. A voi negatori della verità storica Gesù dice che anche le pietre faranno propria la verità e indosseranno lingua e bocca per gridarla. La verità storica mai potrà essere soffocata, altrimenti sarebbe segno che Dio potrebbe essere soffocato per sempre nella nostra storia. Ma Dio è più radioso del sole e nessuna nuvola lo potrà mai nascondere.</p>
<p>4/05/13 A volte succedono cose inspiegabili. Prendiamo decisioni stolte, insipienti, prive di senno, carenti di ogni saggezza, ragionevolezza. È questo il grande mistero del cuore dell’uomo: il passaggio repentino dalla sapienza alla stoltezza, dal senno alla grande insipienza. Siamo sordi a Dio e anche agli uomini. Perché? Perché non ascoltiamo le parole degli uomini che spesso vengono da Dio? Perché ci ostiniamo in guerre inutili, in contrapposizioni sterili, in opposizione vane, in divisioni dannose, in lotte fratricide? Perché perseveriamo nella nostra insipienza e stoltezza? Perché procediamo diritti sul nostro sentiero di morte e non di vita? Perché non vediamo la nostra stoltezza, mentre tutto il mondo la vede e ci grida perché da noi venga abbandonata? Soprattutto perché rimaniamo senza fede dinanzi ad una parola che viene da Dio? Perché non sappiamo discernere ciò che viene da Dio e ciò che viene dall’uomo? Tanto grande è la nostra ottusità della mente e del cuore? È fitto mistero. Spesso ci chiudiamo nella nostra stolta mente e gettiamo via le chiavi in modo che né noi né altri possano tirarci fuori. Il mistero si infittisce ancora di più, se pensiamo che siamo noi i responsabili di ogni male che è frutto delle nostre stolte decisioni. Da questi momenti oscuri e tenebrosi solo la preghiera preventiva ci salva: Signore, libera la mia vita dalla mia stoltezza e ottusità. La preghiera preventiva deve essere innalzata al Signore con perseveranza, ogni giorno, perché ogni giorno siamo esposti alla nostra mente. Quando un uomo distrugge le vie ordinarie della salvezza, il Signore è chiamato dal suo amore a passare alle vie straordinarie. Il Signore dona la parola alla storia e questa parla all’uomo in modo a volte anche pesante: distruggendo il suo stesso popolo. Assieme al popolo la storia distrugge anche tutte le istituzioni che sono la sua vita: regalità, sacerdozio, tempio, strutture sacrali. È questa la sola via del ritorno, della conversione. Senza questa via della storia, non ci sarebbe cammino della verità sulla terra. Quando la storia si fa promotrice e operatrice della purificazione dei cuori, diviene la più potente voce di Dio sulla nostra terra. Noi non siamo abituati a vedere la storia come possente voce del Signore. Essa impone la sua forza di male per dare all’uomo la sua verità. O l’uomo si lascia conquistare dalla Parola, oppure sarà conquistato dalla storia attraverso la sua forza di morte e sconquassamento. Dalla storia non c’è scampo. Essa viene, si impone, distrugge, abbatte, sradica, uccide, deporta, produce lutti e lamenti di grande dolore. Per il Signore non vi è altra via se non questa della storia dolorosa, selvaggia, per annientare i cuori superbi e aprirli alla sua verità. La storia è senza alcuna pietà. Non conosce la misericordia, la commiserazione, la compassione. Non risparmia nessuna persona. Gli uomini migliori, i giovani, le fanciulle, i vecchi e i decrepiti: tutti vengono travolti e annientati dalla ferocia della storia. La storia produce immani tragedie. È la strage. È di diluvio universale, questa volta non di acqua, ma di sangue. È come se ognuno si annegasse nel proprio sangue e annegasse anche gli altri. In questi momenti bui non c’è salvezza per alcuno. Un diluvio universale di sangue è più terrificante e più spaventoso di ogni diluvio di acqua. È proprio la fine. Quando la storia si riappropria della sua potenza e forza di male, lo fa sempre con somma violenza e dolore infinito. Vale sempre la pena ascoltare i veri profeti. Questi vengono con la forza della Parola che minaccia il male in caso di non conversione. La storia viene con la potenza della sua distruzione e travolge ogni cosa. Non è l’uomo che la impone. È essa stessa che si impone. La storia ci travolge, ci spazza via, perché il Signore ha detto basta al male che per mezzo nostro si stava diffondendo sulla terra.</p>
<p>5/05/13 L’uomo è stato creato da Dio a sua immagine e somiglianza. Questa verità è essenza di ogni uomo. Come immagine di Dio ogni uomo dovrà essere sempre visto, considerato, amato, rispettato, servito. Anche quando l’altro non vive secondo la sua immagine, ci è chiesto di rispettare e relazionarci con lui sempre secondo questa sua verità. Mai l’uomo dovrà essere visto in altro modo, altrimenti la relazione che si instaura non è secondo Dio, bensì secondo il peccato. Il peccato è dell’altro, quando l’altro smarrisce la verità. Nostro quando noi smarriamo la verità, perché non la rispettiamo nell’altro.</p>
<p>5/05/13 Tutti possono parlare. Tutti parlano. C’è però chi indirizza verso il bene e chi verso il male, chi verso la luce e chi verso le tenebre. Oggi molti sono coloro che vogliono dare valore legale ad ogni ingiustizia, nefandezza, abominio, attribuendo loro il nome di diritto. Verità e diritto sono una cosa sola. Falsità e ingiustizia anch’esse sono una cosa sola. Non c’è diritto nella falsità. La falsità è somma ingiustizia. Essa priva Dio e l’uomo della loro essenziale verità di natura e di essere. Non c’è diritto senza la verità. Si ha libertà di parola sempre. Mai invece si deve avere libertà di falsità, inganno, menzogna, ingiuria, odio. Nel male non c’è libertà.</p>
<p>5/05/13 La nostra società è ammalata. Regnano nel suo seno due germi patogeni che la distruggono, più che cancro, peste, malattia incurabile. Essi si chiamano vizio e peccato e sono i generatori di ogni ingiustizia, malessere sociale e spirituale, dissidio, divisione. Con il peccato l’uomo si pone fuori della giustizia primaria che deve governare ogni sua relazione con Dio e con il prossimo. Con il vizio acquisisce una seconda natura, che lo rende incapace di pensare, muoversi, trovare vie nuove e attuali di giustizia e carità. Il vizio impedisce di rendersi soggetto responsabile degli altri, fonte di grande carità e sostegno di quanti sono più deboli di lui. Il vizio ci pianta in quella passività, abulia, non pensiero, non azione, non decisione, non volontà, non determinazione, non fortezza. Quando un uomo cambia la sua natura, mai potrà essere via di giustizia. Sempre si trasforma in vera fonte di inquinamento per gli altri. Sempre la religione è chiamata a trascendersi, la fede a purificarsi, la verità a procedere verso la sua pienezza. Bloccare il cammino della verità di Cristo Gesù e della vera fede sarebbe volere annientare Cristo, annullarlo nella sua assoluta novità. È Dio che traccia i cammini veri della salvezza, mai l’uomo. È Dio che vuole, non l’uomo. È il Signore che decide, mai l’uomo. Viviamo per fare la volontà che Dio comunica di volta in volta. La salvezza non viene dalla storia, ma dall’ascolto del Dio che oggi parla.</p>
<p>5/05/13 Il mese di maggio è tutto dedicato alla contemplazione della Madre di Dio. Siamo chiamati a ricolmarci di stupore dinanzi alle sue virtù. Ne offriamo una per ogni giorno. Chiediamo a Lei che ci aiuti ad imitarla nel suo grande desiderio di essere tutta e solo di Dio. Accoglienza: Ella riceve nel suo cuore la Parola di Dio e la medita per conformare ogni pensiero e desiderio alla divina volontà. Amabilità: Ella è la Donna dal purissimo amore per il suo Dio e tutti i suoi figli. Ella non ha conosciuto nel suo cuore se non l’amore. Arrendevolezza: Ella mai ha fatto resistenza al suo Dio, neanche per un istante di pensiero. Sempre si è abbandonata ad ogni sua richiesta. Benignità: Ella è solo radice di bene, albero di bene, frutto di bene, parola di bene, opera di bene, gesto di bene, pensiero di bene. Carità: Dio è carità. Ella è la dimora del Dio carità sulla nostra terra. Tabernacolo vivente della Santissima Trinità. Paradiso tra noi. Castità: Ella mai ha vissuto un solo gesto del suo corpo in modo disordinato, non vero, non santo. Esso è stato ad uso esclusivo del Padre. Clemenza: Ella è stata sempre disponibile ad amare, obbedire, accogliere, rispettare. Ha risposto al male con il più grande bene. Diligenza: Ella mai ha amato senza mettere in opera tutto il suo cuore, la sua intelligenza, il suo spirito, la sua anima, tutta se stessa. Dolcezza: Ella ha saputo sempre rendere dolce ciò che è amaro, aspro, duro. Anche la Croce di Cristo ha addolcito con la sua presenza. Fede: Dio chiede e Lei risponde. Dio parla e Lei obbedisce. Dio comanda e Lei esegue all’istante. Il suo dono a Dio è immediato, repentino. Fedeltà: Quanto Lei promette a Dio sempre lo compie. Mai si è presa una sola goccia di vita. Si è data a Dio e per sempre è stata sua. Fortezza: Ella mai ha conosciuto debolezza, fragilità, ritorno indietro, resa. Ha sempre camminato con Dio con risolutezza di cuore. Giustizia: Ella ha sempre dato a Dio e agli uomini ciò che apparteneva loro. Mai ha dato a se stessa ciò che non doveva essere dato. Misericordia: Ella ha un cuore sempre rivolto verso miseri, bisognosi, afflitti, tristi, poveri per riversarvi tutto l’amore di Dio. Mitezza: Ella è stata forte, risoluta nelle avversità. Nulla l’ha mai potuta ostacolare nell’amare. Neanche il male veniale l’ha mai vinta. Obbedienza: con il cuore, la mente, il corpo Ella è stata sempre in ascolto non solo della Parola, ma anche dei desideri nascosti di Dio. Onestà: Ella ha sempre, bramato, cercato e vissuto il più grande bene, il più grande amore, la più grande verità, la più grande giustizia. Onorabilità: a Lei il mondo intero deve riconoscere che il suo cuore è stato sempre del suo Dio e Signore. Ella mai lo ha dato ad altri. Pazienza: Ella è la Madre che sa fare proprio tutto il dolore del mondo. Sa porsi sotto ogni croce per recare sollievo, aiuto, sostegno. Pietà: Ella sa ascoltare il grido del misero e del derelitto. Ascolta e ricolma ogni vuoto con la sua materna presenza che conforta e consola. Povertà: Ella è anfora vuota di sé tutta ricolma di Dio. Il suo cuore è senza le cose del mondo perché consegnato tutto allo Spirito Santo. Preghiera: Ella ha fatto della sua vita una preghiera, una ininterrotta, diuturna conversazione tra il suo cuore e il cuore del Padre. Prudenza: Ella mai ha fatto una qualche azione non perfettamente santa. Mai una parola, un gesto, un’opera generatrice di un qualche male. Pudicizia: Ella ha custodito il suo corpo in modo tale che nessuno guardandola avesse potesse rivolgerle un solo pensiero disonesto. Purezza: Ella ha sempre vissuto la vita nella pienezza della verità di anima, spirito, corpo. Mai è stata avvolta da una qualche falsità. Semplicità: Ella agisce senza alcun pensiero tortuoso, contorto, ingarbugliato. Ascolta e vive di Dio senza mai mettere nulla di proprio. Sottomissione: Ella vive per essere solo serva del Signore, per fare sempre la sua volontà, per seguire la mozione dello Spirito Santo. Speranza: Ella attende che Dio la porti nel suo cielo per celebrare con Lui le nozze eterne, in una festa che mai avrà fine. Temperanza: Ella mai ha usato le cose di questo mondo se non nello stretto necessario. Mai nessun abuso. Mai il di più. Umiltà: Ella è creta sempre nelle mani di Dio per essere lavorata secondo le finalità dell’Artista divino. Ella è l’opera perfetta di Dio. Verginità: Ella è tutta del suo Signore. Tutta nel corpo, nell’anima, nello spirito. Nulla di sé è stato mai di altri. Tutta sempre di Dio.</p>
<p>6/05/13 Chi vuole portare giustizia sulla terra, deve prima di ogni altra cosa lasciarsi cambiare la natura da Cristo Gesù. Mente, cuore, volontà, desideri, pensieri, atteggiamenti, devono essere interamente nuovi. Nuovi uno solo ci può fare: Cristo Gesù per opera del suo Santo Spirito. Questa verità è assoluta. Senza Cristo, si è di vecchia natura. Ma oggi l’uomo non vuole lasciarsi fare nuovo da Cristo, uscire dalla sua vecchia natura, liberarsi dal vizio che lo rende marcio. È Cristo il solo nostro Liberatore. È solo Lui il Creatore nel mondo della vera giustizia e della sana convivenza tra i molti fratelli. Se Cristo è tenuto fuori della nostra vita, noi continueremo a camminare con il nostro vecchio cuore, vecchia mente, vecchi pensieri. Ogni vizio e peccato che ingeriamo e trasformiamo in nostra natura diviene a sua volta generatore di altri vizi e di altri peccati. La vera giustizia può iniziare solo facendo l’uomo nuovo in Cristo, con Cristo, per Cristo. Non fuori di Lui, non senza di Lui.</p>
<p>6/05/13 Quello che spesso si rivela vera tristezza nel Vangelo è l’egoismo innato che guida il cuore dell’uomo. È l’incapace di vedere l’altro. Ognuno pensa a se stesso. Questa tristezza si manifesta in tutta la sua potenza e forza devastante nell’episodio del cieco di Gerico. Non solo non si aiuta il cieco perché si incontri con Gesù Signore, con il suo Salvatore, lo si rimprovera perché taccia. Lo si vuole cieco per sempre, mentre sta passando la grazia della sua salvezza e può essere afferrata con un solo grido di fede. Il peccato e l’errore che l’uomo commette è sempre lo stesso: l’arroganza di volersi fare lui verità di se stesso e dell’intero universo. Nessun uomo è principio, fonte, origine, sorgente di verità. Egli è sempre dalla verità che è fuori di lui e che riceve dal suo Creatore. Tutti i mali dell’odierna società nascono dallo scardinamento dell’uomo dal principio eterno, divino della sua verità. In passato erano pochi i sostenitori dell’uomo principio, fonte, origine e sorgente di ogni verità, oggi la proporzione si è capovolta. Sono pochi quelli che credono nella verità donata da Dio, fuori di noi. Quasi tutti ormai credono l’uomo il creatore della sua verità. È verità ciò che l’uomo vuole. È falsità ciò che invece non vuole. Poiché la giustizia è intimamente connessa con la verità, è giusto ciò che l’uomo vuole, è ingiusto ciò che non vuole. Essendo ognuno fonte della sua verità, le molteplici verità soggettive e non più oggettive stanno creando la moderna Babele. La nostra è una Babele di morti, stragi, terrore, sopruso, guerre, violenza, concupiscenza, sangue che è più che nuovo diluvio universale.</p>
<p>7/05/13 È questa l’opera perenne della Chiesa: mettere mano alla costruzione del nuovo uomo che a sua volta dovrà fare nuove tutte le cose. Se la Chiesa, la sola che può fare quest’opera divina, lascia l’uomo nella sua antica natura di peccato, nessun altro potrà farlo nuovo. L’uomo vecchio sarà sempre un generatore di ingiustizia ad ogni livello: sociale, politico, economico, familiare, religioso, scientifico. L’uomo, vecchio di peccato, che prende a Dio ciò che è suo, che gli ruba la sua gloria, sempre prenderà all’uomo ciò che è dell’uomo. Spesso anche la legge interviene per prendere all’altro ciò che è suo per darlo a chi non ne ha il diritto. E così la legge, che deve sempre essere a servizio della giustizia, diviene strumento a servizio dell’ingiustizia, del vizio, del peccato. È triste dire queste cose, ma è cosa buona che vengano dette, altrimenti si procederà sempre di ingiustizia in ingiustizia. Se questa verità viene taciuta, mai si perverrà a dare soluzione vera ai problemi che oggi assillano l'umana convivenza. Anche la carità, l’elemosina, la pietà cristiana possono essere a servizio del peccato e non della giustizia, del male e non del bene. Questo avviene quando la carità è a servizio di persone che vogliono rimanere nella loro vecchia natura di peccato e di vizio. Questo avviene quando la persona servita dalla carità, continua a vivere nei sui peccati, vizio, molteplici ingiustizie, continue falsità. Se anche della carità si fa uno strumento a servizio del peccato dell’uomo e dei suoi vizi, cosa non si trasformerà in servizio al male? Tutto, ogni cosa, un intero Parlamento potrebbe essere a servizio del peccato e della morte. Anche la Chiesa stessa potrebbe essere a servizio del peccato e del vizio attraverso alcuni suoi comportamenti. La Chiesa ha l’obbligo di aiutare l’uomo a cambiare pensieri, cuore, occhi, mente, desideri, volontà. La Chiesa deve rivestire tutto l’uomo di Spirito Santo, affinché ognuno si veda in Dio e secondo Dio. Sarebbe sufficiente che oggi ogni cuore cambiasse un solo pensiero di peccato e di vizio, e si risolverebbe ogni crisi Un solo pensiero nuovo e avremmo una società nuova. Questo pensiero nuovo solo la Chiesa lo può mettere nel cuore. Ma la Chiesa sovente dorme in molti suoi figli.</p>
<p>7/05/13 Molti di noi siamo cani muti incapace di abbaiare, ci rimprovera il profeta Isaia. Il principio generatore di questo male infinito che ci sovrasta è uno solo: l’uomo si è fatto principio assoluto della verità. Poiché è l’uomo la verità, non potrà mai tollerare che un altro sia verità dinanzi a lui. Il suo pensiero è verità, i suoi desideri sono verità, le sue aspirazioni sono verità, i suoi vizi sono verità, la sua volontà è verità. La nostra stoltezza è grande. Tutti vorremmo abolire negli altri le conseguenze di questo principio, conservandolo solo per noi. Vorremmo che solo in alcuni campi esso non producesse morti, mentre in mille altri casi a noi le morti non interessano. Si pensi all’aborto che genera la morte fisica, o al divorzio che genera la morte spirituale di intere generazioni. Urge mettere sul lucerniere della storia il principio che la verità è fuori di noi sempre e in ogni cosa. Finché l’uomo è verità di se stesso non vi sarà alcuna possibilità di abolire le conseguenze disastrose di un tale assurdo principio.</p>
<p>8/05/13 La verità è dono, perché dono è lo stesso uomo. Tutto è dono. Niente è diritto. Niente è proprietà. Niente è dovuto. Tutto invece è ricevuto, accolto, donato. Ad ogni uomo è chiesto di mettersi dinanzi alla vita pensandola come purissimo dono. La povertà è un dono, la malattia è un dono, la solitudine è un dono, la croce è un dono, la stessa morte è un dono. È dono l’abbondanza, ma anche l’indigenza. È dono l’amicizia, ma anche l’assenza di amici. In ogni cosa siamo chiamati a vedere la nostra vita come un dono stupendo di Dio per la nostra più grande comunione con Lui. Non è facile entrare in questi parametri della verità. È verità il dono che uno ci fa di se stesso ed è anche verità il suo allontanamento. Rispettare la nostra verità che ci fa essere perennemente dono nella mani del Signore, è vera pace. Per acquisire questa verità del proprio essere urge entrare in una profondissima comunione di vita con lo Spirito Santo. Ma oggi l’uomo è privo dello Spirito del Signore. Vive come se Lui non esistesse, non ci fosse mai stato dato. Una cosa va detta, anche se controcorrente, assai distante dalla nostra mentalità atea: la stabilità nell’amore la dona solo Cristo Gesù. È immergendosi nel suo amore che si diviene capaci di amare sino alla fine.</p>
<p>8/05/13 Tutti devono sapere che oggi l’amore è fallace, falso, fallimentare, fugace. Inizia, ma subito muore. Comincia, ma poi si interrompe. Molte morti di oggi e molto di più di domani sono il frutto di quest’amore malato che non può essere guarito con una legge voluta dall’uomo. Come nessuna legge umana potrà mai guarire un tumore maligno o altra malattia, così dicasi per questo amore malato della moderna società. Ma l’uomo è stolto. Pensa che con una semplice legge domani la società sarà guarita da tutte le malattie che sono il frutto del peccato. È in Cristo la verità di ogni amore. L’unica legge da farsi è quella di indirizzare a Cristo, al solo ed unico Salvatore dell’uomo. Qualcuno oggi pensa che non vi sia più speranza di salvezza per la nostra storia, ormai interamente governata dalla forze occulte del male. Il male trionfa perché il Signore gli concede di trionfare.</p>
<p>8/05/13 L’uomo deve sperimentare, attraverso la via dolorosa della storia, dove porta l’abbandono della verità e della giustizia che vengono da Dio. Non ascoltando né la voce del Vangelo, né della ragione, né della coscienza, non resta a Dio alcun’altra via, se non quella della storia. Non appena l’uomo si sarà convertito, le forze del male non avranno alcun potere nella storia. Questa sarà liberata dalla loro schiavitù. I tempi del male sono sotto il governo del Signore, che ha in mano le redini della storia e la conduce secondo la sua infinita sapienza. Se non vi fosse il governo del Signore e la sua provvidenza, la storia non esisterebbe più. Saremmo tutti sterminati dal nostro peccato. Dio però sempre interviene con la sua grazia e la sua onnipotenza d’amore e di verità e la storia si rimette sul suo giusto binario. Ancora non siamo giunti nel baratro della malvagità atea e per questo il Signore tarda il suo intervento di liberazione e di salvezza. Non appena l’uomo avrà sperimentato che è giunto il tempo della fine, solo allora il Signore si risveglierà dal suo apparente sonno. Si risveglierà il Signore e risveglierà la storia dal suo sonno di morte, peccato, nefandezza, distruzione della nostra stessa umanità.</p>
<p>9/05/13 L’amore vero mai si vende. Mai si lascia comprare. Rimane fedele sino alla morte. Neanche la croce lo spaventa perché sa che essa è la prova vera di ogni amore. Una persona che sa andare in croce, al martirio per amore, attesta che il suo è amore vero, santo, perfetto.</p>
<p>9/05/13 Ogni donna può essere sulla scia di Eva o sulla scia della Vergine Maria. Chi è sulla scia di Eva è capace di tradire, vendersi, rinnegare, consegnare il marito ai suoi nemici. Chi è sulla scia di Eva pensa solo al suo utile, al suo guadagno, al suo profitto, alla sua vita. Nulla le interessa del suo uomo. La storia ha conosciuto molte donne che hanno seguito le orme di Eva. Ma la storia ha conosciuto e conosce moltissime altre donne che seguono le orme della Vergine Maria. Queste sono donne fedeli, sagge, prudenti, madri di vita sempre, mai madri di morte o tradimento, mai donne di inganno e di finte lacrime.</p>
<p>9/05/13 Non c’è vita sociale vera e neanche politica, se non vi è vita religiosa vera. La verità dell’anima dona verità al corpo. La falsità dell’anima dona falsità a tutto il corpo. La falsità del culto dona falsità a tutta la vita sociale, civile, politica, amministrativa, economica. Una società che vuole essere vera, deve sempre iniziare a dare verità al suo culto, alla sua relazione con l’anima. Se l’anima è messa da parte, l’uomo è in se stesso diviso. Non può dare soluzioni di verità all’intero sistema relazionale che lo sollecita. Un uomo diviso è un uomo nella morte e morte produrrà. Un uomo invece non diviso, è un uomo che vive e vita produrrà sempre. Non è facile oggi accogliere questo principio. La storia però ci attesta con molteplici prove che esso è vero. Sarebbe sufficiente che ogni uomo ricomponesse l’unità tra il suo corpo e la sua anima e tutta la società si rinnoverebbe in ogni relazione. Purtroppo oggi i problemi dell’anima vengono relegati alla sfera personale privata e tutta la società è in un caos di morte. Non vi è vera vita nel popolo, se non vi è la verità del culto. La verità del culto è la verità della vita. Culto e vita sono un cosa sola. Per conoscere la verità di un popolo è sufficiente che si osservi la verità del suo culto. Un culto falso attesta una vita falsa.</p>
<p>9/05/13 Nel Signore il popolo ritrova se stesso, ritrova la sua vita. Non c’è vita senza il Signore, perché la vera vita è dal Signore. Stolti ed insipienti sono tutti coloro che sperano di trovare la vita senza il Signore, fuori di Lui, contro di Lui. Trovano solo morte. Il vero profeta dona verità al culto, perché dona verità a Dio. Senza il vero profeta, si sbiadisce la verità di Dio e del culto.</p>
<p>9/05/13 La vita, tutta la vita di fede è fatta di passato e di presente. Il passato dona verità al presente. Il presente dona vita al passato. Passato e presente devono essere una cosa sola, non due cose. Quando presente e passato vengono divisi, separati, non vi è più vita. Il passato senza il presente manca di pienezza di verità, santità, giustizia, carità, misericordia, benedizione, gloria resa a Dio. Il presente senza il passato manca della sua verità storica. È un presente privo di ogni fondamento di verità e santità. È un presente costruito sul nulla, sull’effimero, sul sentimentale, sulla sabbia dei propri pensieri. Il passato è solidità del presente.</p>
<p>10/05/13 Chi è di animo religioso vero, chi possiede una fede autentica, sa chi è il Signore e sa anche quali sono le esigenze della vera pietà. La vera pietà è attestazione visibile e non solo invisibile dell’amore che l’uomo deve al suo Dio e Signore. L’uomo è anima e corpo, come unità indivisibile deve amare il suo Dio. Non può nel culto presentarsi diviso dinanzi al suo Dio. Non si può servire Dio con lo spirito e non con il corpo e neanche con il corpo senza lo spirito. Spirito e corpo sono una cosa sola. La visibilità del culto esige la materialità del luogo. Il luogo è necessario al culto, allo stesso modo che il corpo è necessario al culto. Sono in grande errore tutti coloro che propongono un culto solamente spirituale, senza alcun luogo e senza alcun corpo. Sarebbe questo un culto senza la comunità e senza l’uomo. Dio non è Dio di una sola persona o di tutte le persone in modo individuale. Dio è il Dio del popolo e in quanto Dio del popolo è Dio di ogni singola persona. Lui vuole essere onorato da tutto il popolo come popolo. Il popolo ha bisogno di un luogo per convenire, per incontrarsi, per mettersi in comunione con Dio e con se stesso. Non esiste un culto senza la duplice comunione con Dio e con gli uomini. Anche questa duplice unità va sempre conservata. Dio e il popolo una cosa sola. Il popolo con tutte le persone che lo compongono è una cosa sola. Essendo il luogo necessario, anzi indispensabile al culto, è giusto che ognuno metta tutto il suo cuore affinché esso sia bello. Ognuno deve contribuire secondo le sue possibilità a rendere bella la casa di Dio e del popolo del Signore. Essendo la propria casa, il tempio del Signore, occorre mettere per essa tanta cura quanta se ne mette per la propria casa. Anzi la propria casa deve essere sempre considerata su un gradino inferiore. Prima la casa del Signore e poi la nostra casa. Dare qualcosa delle proprie sostanze per la cura, il restauro, l’abbellimento della casa del Dio e del popolo di Dio è cosa buona. Il dono rivela la verità della nostra fede. Chi si disinteressa della casa di Dio e del popolo di Dio attesta d’essere immaturo nella fede. È questa una fede non formata, non adulta, non capace di esprimere visibilmente se stessa. Una fede che non esprime visibilmente se stessa, è una fede o incompleta o falsa o semplicemente immaginaria. Quando si sta bene con Dio, si sta bene con il mondo intero. Quando invece non si sta bene con Dio, non si sta bene con nessuno. Quando il culto verso Dio è celebrato bene, secondo verità, anche il culto verso l’uomo è celebrato bene, secondo verità. Quando il culto verso Dio è falso, bugiardo, ingannevole, ipocrita, anche il culto verso l’uomo è falso, bugiardo, ingannevole, ipocrita. È sempre il vero servizio verso Dio che rivela il nostro vero servizio verso l’uomo. Il nostro culto è rivelatore della nostra umanità. Meglio essere fuori del tempio e rimanere nella verità della propria fede che essere nel tempio ma fuori verità di Dio e dell’uomo. La fede è una perenne scelta. Le conseguenze della scelta sono dolorose. Esse vanno accolte perché necessarie alla vita della stessa fede. Non esiste una scelta di fede senza conseguenze dolorose. Fede e croce sono una cosa sola. Fede e sofferenza sono una cosa sola.</p>
<p>10/05/13 L’obiettività è cosa sacra. Dove non vi è obiettività storica non vi potrà mai essere obiettività soprannaturale, metastorica, invisibile. Se uno travisa e corrompe ciò che vede, mai potrà riferire su ciò che non vede. Lo trasformerà e corromperà a suo gusto e piacimento. Una persona obiettiva è una grande garanzia per tutti. All’obiettività tutti siamo chiamati. Siamo chiamati all’obiettività verso gli amici, ma soprattutto verso i nemici, verso gli avversari, verso quanti non la pensano come noi. L’obiettività fa vero un uomo. La non obiettività la fa falso, bugiardo, addirittura non uomo, perché lo fa uomo di menzogna. La storia ha sempre sofferto quando l’arbitrio ha preso il sopravvento sulla legge. Ma sempre la legge soffre di arbitrio. L’arbitrio non è la saggezza che aiuta a interpretare secondo verità la legge. L’arbitrio è la scaltrezza che spinge a interpretare la legge con criteri personali e interessi particolari, contro la verità della legge. È questo il nostro quotidiano peccato commesso contro ogni legge, anche nei confronti della Legge del Signore.</p>
<p>11/05/13 La calunnia è peccato gravissimo dinanzi agli occhi del Signore, perché negazione e alterazione della verità di un uomo. Dio è verità purissima. Ogni falsa accusa verso l’uomo, ogni privazione della verità storica, non solo offende l’uomo, offende il Signore. La calunnia offende il Dio della verità ed offende l’intera società, il cui unico fondamento dovrà sempre essere la verità. Oggi si fa della calunnia uno strumento di asservimento delle masse. Si calunnia Dio, la Chiesa, le Istituzioni, ogni persona. I Mass Media sovente si trasformano in strumenti creatori di falsità, menzogna, errore di valutazione e di giudizio. Spessissimo questi potenti mezzi si fanno interpreti violenti della realtà. Le fanno dire ciò che vogliono che essa dica. Essi orientano grandi masse solo con una notizia storica falsa, infondata, interpretata ad arte, trasformata nel suo contenuto. La cattiva interpretazione della realtà è calunnia perché la verità trasformata in falsità è ingannevole e disorienta. Una volta che la falsità è stata seminata nella storia, diviene impossibile poterla togliere da essa. Vi rimane per sempre. Ogni calunnia va riparata. Ma come si fa a ripararla, dal momento che la falsità da essa generata ha raggiunto il mondo intero? Come si fa a ripulire tutti i cuori di una falsa notizia? Come si fa a liberare le menti da pensieri non veri inoculati ad arte? L’obbedienza ai profeti di Dio rivoluziona tutta la storia, la rimette in movimento, la libera dalla sua immobilità, le dona nuovo vigore. La calunnia è iniziata nel giardino dell’Eden, con il serpente. È stato lui il primo falsificatore della verità storica di Dio e dell’uomo. Da quell’istante, tutta la realtà umana è stata, è, sarà trasformata dalla menzogna, che non conosce mai tempi di crisi. Anche Gesù fu vittima della trasformazione della realtà storica che lo riguardava. Fu questa trasformazione a mandarlo in Croce. Dove vi è un uomo che non professa la retta fede, si è già trasformatori della realtà di Dio. Si è già calunniatori della verità eterna. Chi è trasformatore della realtà di Dio, lo sarà anche della realtà degli uomini, della storia che cade sotto i suoi occhi. Il cuore senza Dio rende l’intelligenza depravata e necessariamente essa elaborerà la realtà per fini di interesse personale. Dovunque ci sarà un cuore perverso e cattivo, lì ci sarà sempre la trasformazione della realtà. Il cuore perverso e cattivo è nella Chiesa e fuori di essa, è nei posti di governo e fuori di essi, è nei tribunali è fuori di essi. Non c’è un luogo dove non regni l’interpretazione perversa e cattiva della realtà per scopi di interesse personale. Contro questa cattiva e perversa interpretazione non ci sono leggi a tutela. Nessuna legge potrà governare il cuore. Nessuna legge potrà impedire ad un cuore di usare in modo depravato la sua intelligenza per la trasformazione della realtà.</p>
<p>12/05/13 Vivere la vita senza verità è vivere sganciati dalla propria natura. La vita è verità. La verità è vita. Non c’è vita senza verità. La vita del cristiano è il suo Dio e Signore. Nel tempio del Signore lui ricostruisce la sua vita, esposta fuori sempre al dissolvimento. A questo serve la casa del Signore: a rifare la vita che fuori viene aggredita da molteplici agenti di distruzione e di annientamento. Si entra nel tempio di Dio, ci si lascia rifare nuovamente da Lui, si esce fuori e si porta una vita rinnovata, pura, santa, vera. Fuori la vita viene nuovamente aggredita, lacerata, sbriciolata, uccisa. Si ritorna nuovamente nella casa di Dio per farcela ricostruire. Senza casa del Signore la vita è lasciata alla distruzione. Fuori di essa non vi è possibilità che sia ricostruita nella sua verità. Chi non ritorna di domenica in domenica nella casa del Signore, vive una vita distrutta, scomposta, disarticolata, non vera, di morte. Fuori della casa del Signore si vive una vita sbriciolata, sgangherata, sempre lontana dalla sapienza, mai in armonia con la verità eterna. Per questo il tempio è necessario: per immergersi nuovamente in Dio, dal quale la vita ha avuto ed ha continuamente origine. La realtà può essere trasformata per lettera, per dialogo, per richiesta di notizie, informazioni attraverso la cronaca quotidiana. È questo il motivo per cui è richiesta somma saggezza nella lettura e accoglienza nel proprio cuore di notizie ricevute. Ogni saggia lettura delle calunnie e delle trasformazioni operate sulla storia può essere opera solo dello Spirito Santo. È lo Spirito il solo che conosce la verità storica ed è lui il solo che ci permette di non cadere nel tranello delle false interpretazioni. Chi è nello Spirito Santo si salva sempre. Chi non è nello Spirito del Signore cade e diviene cooperatore inconscio di calunnie e falsità. Un principio valido per tutti: Ascoltare ogni voce. Non ne seguire alcuna. Verificare ogni parola ascoltata e riferita. Chiedere allo Spirito del Signore una luce potente ed una illuminazione interiore per cogliere nella storia solo la verità. Chi calunnia però sa che la sua parola penetra sempre nei cuori e li turba, li orienta, li conduce a delle decisioni di falsità. Chi decide è chiamato a verificare ogni informazione. Se decide male, la responsabilità è solo sua e di nessun altro. Chi è nello Spirito non cade nel tranello di Satana. Chi non è nello Spirito del Signore, cade miseramente e può rovinare l’intera storia. È esperto nella Legge del Signore non chi la conosce nel suo significato letterale e spirituale, ma chi vive quanto in essa è comandato. La vera esperienza di Dio è esperienza della Legge vissuta. Si vive la Legge si conosce Dio. Si vive il Vangelo, si conosce Cristo Gesù. Se il Vangelo non è vissuto, Cristo non si conosce. Se la legge non è osservata Dio non si conosce. Conoscono Dio se osservano la Legge. Conoscono Cristo se osservano il Vangelo. Conosce Dio e Cristo chi vive tutta la Legge e il Vangelo. Oggi il fallimento della predicazione è causato dal fatto che non attestiamo più la risolutezza di Dio perché la sua legge venga osservata. Predichiamo il Vangelo, ma in parte. Diciamo solo una mezza verità. L’altra metà la rinneghiamo, ad essa non crediamo. O il Vangelo viene predicato per intero o esso non è il Vangelo di Cristo Gesù. Non è la sua parola santa. Mezza parola non è la Parola. Mezza frase non è la frase. Mezzo versetto non è il versetto. Mezzo capitolo non è il capitolo. Mezza verità non è la verità. Cosa manca oggi alla predicazione del Vangelo? Manca semplicemente la verità del Vangelo. Si predica un Vangelo senza verità. Quale verità oggi è trascurata? Non è una sola, ma tutte le verità sono trascurate. La prima fra tutte è la verità sulla fedeltà di Dio.</p>
<p>13/05/13 L’errore fondamentale da cui tutto parte e tutto prende inizio nel predicare il Vangelo è uno solo: si ignora cosa sia la fedeltà di Dio. La fedeltà di Dio non è alla sua misericordia, alla sua pietà, alla sua compassione, alla sua carità eterna. È invece alla sua Parola. La Parola di Dio non è solo di benedizione ma anche di maledizione, di gaudio eterno ma anche di condanna e di ignominia eterna. L’aver separato la fedeltà di Dio dalla sua Parola, ha trasformato tutto il Vangelo in una mostruosa falsità. La Parola di Dio è sempre composta di due verità. La prima verità ci annuncia il bene se seguiamo fedelmente i suoi comandi, la sua volontà. La seconda verità della Parola di Dio ci annuncia il male se non osserviamo i suoi comandamenti, la sua Legge, il suo Vangelo. Noi invece ci prendiamo la verità che annuncia il bene, Non osserviamo i comandamenti. Per noi essi non sono necessari per gustare il bene. Questa è infinita stoltezza ed anche cecità. Sono sotto gli occhi di tutti i risultati nefasti e nefandi di questa nostra fede malata. La minaccia è essenza, sostanza, verità del Vangelo. La morte eterna è verità del Vangelo. Non è invenzione di menti malate, insane. Un Vangelo senza minaccia non è il Vangelo di Gesù Signore. Gesù Signore insegna che non vi è vita fuori della sua Parola, fuori di Lui. Senza di me non potete fare nulla. Questa è vera minaccia di nullità, vanità, stoltezza operativa per chi è fuori di Lui, senza di Lui. La minaccia è contenuta in ogni parola del Vangelo. Togliere la minaccia del Vangelo è ridurre il Vangelo a vanità, non senso, stoltezza. Ma noi siamo talmente abili da ridurre a menzogna tutta la Parola di Dio. Oggi il Vangelo è ridotto a pura vanità, a parola senza verità.</p>
<p>13/05/13 La festa in onore del Signore è grande sorgente di gioia per tutto il popolo. Non vi è festa con Dio se non vi è anche festa con gli uomini. È falsa, non vera, ogni festa con Dio che non diviene festa di gioia con gli uomini. L’uomo non può essere escluso dalla festa con Dio. È falsa ogni festa che si celebra con gli uomini e non diviene anche festa celebrata per e nel Signore. Dio non può essere mai escluso. Ama il Signore chi si dedica con tutto il cuore a studiare la sua Legge, a praticarla e a insegnarla agli altri con diligenza e verità. La Legge va studiata, praticata, insegnata. Queste tre attività vanno insieme. L’una non può stare senza le altre. Il Vangelo va studiato, praticato, insegnato. Lo si conosce, lo si vive, lo si insegna. Un’opera senza le altre rende nulle le altre. Se una sola di questa opera viene meno, vengono meno tutte le altre, sono nulle, inefficaci, senza alcun frutto vero di vita. È sempre dal Vangelo che si deve partire, se si vuole cambiare la propria storia personale e la storia del mondo. Chi non parte dalla conoscenza del Vangelo, mai potrà conoscere il vero Cristo e senza conoscenza del vero Cristo non vi è vera salvezza. Gli altri sono il frutto della nostra salvezza. Noi siamo il frutto del Vangelo conosciuto, praticato, insegnato, reso nostra vita.</p>
<p>14/05/13 Non si potrà mai edificare socialmente un popolo senza che esso venga istruito sulla legge del Dio che governa quel popolo. Religiosità e civiltà non sono due cose. Sono una cosa sola. L’uomo è una cosa sola. Egli religiosamente sociale e socialmente religioso. Oggi si vuole un uomo diviso, squartato in due. Da una parte si pone l’uomo religioso, dall’altra l’uomo civile, sociale, politico. Questa divisione è vera e propria aberrazione. Nessuno potrà mai dividere ciò che Dio ha creato in unità inseparabile, inscindibile. L’uomo è religioso per natura, perché la natura dell’uomo viene da Dio. È religioso perché tutto dell’uomo appartiene al suo Dio e Signore. La religione non è una sovrastruttura, è la struttura stessa dell’uomo. La natura umana è religiosa, cioè dipendente nel suo essere e nel suo operare da Dio, sempre, anche in un pensiero della sua mente.</p>
<p>14/05/13 Un uomo squartato in due non è l’uomo voluto, pensato, creato da Dio. È un uomo pensato, voluto, creato dall’uomo. Ma l’uomo non può creare se stesso. Lui è creato da Dio e da Dio ogni giorno intessuto di vita. Questa è la sua verità eterna e storica. L’uomo vive in Dio e per Lui, se conosce la volontà rivelata di Dio. Questa volontà va insegnata. Su questa volontà ci si deve istruire. Non per vivere una vita religiosamente perfetta, ma perché perfetta sia la vita sociale, politica, civile, economica, di relazione. Una questione va posta e risolta con saggezza teologica. Quando la legge del re va osservata? Essa ha lo stesso valore della legge di Dio? La legge del re va osservata sempre. Il re ha il posto di Dio sulla nostra terra per il governo del suo popolo. La legge del re non va osservata quando è in evidente contrasto con la legge di Dio, quando Dio dice una cosa e il re il suo contrario. La legge del re altro non dovrebbe essere che esplicitazione storica della legge di Dio. Il re è chiamato ad essere vero interprete di Dio. Il re è chiamato a chiedersi: come vivere oggi, in questo frangente storico, la legge del Signore, che è data a modo di principi universali? Lui dovrebbe sempre domandarsi: come calare questi principi universali nella realtà particolare, storica, di questo tempo, in questo luogo? Così considerata, la legge del re è in continua evoluzione perché in continua evoluzione è la storia nella quale ogni uomo è posto a vivere. La legge di Dio è assoluta, la legge del re è sempre relativa, storica, per un particolare momento o situazione nella quale l’uomo vive. Il re non può prevedere con la sua legge tutte le condizioni storiche nelle quali un uomo può venire a trovarsi. Spetta alla coscienza, alla sapienza del singolo interpretare di volta in volta la verità per la sua vita della legge di Dio e degli uomini. L’estremo legislatore dell’uomo è l’uomo stesso, perché è lui che deve sempre applicare alla sua vita la legge di Dio e del re. Non si tratta però di una interpretazione abrogativa, bensì di una interpretazione che dona vera vita alla legge di Dio e del re. Questa sapienza interpretativa della legge sempre ci ha insegnato Gesù con la Parola e con l’esempio. Gesù è stato il vero interprete della legge di Dio e degli uomini. Alla Legge ha dato il suo statuto definitivo, il suo principio assoluto. Spetta ad ogni suo discepolo, con la sapienza e la verità dello Spirito Santo, dare alla Legge di Dio l’interpretazione storica, attuale. La legge è sempre universale e personale. Spetta ad ogni singola persona dare personalizzazione alla legge. Se questa personalizzazione non viene data, non vi è vera osservanza né della legge di Dio e né di quella degli uomini.</p>
<p>14/05/13 Senza l’offerta del sacrificio non vi è mai festa vera. Il sacrificio è essenza della vera festa. Si dona per ricevere. Dio si onora con l’offerta di se stesso. L’offerta di se stessi avviene attraverso l’offerta di qualche cosa di sé. Poiché Dio e l’uomo in Cristo sono una cosa sola, non c’è vera festa senza offrire qualcosa di sé a Cristo Gesù nei propri fratelli. Cristo celebra la festa con noi offrendo se stesso a noi in cibo e in bevanda di vita eterna, nei segni sacramentali del pane e del vino. Così è giusto che ognuno di noi offra se stesso ai fratelli sotto i segni del dono concreto, condividendo con lui qualcosa dei nostri beni. Il dono di noi stessi a Cristo Gesù, nel suo corpo mistico, è necessario perché vi sia vera festa. Senza questa offerta, non c’è festa. La festa è uno scambio di doni. Dio ci dona se stesso. Noi doniamo noi stessi a Lui nel suo corpo mistico, cioè ai nostri fratelli.</p>
<p>15/05/13 Cambia il re, cambia la mente, cambiano gli occhi, cambiano le modalità di vedere e di agire. Questa verità non sempre è accolta dalla storia. Cambia il re e si vorrebbe tutto come prima. Questo è impossibile, inattuabile. Ogni re entra nella storia con il suo cuore, la sua mente, la sua intelligenza, la sua volontà, la sua scienza, coscienza, esperienza. Ogni re dona alla storia una nuova direzione, diversa da quella prima, non necessariamente verso il bene, spesso anche verso il male. Quando si sceglie di cambiare re, si sceglie per cambiare tutta la storia. Il re però non è la nostra volontà e neanche il nostro cuore. Il re non è la nostra intelligenza e neanche la nostra sapienza. Il re può anche cambiare lui e lasciarsi corrompere e ingannare. Non sempre la scelta di un re porta benessere al suo popolo. A volte porta distruzione e rovina, catastrofe e miseria. La scelta di un nuovo re va sempre fatta con retta coscienza e spirito di discernimento, grande perspicacia, assenza di interessi personali.</p>
<p>15/05/13 Quando la religione viene bloccata alla propria volontà, sentimenti, cuori, desideri, alla stessa teologia che fu di ieri, è la fine. Quando viene incarcerata in una tradizione, uso, costume, modalità del passato dal cuore sclerotizzato dell’uomo, è veramente la sua fine. Il cuore dell’uomo è il sarcofago di ogni religione, sia vera che falsa, sia buona che cattiva, sia giusta che ingiusta. Il cuore dell’uomo è il divoratore di ogni relazione con Dio, sia questa perfetta o semplicemente abbozzata, sia statica che dinamica.</p>
<p>15/05/13 Chi può celebrare il sacramento della Nuova Pasqua nella Chiesa di Dio? La può celebrare chi è un solo corpo con Cristo Gesù. Quanti non sono un solo corpo con Cristo Gesù, corpo di verità, santità, giustizia, non possono mangiare la Pasqua del Signore. È necessario che prima si purifichino, rientrino nuovamente ad essere vero corpo di Cristo Gesù. Poi potranno accostarsi al suo corpo santo. Oggi questa esigenza di purificazione non è neanche più pensata da quanti vivono una situazione irregolare, di contaminazione con il mondo. Si vuole partecipare al corpo sacramentale di Cristo Gesù senza essere corpo vivente dello stesso Cristo, perché tagliati fuori dal peccato. Poiché il peccato ci taglia fuori dalla realtà di Cristo, è Cristo che può ricevere Cristo, chi non è Cristo non può ricevere Cristo. Non è Cristo, perché non è suo vero corpo, suo corpo vivo, chi è nel peccato mortale. Prima si diviene Cristo, poi si riceve Cristo. Cristo può ricevere Cristo. Chi non è Cristo non può ricevere Cristo. Chi non è Cristo è obbligato a divenire Cristo per ricevere Cristo. Contro questa legge oggi ci si oppone da ogni parte. Tutti vogliono ricevere Cristo non essendo Cristo, non volendo divenire Cristo. Come si può constatare l’esclusione dal corpo di Cristo non è legge della Chiesa, è legge dello stesso corpo di Cristo. Il corpo di Cristo ha delle leggi e queste vanno osservate, altrimenti si mangia e si beve la propria condanna. Chi ama Cristo, deve odiare le situazioni irregolari, altrimenti attesta che queste sono più importanti per lui dello stesso Cristo Signore. È questione di logica, della logica dell’amore. Cristo va amato sopra ogni cosa. Poi ogni altra cosa ma sempre in Lui, con Lui, per Lui. Dinanzi all’avversario si dona la vita e le cose, come se venissero offerte in sacrificio a Dio. Non è facile entrare in questa visione della vita come un sacrificio o un olocausto offerto al Signore. Per questo non amiamo, perché noi non vediamo Dio nel nemico, nell’avversario, nel persecutore, in colui che ci distrugge, ci annienta. Questa visione di fede è necessaria. Ci obbliga. Noi siamo chiamati ad amare ogni uomo sempre, come Dio lo ama.</p>
<p>16/05/13 Ciò che è stato dato a Dio, dovrà essere Dio a decidere cosa farne sempre. Nessun uomo potrà mai disporre di ciò che è del suo Signore. Sempre la volontà di Dio dovrà essere interpellata. Questa verità va applicata all’intera creazione. Tutta la creazione è di Dio ed è giusto che venga usata secondo la volontà di Dio. Quando ogni uomo, e soprattutto il cristiano, avranno compreso questa verità, il mondo potrà iniziare a mostrare un nuovo volto. Ogni appropriazione indebita – ed è indebita sempre quando ci si appropria contro la volontà di Dio – è violazione grave della legge morale. Di ogni appropriazione indebita ci si deve liberare. È giusto dare a Dio ciò che è di Dio e all’uomo ciò che è dell’uomo. La restituzione delle cose di Dio e dell’uomo, di cui ci si è appropriati è condizione sine qua non per entrare nuovamente nella giustizia. Purtroppo questa verità è assai lontana dalla nostra mente e dal nostro cuore. Noi tutti pensiamo che ogni cosa sia nostra e che possiamo vivere come ci pare, trasgredendo anche le più elementari regole della giustizia.</p>
<p>16/05/13 Chi vuole predicare il Vangelo, deve annullarsi nei sentimenti, nel cuore, nella mente, nei desideri, che provengono da se stesso. Il Vangelo si predica in un solo modo: rivestendo il missionario dei sentimenti che vengono da Cristo Gesù. Nella predicazione del Vangelo mai si deve partire da ciò che il missionario vuole, ma da ciò che Cristo Gesù vuole e domanda. Gesù era sempre dai sentimenti e dalla volontà del Padre. Il vero missionario deve essere sempre dai sentimenti e dalla volontà di Gesù. Se questo annientamento non avviene, il Vangelo sarà sempre annunciato dal cuore dell’uomo, mai dal cuore di Gesù Signore.</p>
<p>16/05/13 L’uomo, ogni uomo, è dal mistero della Beata Trinità. Siamo dal Padre, dal Figlio, dallo Spirito Santo. Non è dalla Beata Trinità chi è stato battezzato nel nome del Padre e del Figlio e dello Spirito Santo. È dall’unico Creatore e Dio tutta l’umanità. Ogni uomo porta scritto nel suo cuore e nella sua anima il mistero del Dio uno e trino. Questa è la prima verità sull’uomo. È la verità dalla quale nasce e si origina ogni altra verità.</p>
<p>16/05/13 Quando si deve ricorrere a Dio nella preghiera in ordine ad un bene da fare ai nostri fratelli sia di fede che di non fede? Dove le nostre forze si fermano, è giusto ricorrere al tesoro della grazia e della benedizione di Dio. Dove noi non arriviamo, è giusto chiedere al Signore che intervenga con la sua onnipotenza, la sua benedizione, la ricchezza dei suoi doni. Il ricorso alla preghiera deve essere operato dopo che noi abbiamo fatto tutto quanto è nelle nostre possibilità di fare. Non si può ricorrere a Dio, se possiamo fare noi le cose. Se io ho del pane per gli altri, non posso chiederlo a Dio. A Lui si chiede sapienza e intelligenza per farle bene, ma non possiamo noi dispensarci dal farle, rinviando tutto su di Lui. All’uomo spetta fare tutto ciò che è nelle sue possibilità. A Dio si chiede ciò che viene dopo aver speso tutto le nostre forze. Dio mai potrà ascoltare la preghiera di un ricco che prega per il povero, se lui stesso non fa al povero ciò che è in suo potere fare. Dio e l’uomo devono essere una cosa sola, una sola azione, una sola carità, una sola misericordia e compassione, una sola pietà. Prima però spetta all’uomo fare ogni cosa. Finite le forze dell’uomo devono intervenire quelle di Dio. Questa è la sola giusta preghiera. Ogni preghiera elevata al Signore fuori di questa regola, mai potrà essere ascoltata. Manca della sua verità e della nostra opera previa.</p>
<p>17/05/13 Cosa fare perché il nostro cuore non distrugga la verità che in essa quotidianamente viene inserita dallo Spirito Santo? Come evitare che lo stesso Spirito di Dio non venga tritato, frantumato, trasformato in nostro spirito, in spirito della carne, del sangue? La modalità è una sola: chiedere a Lui ogni giorno che ci liberi del nostro cuore e al suo posto vi metta il cuore di Cristo Gesù. Lo Spirito di Dio toglie dal petto il cuore di pietra stritolatore di ogni verità posta in esso, e al suo posto inserisce il cuore di Gesù. Questa operazione chirurgica spirituale non va fatta una volta per tutte. Essa va fatta ogni giorno, ogni attimo. Sempre lo Spirito Santo opera in noi perché la carne non riassuma il suo vecchio cuore, ma consolidi in essa il cuore di Cristo Gesù. Se lo Spirito Santo non vigila e non interviene iniziamo con il cuore di Cristo e finiamo con il nostro cuore. Si comincia un’opera spirituale si termina con un’opera materiale. È facile passare dall’agire secondo Dio al fare secondo la carne. Basta un solo pensiero secondo la carne, perché tutta l’opera sia secondo l’uomo e non più secondo Dio, secondo il cuore di Cristo Gesù.</p>
<p>17/05/13 Socialità e religiosità, uomo e Dio mai potranno essere due realtà separate e distinte. L’uomo è da Dio per costituzione ontologica. L’uomo non è solo da Dio per creazione iniziale. È da Lui per sussistenza, vita, crescita, sviluppo, progresso. Ogni qualvolta si incrina il rapporto con il vero Dio, sulla terra si eclissa il vero uomo. Nasce l’uomo mostro. O l’uomo decide di camminare sempre con il suo Dio, o sarà sempre contro l’uomo. Le forme, le vie, le modalità di essere l’uomo contro l’uomo sono infinite, ogni giorno se ne aggiungono delle nuove. La natura senza Dio è senza la sua verità, è natura di falsità, inganno, menzogna, malvagità, delinquenza. È natura dalla mente diabolica. Nel mistero della Redenzione è lo Spirito Santo che ci mette in comunione con il Padre e con il Figlio. È questa la sua missione: darci Cristo nella pienezza della sua verità, farci corpo di Cristo e conformarci a Lui. Facendoci corpo di Cristo, ci rigenera a vita nuova, ci rende partecipi della natura divina. In Cristo si diviene Figli del Padre, perché Figli nel Figlio, e tempio vivente dello stesso Spirito Santo. Lo Spirito Santo ci inserisce in Cristo, ci conduce a tutta la verità di Cristo, nella quale è la pienezza della nostra verità. Lo Spirito Santo non ci ricorda Cristo e non ci parla di Lui per via intellettiva. Ci ricorda Lui facendoci una cosa sola con Lui. Conosciamo Cristo per perfetta trasformazione in Lui. Conosciamo Cristo divenendo Cristo, divenendo sua vita sulla nostra terra. Questa conoscenza di Cristo per trasformazione in Lui è la perenne opera dello Spirito Santo. Questo lavoro mai verrà meno. Se non ci fosse lo Spirito a creare questa comunione, saremmo cristiani senza conoscenza vera di Gesù. Il Dio unico, o l’unico Dio, Creatore del Cielo e della terra, non esiste, non è mai esistito, mai esisterà. L’unico Dio che esiste, l’unico Creatore e Signore che esiste, è il Dio che è Uno nella natura o sostanza divina, e Trino nelle Persone. Le tre Persone non sono separate e distinte come se fossero tre entità singole avente in comune solo la natura. Le tre Persone divine sussistono in una sola natura, ma vivono di relazioni eterne. Il Padre genera il Figlio. Dio è Padre non perché ha fatto l’uomo. Dell’uomo è Creatore, non Padre. È Padre per creazione, non per generazione. Dio è Padre per generazione perché ha generato il suo Figlio Unigenito. Eternamente, da sempre, il Figlio è dal Padre: Dio da Dio, luce da luce, generato, non creato, della stessa sostanza del Padre. Questa è la vera fede. Questa è la verità eterna non del nostro Dio, ma di Dio. Lo Spirito Santo è la comunione eterna di verità e di amore tra il Padre e il Figlio. Il Figlio è generato dal Padre nello Spirito Santo. Il Figlio riversa tutto il suo amore nel Padre per mezzo dello Spirito Santo. Lo Spirito Santo è la terza Persona in Dio e procede dal Padre e dal Figlio.</p>
<p>18/05/13 Le tre Persone divine si donano, ognuna secondo la sua specifica verità che è vissuta all’interno della trinità. Il Padre si dona come purissimo ed eterno amore. Amore di perdono, riconciliazione, accoglienza, vita eterna. Lo Spirito Santo si dona come comunione eterna tra il Padre e il Figlio e comunione perenne tra il discepolo e ogni altro uomo. Lo Spirito Santo ci mette in comunione con il Padre e il Figlio e nel Padre e nel Figlio ci mette in comunione vera con ogni altro uomo. Cristo Gesù si dona come potente grazia di salvezza, redenzione, giustificazione, santificazione, verità, giustizia, Vangelo, vita eterna. Il dono delle tre divine Persone all’uomo conduce la persona umana nella sfera della divinità partecipata. Si diviene partecipi di tutto il mistero di Dio perché lo si renda visibile nella storia. L’amore, quello vero, giusto, santo, eterno è solo della natura divina, dal momento che solo la natura divina è amore, carità, misericordia Se il cristiano ogni giorno non accresce la sua partecipazione alla natura divina mai potrà amare, perché solo Dio è carità.</p>
<p>18/05/13 La fede in Cristo Gesù cambia tutta la struttura sociale, politica, amministrativa, finanziaria, economica dell’intera umanità. Se la comunità umana non cambia, è segno che la fede è rimasta solo una teoria filosofica, un pensiero nobile fuori del cuore del credente. Se la verità della fede è fuori del cuore, è segno che essa non si è trasformata in fede. È rimasta solo nozione, notizia, teoria. San Paolo ci annuncia che nella fede siamo divenuti uno in Cristo Gesù. Siamo divenuti un solo corpo, un solo spirito, una sola anima. Non si tratta di unità morale, bensì ontologica. Siamo divenuti gli uni parte degli altri. Siamo un solo corpo. Come solo corpo dobbiamo vivere, agire, relazionarci, frequentarci. La legge del solo corpo si poggia sulla comunione di ogni membro. Ma cos’è la comunione secondo la regola della fede in Cristo Gesù. È l’interscambio di ogni dono di grazia da noi ai fratelli, sempre. Se questo uno in Cristo vive la legge della comunione, allora non c’è il ricco e non c’è il povero, anche se c’è il ricco e c’è il povero. Il povero diviene la via attraverso cui il ricco sale al cielo. Il ricco si trasforma in via attraverso cui il povero vive sulla terra. È così dicasi per ogni altra condizione sociale. Il ricco dona al povero, il povero dona al ricco. Nella legge della comunione del solo corpo, non ci sono i parassiti, i saprofiti, coloro che sfruttano, coloro che approfittano. Ognuno dona il suo dono all’altro e così la comunità diventa ricca di Dio. Educare l’uomo con la sola parola, con il solo insegnamento non è cosa facile. Neanche il Signore è riuscito con la sola Parola. Se non è riuscito il Signore, nessun uomo potrà riuscire ad educare un altro uomo con la sola parola, il solo insegnamento. Il Signore è riuscito ad educare l’uomo, perché in Cristo lo ha ricreato, rigenerato, rinnovato, trasformato in essere spirituale. Solo in Cristo c’è vera educazione e solo per lo Spirito Santo essa si compie. Dio educa per trasformazione del cuore e della mente.</p>
<p>19/05/13 Pentecoste: Gesù crea i discepoli in maniera ancora più mirabile e sorprendente della creazione di Adamo: alitando in essi lo Spirito Santo. Lo Spirito Santo in seno alla beata e divina Trinità è la comunione eterna di verità, carità, purissimo amore tra il Padre e il Figlio. Nel cenacolo i discepoli vengono costituiti, come Cristo Gesù, in Lui e per Lui, datori dello Spirito Santo. Come Gesù i discepoli dovranno “fruttificare” lo Spirito Santo con il loro costante martirio, o obbedienza perfetta alla Parola del Vangelo. Lo Spirito Santo, pienamente versato da Gesù nei discepoli, creerà ogni giorno una intensa comunione con Dio, rigenererà la loro natura. Lo Spirito Santo crea il legame di carità e di amore tra gli stessi discepoli. Dai discepoli, dal loro cuore, che è pieno di Lui, lo Spirito Santo si verserà su quanti ascoltano la loro Parola, muovendoli a conversione.</p>
<p>18/05/13 Chi si distacca dal Signore, lo abbandona, è capace di ogni delitto, di ogni superstizione, di ogni malvagità. Chi da Dio si rivolge all’anti dio, rende la sua vita triste, lugubre, funerea, insensata, stolta, cattiva. Non riesce più a pensare il bene. La sua mente è rivolta verso il male. Necessariamente si è senza gli uomini, quando si è senza Dio. Manca di ogni sano rapporto con i fratelli, con l’umanità intera, chi è privo del vero rapporto con il suo Signore. Chi è con il Signore è anche con i suoi nemici, non li odia, non è geloso di essi, li ama, prega per loro, li aiuta, vuole il loro bene. Chi è con Dio è come Dio: ama senza alcuna distinzione, o riguardo personale. Dinanzi a lui non ci sono amici e nemici, religiosi e atei, vicini e lontani, inquilini o forestieri. Dinanzi a lui c’è solo l’uomo da amare allo stesso modo in cui lo ama il suo Dio e Signore. Dio ama tutti e lui ama tutti. Dio serve tutti e lui serve tutti. Dio vuole solo il bene e lui vuole solo il bene. Non può mai volere il male, la distruzione, la morte, chi è con Dio. Se volesse queste cose, non sarebbe con Dio. Dio perdona e lui perdona. Dio cancella ogni colpa e lui cancella ogni colpa. Dio è ricco di misericordia e lui è ricco di misericordia, pietà, compassione. Chi è con Dio è vera immagine di Dio sulla nostra terra. La relazione con il fratello è il metro che ci permette di conoscere la relazione con il nostro Dio. Una persona che odia, disprezza, calunnia, giudica, condanna il suo avversario o il suo nemico, di certo è senza Dio. Questa persona può anche professarsi cristiana, ma il suo è un cristianesimo di facciata, pura ipocrisia, inganno. Cristo non sa che farsene di cristiani che odiano, sono gelosi, invidiosi, litigiosi, fabbricanti di controversie, sempre in rivolta. Cristo è il Principe e il Creatore della pace e così dovrà essere ogni suo discepolo. Dio ci fa una cosa sola. Senza di Lui siamo come granelli di sabbia sbattuti gli uni contro gli altri dal vento delle nostre passioni. I più forti abbattono quelli più piccoli, i più cattivi quelli più buoni, quelli senza coscienza quanti vivono con coscienza retta. Senza Dio vi è una disgregazione distruttrice, perché la natura umana senza Dio è come impazzita. Senza Dio la natura non riesce più a governare se stessa. Tutte le sue componenti sono in rivolta e in opposizioni le uni contro le altre. Il compito arduo, difficile di Gesù è stato quello di liberare la religione dei padri dal cuore dell’uomo e reinserirla nel cuore di Dio. Questa opera lo condusse alla morte per crocifissione. L’uomo non vuole uscire dal suo cuore. Non vuole entrare nel cuore di Dio. Il suo cuore è culla e focolaio di ogni peccato, disordine morale e spirituale, trasgressione e alterazione dei Comandamenti. Il suo cuore è un diffusore di ogni iniquità perché creatore di ogni falsità. È un elaboratore di ogni idolatria. Tutto ciò che viene posto nel cuore dell’uomo, simile a potente mulino a fuoco, viene triturato, macinato, ridotto in farina. Questa legge del cuore non vale solo per ieri, vale soprattutto per oggi che siamo entrati nella verità e grazia di Cristo Gesù.</p>
<p>20/05/13 Il Padre è amore e vita eterna che si dona. Il Figlio è amore e vita eterna che riceve. Lo Spirito Santo riceve l’amore e la vita eterna del Padre e la riversa tutta nel Figlio. Riceve tutto l’amore del Figlio e lo riversa sul Padre in una processione eterna, senza principio e senza fine. Il Padre è principio non principiato, senza alcun principio. Il Figlio è invece principio principiato dal Padre. Lo Spirito Santo è il Procedente dal Padre e dal Figlio. È per Lui che il Padre si dona al Figlio e il Figlio si dona al Padre. Eternamente Dio è così. Quanti non possiedono il mistero della Trinità, adorano un Dio carente della sua verità. Adorano semplicemente un Dio o non vero o non pienamente e perfettamente vero. Addirittura c’è chi lo adora in totale falsità. Gesù vive nel cuore del Padre, nella pienezza della sua libertà o amore eterno, amore di salvezza, redenzione, giustificazione, perdono. È questa la vera grandezza dell’amore del Padre: dare ad ogni uomo la possibilità di poter ricominciare dopo aver sbagliato. Il Padre mai taglia i ponti con i peccatori, anzi gliene costruisce sempre uno perché il peccatore si possa convertire e ritornare nella sua casa. I ponti sono tagliati al momento della morte. È con la morte che finisce ogni possibilità di conversione e di ritorno. Questa verità è così insegnata nella Parabola del ricco cattivo. Il ponte per quest’uomo era costituito dal povero Lazzaro. Per il Figliol prodigo invece il ponte era costituito dai porci che venivano preferiti a lui. Ognuno ha il suo ponte. Bisogna saperlo individuale per incamminarsi su di esso e raggiungere il Padre. Non tutti hanno lo stesso ponte. Una cosa è però certa: ad ognuno il Signore sempre costruisce un ponte di salvezza e di redenzione. Nessuno nel giorno del giudizio lo potrà accusare di preferenze. Lui è il giusto giudice. Lui non ha mai trattato alcuno con parzialità. Il ponte di salvezza per Matteo è Gesù. Matteo vede il ponte che Gesù gli sta costruendo e subito si incammina su di esso per raggiungerlo. La voce di Cristo è voce di Dio ed offre a Matteo non solo una via di salvezza per lui, è anche voce di salvezza per molte altre persone. Matteo diviene ponte per molti altri. Attraverso di lui tanti peccatori si incamminano a loro volta verso Cristo. Siamo chiamati a vedere il ponte che Dio ci lancia. Chi lo vede, lo prende, si salva. Chi non lo vede, si perde. Ha rifiutato il dono. Un giorno anche a me il Signore ha gettato un ponte di salvezza e di redenzione. Non è stato il ponte della teologia e neanche di una persona ragguardevole, altolocata, stimata dagli uomini. Non era neanche un uomo. Era una piccola, umile, donna da tutti evitata perché ritenuta non idonea a portare salvezza in questo mondo. Come se l’idoneità venisse dal consenso degli uomini. È Dio che dona l’idoneità, perché è Lui che sceglie e chiama. Questa piccola, umile, donna, mandata da Dio, nella mia casa, mi offrì un ponte che mai avrei potuto immaginare. Il Signore mi diede anche la grazia di riconoscerlo come un vero ponte di salvezza. Per molti questo non era possibile. La teologia non ha bisogno di ponti e neanche il sacerdozio. Essi sono già ponti di salvezza. I farisei dicono a Gesù la stessa cosa. Siamo noi i ponti di vita, non il vostro Maestro. Loro non sono ponti, sono distruttori di ponti.</p>
<p>21/05/13 Oggi il concetto di libertà non è più legato alla natura, bensì alla volontà. Un uomo è libero quando fa ciò che vuole. Nessun’altra volontà dovrà porsi di ostacolo alla libertà personale. Nessuna tradizione, legge, disposizione. La volontà del singolo oggi è stata elevata a suprema legge. Si comprenderà bene che così agendo è il caos universale. Ogni volontà è posta dinanzi ad ogni altra volontà, anche libera e legislatrice di se stessa. Non c’è più comunione, intesa, accordo. Finisce il vivere umano, inizia il vivere disumano, dal momento che ognuno è senza gli altri, contro gli altri. San Paolo ci annunzia invece un altro concetto di libertà. Essa non è la volontà dell’uomo che viene costituita suprema legislatrice. Invece è assunzione della natura nuova, creata in Cristo per opera dello Spirito Santo, il quale ci rende partecipi della natura divina. Così concepita, la libertà è vita secondo la nuova natura che Dio ci ha partecipato. La natura di Dio è eterno e purissimo amore. Il Dio che ci dona la sua verità è anche il Dio che ci dona la legge della sua verità. Il problema della libertà si sposta dalla nostra volontà alla volontà di Dio e alla sua natura che ci è stata partecipata. La libertà diviene allora vivere secondo la natura divina, accogliere il suo pensiero come suprema legge della nostra libertà. Fuori di questo contesto divino, non c’è alcuna libertà. C’è schiavitù che opprime e uccide la nostra stessa umanità, la distrugge. La schiavitù è sempre distruttrice della nostra umanità. Nella negazione di Dio non c’è libertà. Ed oggi si vuole una libertà senza Dio e senza l’uomo. È la morte per tutti.</p>
<p>21/05/13 Finché ci sarà la storia e l’umanità vivrà sulla nostra terra ci saranno sempre due pensieri distinti e separati su Cristo Gesù. C’è il pensiero secondo la gente e l’altro secondo i discepoli e in modo particolare secondo Pietro. Quando il pensiero della gente si conforma con quello dei discepoli l’umanità cresce in sapienza, grazia, verità, amore, santità. Quando invece è il pensiero dei discepoli che si conforma a quello della gente, è il disastro spirituale e materiale dell’umanità. Oggi l’umanità sta vivendo uno dei suoi peggiori drammi della sua storia proprio a motivo di questo principio di non retta fede. Molti discepoli hanno conformato il loro pensiero su Cristo Gesù con quello della gente. È la gente che dice loro chi è Gesù. È lo sfacelo, la confusione, il caos e il relativismo veritativo, causa e sorgente di ogni relativismo morale, spirituale, ascetico. La gente penserà sempre ciò che vorrà di Gesù. Nessuno le potrà mai impedire di avere dei pensieri distorti sul Redentore dell’uomo. Chi non dovrà avere pensieri non veri su Gesù Signore sono i suoi discepoli. Essi dovranno conformare la loro verità su Cristo Gesù con i pensieri del Padre Celeste, in una perenne comunione con lo Spirito Santo. Se i discepoli conserveranno la verità di Cristo Gesù, la luce illuminerà il mondo ed esso si potrà salvare, redimere. Se invece conformano il loro pensiero a quello della gente, vi sarà una fitta tenebra che avvolgerà le nazioni di ogni sporcizia morale. A noi la scelta. Se vogliamo un mondo nella luce, dobbiamo essere noi discepoli nella luce di Cristo, nella sua verità. Se non lo siamo, mai il mondo lo potrà essere. Il mondo è sempre illuminato dalla luce di Cristo Signore che brilla su ogni suo discepolo. È questa la via della verità e della vita: il discepolo di Gesù che diviene luce e vita. Dal Messia del Signore, appeso alla croce sgorga lo Spirito Santo, fiume di acqua viva che deve portare salvezza sulla nostra terra. Dove scorre questo fiume, la terra viene lavata da ogni peccato e impurità. Dove invece questo fiume non scorre, perché gli uomini non vogliono che esso scorra, impurità e peccato rimangono. L’uomo resta nella sua sporcizia spirituale, che si trasforma in sporcizia sociale, politica, coinvolgente ogni relazione tra gli uomini. Ogni azione è frutto del soggetto che la compie. Chi è impuro, produrrà impurità. Chi è puro darà alla luce frutti puri, buoni. Nessun uomo però potrà farsi puro da se stesso. Chi dovrà farlo è questo fiume di acqua che sgorga dal costato del Signore Crocifisso. Se non contempleremo il Crocifisso con uno spirito di grazia e di consolazione che vengono da Dio, mai potremo produrre frutti puri. Nasciamo impuri e solo questo grande fiume di grazia di rende perennemente puri. Questa verità agisce, opera sempre. Chi crede in essa passa dall’impurità alla purezza, chi non crede rimane nella sua impurità, ma produrrà anche frutti impuri.</p>
<p>22/05/13 La fede di molti spesso è in tutto simile ad un seme che spunta dalla terra, ma ha paura di crescere, di divenire albero adulto. È una fede paurosa, ingabbiata, incarcerata nei pensieri di questo mondo, soffocata dalle spine della ricchezza. Facciamo le cose che ci consentono di conservare il nostro stile di vita o stato sociale. Nel momento in cui la fede ci chiede di abbandonare il nostro stile di vita o stato sociale, cadiamo in crisi e ci ritiriamo. Ma la fede non è forse rinuncia all’intera nostra vita per consegnare tutto di noi alla volontà del Padre? La fede non è forse libertà piena dal mondo e dalle sue cose, dai nostri stessi progetti per immergerci nella volontà di Dio? Finché abbiamo due mondi, due vite, due modalità di essere, una per noi e una per il Signore, noi non avremo mai vera fede. La vera fede abolisce la dualità e ci fa passare nell’unità: una sola vita, una sola volontà, una sola obbedienza, una sola parola. La fede è uscire da noi per immergerci in Dio. Quando l’uomo si immerge in Dio e Dio nell’uomo, l’uomo e la fede sono una cosa sola. Allora la fede non è realtà fuori dell’uomo. Essa è l’uomo stesso. È ciò che è l’uomo. Guarda e ascolta un uomo, sai già qual è la sua fede.</p>
<p>22/05/13 Quando la condizione sociale di molti è un disastro, è allora che sorgono lamentele, litigi, discussioni, anche perdita della vera fede. La fame sempre si trasforma in lamento. Essa è una necessità primaria dell’uomo e contro di essa non possono esserci leggi. Chi vuole dare soluzione al problema della fame deve porre ogni attenzione a non creare forme di povertà ancora più grandi e persistenti. Meglio soffrire la fame per poco tempo, che vivere da schiavi per tutta la vita, schiavi della povertà e schiavi degli uomini. Dinanzi a situazioni di estrema povertà e miseria, occorrono delle misure sociali abbracciate da tutti. In questi momenti di grande difficoltà economica, ognuno deve dimenticarsi di lussi, privilegi, comodità, abitudini, tradizioni. Ognuno deve solo pensarsi una cosa sola con gli altri. Deve ritrovare e far rivivere il concetto di vera famiglia. Se siamo una cosa sola, come cosa sola dobbiamo vivere. Se non viviamo come una cosa sola, non siamo una cosa sola, ma due realtà distinte. La vera riforma sociale inizia quando cambia il concetto di società, popolo, famiglia, tribù, nazione. Finché questi concetti non cambieranno, non si rivestiranno della loro verità essenziale, primaria, nessuna riforma sociale sarà possibile. Vi saranno riforme, ma incapaci di risolvere la condizione miserevole del popolo. Invece se cambia il concetto di popolo e di nazione, necessariamente cambierà anche la condizione sociale del popolo e della nazione. All’unità metafisica deve corrispondere l’unità fisica; all’unità teologica l’unità pratica, all’unità spirituale l’unità reale. Finché vi saranno due concetti e due vie, due nozioni e due strade, ci sarà sempre la dualità e la dualità non è sorgente di vera socialità.</p>
<p>23/05/13 Paolo annunzia il Vangelo partendo dal cuore di Gesù, dalla sua verità, dalla Parola che giorno per giorno il Signore gli manifestava. Paolo annulla ogni suo pensiero, desiderio, dottrina, scienza imparata dagli uomini, teologia e sistema interpretativo della Scrittura. È in questo suo quotidiano lasciare ciò che è di ieri che possiamo trovare le radici della verità e grandezza del suo Vangelo. Paolo riceve il Vangelo ogni giorno dal cuore di Cristo Gesù. Il suo è un Vangelo perennemente nuovo, vero, santo. Il Vangelo di Paolo è Cristo, ma non il Cristo che fu ieri, che ha parlato ieri, che ieri è morto ed è risorto. Il Vangelo di Paolo è il Cristo che oggi parla al suo apostolo in modo diretto. Oggi Gesù gli mostra il valore della sua croce e la potenza della sua risurrezione. Oggi Gesù discende nuovamente nel cuore di Paolo per rivestirlo e trasformalo in suo proprio cuore. Dire il Vangelo dal nostro cuore e dirlo dal cuore di Cristo, divenuto nostro cuore, fa la differenza.</p>
<p>23/05/13 Quando in una famiglia un fratello deve vendersi ad un altro fratello, è segno che vi è qualcosa che non funziona. In questa famiglia è stata persa la sua verità. Vive nella falsità. Non è in Dio che è purissima verità. È nel mondo che è totale falsità. Non c’è problema umano, sociale, politico, o di qualsiasi altra natura che si possa risolvere partendo dalla falsità. Ogni problema sociale, politico, di qualsiasi altra natura, lo si potrà risolvere solo partendo dalla verità, dalla Legge del Signore. Senza verità non c’è umanità, perché l’uomo è verità, creato dalla verità di Dio. È sempre dalla verità di Dio che si deve partire per la soluzione dei problemi che affliggono gli uomini di ogni tempo. Questa via va messa nel cuore di tutti. Responsabile di tutti i problemi sociali che affliggono l’umanità sono i suoi maestri. Sono i suoi filosofi, i suoi professori d’università, i suoi sapienti e dotti, gli uomini della cultura. Sono le persone di religione. Responsabili sono soprattutto i teologi e gli evangelizzatori, i maestri e i professori della sacra scienza. Sono essi è detentori della verità di Dio dalla quale è la verità dell’uomo e sono loro che devono insegnare la verità e sana dottrina. Sono costoro che devono insegnare la verità ad ogni uomo perché agisca secondo la natura di verità che ha ricevuto da Dio. Se quanti sono luce per i ciechi, diventano essi stessi ciechi, allora non vi sarà mai soluzione nelle molteplici difficoltà degli uomini. L’immediatezza spesse volte è salvezza. Il ritardo nell’ascolto può essere perdita anche della vita. L’immediatezza nelle decisioni è il frutto di una persona saggia, sapiente, intelligente che ascolta e segue la storia. Man mano che la storia impone una decisione di vita, essa va presa con grande immediatezza, risolutezza, saggezza. Se la storia non è ascoltata, non è seguita, non è considerata nelle sue istantanee necessità, essa si rivolterà contro di noi. Se invece l’ascoltiamo e ne seguiamo i suoi suggerimenti che di volta in volta ci dona, di sicuro ci aiuterà e sarà a nostra salvezza. La saggezza dell’uomo di governo risiede proprio in questa sua capacità di ascoltare e seguire la storia nella sua puntuale manifestazione. Chi sa ascoltare la storia con saggezza, con saggezza sa anche prendere le necessarie misura di salvezza. Chi invece non sa ascoltare la storia, perché la vuole dominare, non prenderà nessuna saggia decisione e dalla storia sarà travolto. Un uomo di governo mai potrà prescindere dall’ascolto saggio e sapiente della storia. Chi prescinde dalla storia, è stolto e insipiente. La storia è potente voce di Dio che grida alla nostra sapienza e intelligenza perché la poniamo sempre nella condizione di poterci salvare. Chi è saggio risponde alla storia con saggezza. Chi è stolto le risponde con stoltezza e insipienza. Chi è saggio coopera con la storia alla salvezza dell’uomo. Chi è stolto lavora per la morte. Non c’è vita senza l’ascolto della storia.</p>
<p>24/05/13 Tra umiltà predicata, insegnata e umiltà vissuta vi è lo stesso abisso che separa il nulla dall’essere. Ogni uomo ha bisogno di essere corretto nei pensieri e nelle opere, in ciò che dice e in ciò che fa, in ciò che pensa e in ciò che vuole. Dio ha stabilito che sia il fratello a correggere il fratello. Ed è questa la nostra umiltà: chiedere al fratello che ci corregga, lasciarsi sempre aiutare da chi vede ciò che noi non vediamo. Noi non vediamo non certo per cattiva volontà o per carenza di scienza, ma perché tutti abitiamo in un corpo di peccato. Paolo vede Pietro che non si comporta rettamente secondo la verità del Vangelo e lo riprende a viso aperto. Lo corregge perché intende salvare il Vangelo nella sua più pura verità. Ogni missionario di Gesù, non importa quale sia il suo ruolo e il suo ministero, è chiamato ad essere perfetta immagine del suo Maestro. Ogni missionario è chiamato ad essere perfetto dipinto vivo del Vangelo che annunzia e proclama. Quando vi è differenza tra il Vangelo annunziato e il Vangelo vissuto è obbligo urgente la correzione, altrimenti chi rischia è il Vangelo. Ora il Vangelo è il bene supremo di tutti i missionari di Gesù. Per salvare questo bene supremo essi sono obbligati a correggere e a lasciarsi correggere, sono chiamati ad aiutare e a lasciarsi aiutare. Chi non corregge, attesta di non amare il Vangelo. Chi non si lascia correggere rivela il suo scarso amore per il Vangelo. Manifesta al mondo intero che prima viene la sua persona e poi il Vangelo. Invece il Vangelo deve essere il cuore, la mente, l’anima, lo spirito di ogni missionario di Cristo Gesù. È veramente umile non solo chi si lascia correggere, ma chi chiede la correzione, la invoca. La esige come purissimo atto di carità verso il Vangelo che lui deve sempre far brillare in tutto lo splendore della sua verità e carità. Dinanzi al Vangelo non ci sono persone ragguardevoli e persone non ragguardevoli. Dinanzi al Vangelo siamo tutti servi. Tutti siamo chiamati a piegarci dinanzi alle sue esigenze. Tutti umili dinanzi ad esso.</p>
<p>24/05/13 Qual è la mia, la tua, la loro origine? Oggi una pseudo scienza atea dice che l’origine dell’uomo è la scimmia. L’uomo sarebbe una scimmia evoluta. Questa origine non è né scientifica e né storica. È un pensiero ateo e basta. Un pensiero deprimente. Dio invece ci attesta che la nostra origine è Lui. Siamo da Lui perché da Lui creati e fatti a sua immagine e somiglianza. Se la nostra origine è una scimmia, la nostra storia ha un significato. Se invece la nostra origine è Dio, essa ha tutt’altro significato. Se la nostra origine è una scimmia, siamo animali evoluti e basta. Nulla di più. Siamo in tutto simili ad un cane, un gatto, un pulce. Se invece la nostra origine è Dio, come è vero che è Dio, allora tutta la nostra storia cambia. Siamo persone e non animali. Avendo oggi l’uomo rinunciato alla sua origine divina per stupido orgoglio, si è condannato a vivere come gli animali. Solo ventre, solo corpo, solo passioni ingovernabili, solo tempo, solo attimo sfuggevole, solo senza se stesso, perché senza la sua verità. A volte la necessità è vera legge di un popolo, di una nazione. Ogni diritto acquisito, dinanzi alla necessità, deve scomparire. Ciò che è diritto giusto in un tempo, diviene diritto ingiusto in un altro tempo, a motivo della differente necessità che muove la storia. Questa verità è così semplice, eppure essa è calpestata da tutti. I tempi cambiamo, le necessità si modificano, ma l’uomo vuole vivere come se la storia non esistesse, come se le necessità non sorgessero. Chi governa, chi è posto a capo di un popolo o di parte di esso, deve essere un accorto, saggio, lungimirante lettore della storia. Tutta la sua azione politica e sociale dovrà essere governata dalla modifiche che la storia pone dinanzi ai suoi occhi. Quando piove non si può imprecare contro le nuvole. È sufficiente aprire un ombrello, oppure indossare un impermeabile. Quando fa freddo ci si veste un po’ di più. Quando fa caldo un po’ di meno. A mezzo tempo ci si regola secondo i giorni. Anche la nostra storia è così, come il tempo. Ci sono i tempi freddi, i tempi caldi, i tempi di transizione, tempi difficile e tempi sereni. Ogni tempo richiede la sua saggezza, la sua sapienza, la sua lungimiranza. Molti invece agiscono come se la storia fosse sempre la stessa. Ogni persona deve essere sommamente saggia e intelligente. Deve salvare l’uomo sapendo prendere le giuste decisioni dettate dalla storia.</p>
<p>25/05/13 Dalla comprensione della Legge nasce una vita nuova, santa, di comunione vera, reale, non solo spirituale. Cambia la vita quando si comprende la Legge e la si pone nel cuore. Si comprende la Legge quando la metodologia è giusta e santa. Nella metodologia noi tutti ci smarriamo, ci perdiamo, ci confondiamo, sbagliamo quando non siamo nello Spirito Santo di Dio. La giusta metodologia è tutto nell’insegnamento della Legge. Essa deve riguardare tutto l’ammaestramento da noi offerto al popolo di Dio. La giusta metodologia deve iniziare dal catechismo, passando per catechesi, scuole di teologia per Laici, Seminari, Atenei, Università. La giusta metodologia deve abbracciare l’omelia, la predica, l’esortazione, le novene, la celebrazione dei matrimoni e delle esequie. Ogni altro momento o ricorrenza nei quali si impartisce la Parola e la sua spiegazione devono essere sorretti dalla giusta metodologia. Se si sbaglia metodologia, l’insegnamento della Legge non passa e l’uomo rimane digiuno di Dio, alimentato da pensieri umani. Il mondo moderno per la diffusione delle sue idee, spesso non sante e non buone, usa una metodologia molteplice, aggiornata, mai ripetitiva. Basta sentire certe omelie, ascoltare certi sermoni, prendere parte a certe novene, per comprendere quanto siamo lontani dal mondo attuale. La metodologia è essenza della comunicazione. Trovare quella giusta per parlare al cuore è necessità di ogni ministro della Parola. In questo si è molto carenti. Spesso diciamo le cose vere come se fossero false e le cose buone come se fosse senza rilevanza per il cuore. Siamo carenti in metodologia perché siamo carenti in Spirito Santo, in sapienza, saggezza, intelligenza, prudenza, accortezza. Parliamo di Dio, ma senza Dio nel cuore, nella mente, nell’anima, sulle labbra. Questo Dio rimane nell’aria, non trasforma la vita.</p>
<p>25/05/13 Chi non teme Dio, mai potrà governare gli uomini secondo verità e giustizia. Gli manca il principio della verità e della giustizia. È Dio il principio di ogni sana e giusta legalità, perché è Lui il principio di ogni sana moralità che deve regnare tra gli uomini. Se Dio non è in un cuore, neanche la sana moralità vi abita in esso. Senza la sana moralità, mai vi potrà essere vera legalità. Quando nel popolo scade il timore di Dio, all’istante scade la moralità. Persa la sana moralità necessariamente si perde la sana legalità. Ogni cittadino dovrà essere un custode della città. Dovrà stare sempre con gli occhi aperti. La salvezza della città dipende anche da lui. Nessuno dovrà scaricarsi della sua personale responsabilità. Tutti abitano Gerusalemme e tutti dovranno custodirla. È questo un saggio principio per il buon ordinato vivere insieme. Tutti responsabili del bene di tutti. Quando invece ognuno pensa che siano gli altri a vigilare, custodire, vegliare, è questa la via per consegnare la città ai suoi nemici. Sono regole semplici, ma efficacissime. Tutti si devono interessare al bene di tutti. Ognuno secondo la sua personale responsabilità.</p>
<p>26/05/13 Un matrimonio regge nella sua verità, che è fedeltà e indissolubilità, se insieme i coniugi vivono secondo le esigenze dettate dalla fede. Se una delle due parti, uomo o donna, non vivono secondo tali esigenze, il matrimonio perde la sua verità e lo si vive in modo profano. Il cattolico può celebrare il matrimonio con chi ha abbandonato la fede cattolica, con il battezzato non cattolico, con il non battezzato. Quando uno di questi casi si verifica, nascono seri pericoli. Il cattolico difficilmente potrà vivere in pienezza i doveri della sua fede. È dovere della fede cattolica educare secondo la Parola in Cristo Gesù la nuova vita che nasce dal matrimonio. È una questione che non si può risolvere per legge, né canonica e né civile, ma per profonda convinzione di fede. Se mettiamo prima l’amore e poi la fede, la questione mai potrà essere risolta. Se invece mettiamo prima la fede, allora il cristiano mai celebrerà un matrimonio con una persona che uccide la fede nella sua prole. Oggi la fede è morta in molti discepoli di Gesù. Sono tanti coloro che abiurano praticamente dalla fede pur di seguire il loro amore. Lavorare sulla fede è la giusta metodologia che i pastori devono intraprendere se vogliono produrre frutti di vera vita. Oggi il problema è di grave entità. Ci si sposa senza alcuna fede con susseguente rottura del matrimonio e il suo dissolvimento. Sono problemi che vanno affrontati con somma sapienza e intelligenza. Tutto però deve essere risolto a partire da una fede vera, forte, coinvolgente tutta la persona ed ogni suo più piccolo gesto. Se non si crea una forte fede nel cuore e nella mente, nessun problema sarà mai risolto in questo campo. Se il problema è di fede, con la fede deve essere risolto. Volerlo risolvere con altri mezzi e per altre vie, è sciupare il tempo. Realizzare una sola carne senza creare una sola fede fa vivere una divisione nell’anima, nello spirito che necessariamente sarà nella vita.</p>
<p>26/05/13 Il Mese di giugno è dedicato al Sacro Cuore di Gesù. Un piccolo pensiero ci farà amare Gesù con sapiente intelligenza e retta conoscenza. Dal cuore di Gesù si raggiunge il cuore del Padre, dal quale, nella comunione dello Spirito Santo, si raggiunge il cuore di ogni uomo. Se non siamo nel cuore di Cristo Gesù mai saremo nel cuore del Padre, mai nel cuore dei fratelli. Vivremo una solitudine di puro egoismo. Il piccolo pensiero viene così formulato: dalla verità del Cuore di Gesù annunciata si trae una verità da realizzare per la nostra vita. Cuore di Gesù, Figlio dell'Eterno Padre. Chi è nel cuore di Gesù è anche Lui vero figlio di Dio. Il peccato esclude dal suo cuore divino. Cuore di Gesù, formato dallo Spirito Santo nel seno della Vergine Maria. Chi si lascia formare dallo Spirito anche lui nascerà da Maria. Cuore di Gesù, sostanzialmente unito al Verbo di Dio. Chi è vero, vivo, santo corpo di Gesù anche lui è sostanzialmente unito a Dio. Cuore di Gesù, maestà infinita. Gesù è maestà infinita perché vero Dio. Chi è In Lui, nel suo cuore manifesta con la vita la gloria di Dio. Cuore di Gesù, tempio santo di Dio. Chi vive in Cristo, nel suo cuore, diviene abitazione, dimora della Beata Trinità sulla nostra terra. Cuore di Gesù, tabernacolo dell'Altissimo. Divenendo una cosa sola col cuore di Cristo, anche il cristiano viene fatto tabernacolo di Dio. Cuore di Gesù, casa di Dio e porta del cielo. In Cristo e per Lui il cristiano apre ad ogni uomo la porta del cielo, mostrandogli Dio. Cuore di Gesù, fornace ardente di amore. Chi vuole amare deve immergersi nella fornace ardente dell’amore di Gesù e rimanervi per sempre. Cuore di Gesù, fonte di giustizia e di carità. Vuoi essere anche tu questa fonte? Entra in quest’acqua senza mai uscire da essa. Cuore di Gesù, colmo di bontà e di amore. Se sei carente di bontà e di amore è segno che non abiti in questo cuore. Urge esservi, abitarvi. Cuore di Gesù, abisso di ogni virtù. Se i tuoi giorni sono consumati nel vizio, di certo non sei in questo abisso, vero giardino di virtù. Cuore di Gesù, degnissimo di ogni lode. Vuoi cantare la lode di Gesù? Divieni una cosa sola col suo cuore e la tua vita sarà questo canto. Cuore di Gesù, re e centro di tutti i cuori. È in questo cuore che ogni uomo troverà la sua unione e comunione con i fratelli. Cuore di Gesù, in cui si trovano tutti i tesori di sapienza e di scienza. È stolto l’uomo che cerca sapienza e scienza fuori di Cristo. Cuore di Gesù, in cui abita tutta la pienezza della divinità. Dio abita corporalmente in Cristo Gesù per darsi in Lui fisicamente a noi. Cuore di Gesù, in cui il Padre si compiacque. Se sono nel cuore di Gesù il Padre anche di me si compiacerà. Mi amerà. Sarà in me, con me. Cuore di Gesù, dalla cui pienezza tutti abbiamo ricevuto. È Lui la pienezza che ci fa pieni per essere in Lui, con Lui, per Lui, come Lui. Cuore di Gesù, desiderio della patria eterna. Siamo poveri di desiderio del cielo perché siamo distanti da questo cuore. Non siamo in esso. Cuore di Gesù, paziente e misericordioso. Vuoi essere anche tu paziente e misericordioso? Fatti dare da Gesù il suo cuore. Sarai un altro. Cuore di Gesù, generoso verso tutti quelli che ti invocano. Siamo incapaci di vera generosità finché non formeremo con Lui un solo cuore. Cuore di Gesù, fonte di vita e di santità. Chi vuole essere vivo, santo, ha bisogno di nutrirsi del cuore di Gesù, di gustarlo ogni giorno. Cuore di Gesù, ricolmato di oltraggi. Per amore Gesù si è lasciato oltraggiare. Se l’oltraggio ti dona fastidio, non sei con Lui, in Lui. Cuore di Gesù, propiziazione per nostri peccati. Anche tu in Lui lo devi divenire per i peccati del mondo, facendoti olocausto d’amore. Cuore di Gesù, annientato dalle nostre colpe. Lasciati annientare dalle colpe del mondo. Espiale nel tuo corpo, portando la croce con amore. Cuore di Gesù, obbediente fino alla morte. Entra nel cuore di Gesù e impara come si obbedisce. L’obbedienza è tutto. La vita è obbedienza. Cuore di Gesù, trafitto dalla lancia. Le trafitture sono necessarie perché da esse deve sgorgare lo Spirito Santo Datore di ogni vita. Cuore di Gesù, fonte di ogni consolazione. Dal cuore di Gesù il cristiano diviene consolazione di Dio per tutti i suoi fratelli. Cuore di Gesù, vita e risurrezione nostra. Vuoi vita e risurrezione? Ti rivelo dove trovarla: nel cuore di Gesù, divenendo una cosa sola. Cuore di Gesù, pace e riconciliazione nostra. Vuoi vivere in pace e riconciliato con tutti? Lascia che il cuore di Gesù avvolga il tuo. Cuore di Gesù, vittima per i peccatori. Non sei buon cristiano se non divieni vittima per i peccati del mondo, offrendo la tua vita a Dio. Cuore di Gesù, salvezza di chi spera in te. Sei chiamato ad essere salvezza per ogni uomo. Chi può sperare in te per essere salvato? Cuore di Gesù, speranza di chi muore. Gesù è la sola speranza vera, piena, perfetta. Sei tu la sua speranza nel mondo? Vuoi esserlo? Puoi. Cuore di Gesù, gioia di tutti i santi. Dio si gusta oggi e nell’eternità dal cuore di Gesù. Nessun gusto di Dio per chi è fuori di esso. Sono pensieri semplici, piccoli, da bambini. Compresi nella loro verità, offrono ogni giorno un avvicinamento a Cristo, nostra vera novità. Una verità dovrà essere indelebile nel cuore. Dio e l’uomo si possono amare solo dal cuore di Cristo, divenendo noi cuore di Cristo. È questa la nostra tremenda, angosciante povertà: povertà di Cristo, crisi di Cristo, assenza di Cristo e del suo cuore dai nostri cuori. Se risolveremo questa crisi, risolveremo ogni altra crisi. È questa la crisi creatrice di ogni altra crisi: la povertà di Gesù nei cuori. Chi ha forza, volontà, desiderio di risolvere questa crisi, aiuterà il mondo a ritrovare pace, speranza, vera creatività, ogni giustizia. La fede non ha bisogno solo di forti verità. Ha anche bisogno di forti emozioni e di emozioni forti. Una fede solo verità non regge. Una fede solo forti emozioni neanche regge. Invece una fede con forti verità e con emozioni forti regge, perché è coinvolgente di ogni componente dell’uomo: corpo, anima, spirito. Una fede è perfetta quando sa coinvolgere in essa tutto l’uomo. È invece assai carente quando coinvolge solo una parte di lui. Un bravo maestro nella fede è sempre colui che sa coinvolgere in essa anima, spirito corpo. Non solo l’anima, ma anche spirito e corpo. Tutto l’uomo deve essere coinvolto dalla fede. Questa verità non dovrà mai essere dimenticata, pena la perdita della stessa fede.</p>
<p>27/05/13 Un uomo senza Legge di Dio è senza vita di Dio. Se l’uomo è senza vita di Dio, tutto ciò che lui fa è senza vita di Dio. Per questo urge ridare all’uomo la vita di Dio, donandogli la Legge del suo Dio. Chi dona al popolo di Dio la Legge di Dio, gli dona la vita di Dio, lo fa vivere in ogni sua manifestazione di vita. A chi va data la Legge di Dio? A tutti coloro che sono capaci di intendere. Ad ogni uomo, anche ai più piccoli dall’età della ragione. Quanti sono capaci di intendere devono essere rivestiti della vita di Dio che è data dalla sua Legge. Nessuno dovrà essere escluso dalla vita e nessuno lo dovrà essere dalla Legge. Tutti sono chiamati ad osservare la Legge del Signore. La Legge è per tutto il popolo e tutto il popolo deve ascoltare l’unica Legge e l’unica interpretazione di essa. Se ognuno si legge la Legge per suo conto e se la interpreta per suo conto, è il disastro spirituale e morale. Per questo è giusto che tutti si radunino per ascoltare l’unica Legge e tutti ascoltino l’unico vero suo significato. Il male di oggi è questo: ognuno si scrive la sua Legge, ognuno se la interpreta, ognuno se la vive secondo criteri strettamente personali. Una è la vita. Una la Legge. Una la sua verità. Una la sua interpretazione. Una deve essere la vita secondo la Legge. Se tutti ascoltano una sola verità, tutti sono chiamati a vivere quell’unica verità. Per questo è importante che insieme, tutti, come popolo di Dio, comunità santa, ci poniamo in ascolto della Legge del Signore. Vita religiosa e vita sociale una cosa sola. Vita familiare e vita politica una cosa sola. Vita economica e vita caritativa una sola vita. Noi pensiamo vi possano essere più vite. Queste molteplici vite le pensiamo a compartimenti stagni. Le pensiamo separate le une dalla altre. La vita è una. Vita individuale e vita sociale una sola vita. Mai due, mai separate, mai divise, mai distanti l’una dall’altra.</p>
<p>27/05/13 Poiché è sempre l’anima che deve governare lo spirito e il corpo, è necessario dare sempre all’anima la sua verità. Data la verità all’anima, da essa si diffonde nello spirito e nel corpo. Qual è la verità dell’anima? Dio. Dato Dio, all’anima, spirito e corpo si rivestono di vita vera, della vita che discende da Dio. Come si dona la verità all’anima? Donandole la volontà di Dio, la sua verità, la sua santità che è tutta contenuta nella Legge del Signore. Un’anima senza Dio è nella morte. Se essa muore, muoiono spirito e corpo. L’uomo cade nella schiavitù della morte spirituale e fisica. Nessun uomo può vedersi in se stesso da se stesso. Deve vedersi in Dio da Dio sempre. Se si vede in Dio, da Dio, con Dio, la sua vita deve essere nella gioia, perché il nostro Dio è il Dio della gioia. Una retta, perfetta visione di fede dona significato vero, nuovo a tutta la nostra vita. Essendo la vita una non due, essendo il popolo uno non due, una dovrà essere anche la festa e una la gioia. Chi può gioire dinanzi ad una tavola riccamente imbandita, dovrà fare dono di ciò che possiede a chi nulla ha preparato. Una è la vita e una dovrà essere la tavola della gioia. Uno è il popolo e una dovrà essere anche la gioia. La gioia vera nasce dalla comunione reale e non solo spirituale. Comunione spirituale e comunione reale una sola comunione. Tavola spirituale e materiale una sola tavola. Se vi sono due tavole e due comunioni è segno che Dio non è in chi dice di adorarlo. Dio è Unità nella Trinità e Trinità nell’Unità e ogni suo fedele servitore deve essere unità nella molteplicità e molteplicità nell’unità. È la gioia del Signore la nostra forza. Si è forti quando si gioisce nel Signore. Si gioisce nel Signore quando la vita è una, non due.</p>
<p>28/05/13 Qual è oggi la verità del nostro Dio che è possibile cogliere dalla vita di chi dice di credere in Lui? Certamente non è la verità di una carità crocifissa, compassionevole, arrendevole, universale, libera, santa. È invece una verità assai triste, perché è fatta di peccato, vizio, odio, calunnia, maldicenza, semplicemente non amore. Il Dio che è purissimo eterno amore è manifestato da un cristiano che non ama, perché egoista, insipiente, stolto, carcerato in se stesso. Dinanzi ad un cristiano che ha trasformato la carità in egoismo passionale e spesso anche omicida, come fa il mondo a credere nel suo Dio? Come fa la gente ad accogliere una verità che è peggiore di quella nella quale essa già crede? noi mostriamo al mondo che la nostra verità è superiore alla loro e lo è, oppure il nostro Dio è costretto ad abbandonare molti cuori. Non è la grande teologia, ma la semplicità della nostra carne che è chiamata ogni giorno a rivelare la grandezza e bellezza del Signore. Dio non è conosciuto, adorato, accolto, invocato. Ma la responsabilità, la colpa è solo del cristiano e della sua fede insipiente. Chi fa la volontà di Dio? Non certo colui che dice di volerla fare, ma poi nulla fa per piacere al suo Dio e Signore. Diciamo parole, esponiamo teorie su Dio, elaboriamo pensieri alti e profondi, discutiamo sui Comandamenti e sulla Beatitudini. Possediamo anche sistemi sofisticati e metodi ultra moderni per leggere e interpretare la Scrittura. Ma di tutto ciò che leggiamo e studiamo nulla trasforma la nostra vita. Per noi la Scrittura è un lavoro come tutti gli altri. Chiuso il Libro, ognuno torna alla sua concupiscenza, ai suoi vizi, alla sua negazione della verità della salvezza. Torniamo ad aggredire Cristo Gesù e a studiare come toglierlo di mezzo, in nome e per interesse del loro Dio analizzato. Noi siamo refrattari alla verità di Dio, e quindi negatori di tutta la predicazione di Gesù che invita alla conversione e alla fede nel Vangelo. I pubblicani invece e le prostitute non studiano Dio, non lo analizzano, non gli fanno le radiografie teologiche. Non appena la voce di Gesù giunge al loro cuore, si convertono, abbandonavano il loro mondo ed entravano nella verità. Ascoltato Cristo, assumono la religione e la fede che sono nel cuore di Cristo e non nel cuore degli uomini. Dio ha trattato sempre l’uomo da uomo, che è in se stesso spirito, anima, corpo. Dio eleva lo spirito dell’uomo, sana e guarisce la sua anima, nutre il suo corpo con pane e lo disseta con acqua pura. Noi oggi curiamo solo il suo corpo e nutriamo solo per metà o per un terzo il suo spirito. Nutriamo il corpo più di quanto lo stesso corpo necessita per vivere ordinatamente e in buona salute. Noi lo nutriamo per ammalarlo. Nutriamo a metà il suo spirito perché gli diamo una sapienza puramente umana, carnale, di questa terra per questa terra. Non gli diamo la sapienza celeste, divina, eterna, quello che lo eleva nella sua più pura verità e lo innalza fino a Dio. L’anima non esiste. Non la curiamo. Ci dimentichiamo di averla. Non la laviamo nella grazia di Cristo e non la purifichiamo nel suo sangue. Quasi sempre la nostra anima è nella morte a motivo del peccato che uccide in essa la vita divina, o vita eterna. Come fa a funzionare un uomo così educato, formato, istruito, allevato? È in tutto simile ad una stupenda vettura da corsa con il motore sfasato e il guidatore ubriaco. Anche se entra in pista è solo per arrecare danni agli altri. Non è di nessun giovamento né a se stessa e né agli altri. Una sua manovra sbagliata potrebbe portare tutte le altre macchine alla catastrofe.</p>
<p>29/05/13 Anche il dono del sabato è vera grazia del Signore. Così facendo il Signore ha fatto visibilmente la differenza tra l’animale e l’uomo. Perché il sabato fa la differenza tra l’anima e l’uomo? L’animale ha solo una relazione con il suo corpo che oggi c’è e domani ritornerà ad essere polvere. L’uomo invece è corpo, anima, spirito. Il sabato è per il nutrimento dell’anima e dello spirito. Per sei giorni il corpo si deve occupare di se stesso. Il settimo giorno sono l’anima e lo spirito che si devono occupare del corpo. Sono essi che gli devono ricordare che anch’esso ha un Dio che si prende cura di esso, lo nutre, lo salva, lo libera, lo redime, lo eleva. Se l’anima e lo spirito non si nutrono di grazia, verità, luce, sapienza, conoscenza del vero Dio, l’uomo perde la sua essenza. Senza il nutrimento spirituale forte, costante, settimanale, da immagine di Dio l’uomo si fa ad immagine degli animali. Il sabato è una grande grazia che il Signore ha fatto all’uomo: anche nella struttura del tempo e della vita, che lui non è un animale. Lui porta scritta nel cuore una vocazione eterna, una origine divina, una chiamata alla trascendenza, al superamento di ogni contingenza. Tra l’animale e l’uomo vi è un abisso e il sabato proprio a questo serve: a segnare questo abisso, a interrompere la nostra animalità. Il sabato serve a farci ritornare nella nostra grande spiritualità. In esso viviamo un giorno alla maniera di Dio e non più degli animali. Per noi cristiani il sabato è la domenica. È il giorno nel quale il Signore crocifisso è risorto. Questo giorno ci è dato affinché risorgiamo dalla nostra morte per crocifissione alla nostra animalità. Si tratta di scegliere se rimanere nella più pura animalità oppure elevarci, risorgere alla nostra trascendenza in modo anche visibile. Oggi il mondo, divenuto pura animalità, vuole che tutti ci incarceriamo in essa per tutti i giorni della nostra vita. A noi la responsabilità di scegliere chi siamo e qual è la nostra vera essenza. Ognuno è ciò che sceglie di essere. Dio ha scelto per noi, facendoci di poco inferiori agli Angeli. Ci ha dato un corpo animale perché noi lo trasformiamo in corpo spirituale. Per dare verità alla nostra umanità il Signore ci ha fatto questa grande grazia della domenica. L’esperienza della morte spirituale, sociale, politica dell’uomo o di un intero popolo ci rivela il grande mistero della volontà dell’uomo. Ogni scelta è il frutto della volontà dell’uomo, che è quasi sempre una volontà orientata verso la morte, raramente verso la vita. Dio non può privare l’uomo della sua volontà. Lo salva nella morte, ma non può privarlo di ciò che è la sua stessa essenza. È l’uomo che si deve privare della sua volontà attraverso l’atto di fede, se vuole percorrere sentieri di vita e di benedizione. Attraverso il dono della Parola Dio chiede all’uomo di privarsi personalmente della sua volontà e di farne un sacrificio di vita a Lui. Se l’uomo della sua volontà non fa un sacrificio al Signore, lo farà per costrizione, ma ad ogni genere di schiavitù fisica e spirituale. All’uomo è stata data la volontà perché ogni giorno si privi di essa. O la dona al suo Signore per la vita, o la dona alla creatura per la sua morte. La concupiscenza, il vizio non privano forse l’uomo della sua volontà? L’uomo non fa ogni giorno il sacrificio della volontà al male? Perché allora non fare un sacrificio di essa a Dio per il suo più grande bene? Senza la fede, contro la fede si fa un sacrificio al male nella morte. Nella fede si fa un sacrificio a Dio per il bene nella vita. Gesù fece della sua volontà un sacrificio al Padre. Gliela consegnò tutta il giorno del suo Battesimo al fiume Giordano. Il Padre per questo suo sacrificio gli diede la salvezza dell’umanità assieme ad una gloria imperitura nei cieli. La volontà è il più grande mistero dell’uomo. Tutta la fede si vive in questo sacrificio, annientamento, rinuncia alla propria volontà. È giusto che ci chiediamo: qual è l’essenza inconfondibile del nostro Dio? Quale la sua qualità primaria dalla quale dipendono le altre? Cosa contraddistingue il nostro Dio e realmente lo rende unico nell’universo del politeismo e anche del monoteismo? La verità del nostro Dio è una sola: Lui è carità, amore, misericordia, perdono, compassione, fedeltà. Ogni fedele, chiamato ad incarnare tutto l’amore del suo Dio, dovrà attestare, rivelare, Manifestare la grandezza del suo Signore. Come? riversando sugli uomini, non su alcuni, ma su tutti, la profondità dell’amore con il quale lui è amato dal suo Creatore e Redentore. Il credente nell’unico Dio sempre si dovrà presentare al mondo con le caratteristiche dell’amore di Colui che afferma essere l’unico Dio. Senza la manifestazione dell’amore la sua parola, la sua fede sono vane, nulle. È il credente la via attraverso cui l’altro conosce la verità o la falsità del suo Dio. È il credente, colui che lo adora, che rivela chi è in verità il suo Signore.</p>
<p>30/05/13 La stranezza dell’uomo è quella di pensare che possa abolire l’ordine costituito delle cose, comportarsi secondo propri gusti e desideri. È verità eterna: il Dio che ha creato l’uomo, lo ha posto nel suo ordine santo, che lui è obbligato sempre ad osservare. L’ordine non è estrinseco all’uomo, ma sostanziale, naturale, vitale. La vita è nell’ordine costituito e fuori di esso non vi è vita. Quando Dio ha creato i pesci del mare, ha dato loro come ordine costituito, nel quale vivere, le immensità delle acque. L’acqua è vita per i pesci. Quando escono da quest’ordine, è la morte. Sono fuori dell’ordine voluto, stabilito, creato da Dio per essi. L’uomo invece è stato creato per immergersi nelle acque della volontà del suo Dio, che di volta in volta gli comunica. Se esce da queste acque per lui è la morte. Dall’ordine costituito nessuno può uscire, altrimenti è la fine. Tutto per l’uomo è ordine costituito. Non può l’uomo vivere come gli pare. Lui non è dalla sua volontà, dalla sua sapienza e intelligenza, dai suoi gusti o desideri. Lui è dall’ordine che Dio ha stabilito per lui: ordine naturale e soprannaturale, per il tempo e per l’eternità. Il suo è ordine sociale e politico, economico e finanziario, personale e comunitario, ecclesiale, sacrale, profano. Il caos che oggi regna in questo nostro mondo nasce dalla nostra decisione di volerci ad ogni costo scardinare da quest’ordine. È la volontà di ognuno di imporre il suo, servendosi di mille strategie, quali ad esempio: terrorismo, racket, usura… E ancora: divorzio, l’aborto, l’eutanasia, la clonazione, furti, omicidi, adulteri, calunnia, economica selvaggia, concupiscenza sfrenata… E ancora: finanza senza scrupoli, politica rivolta alla cura di sé anziché del bene comune, falsa testimonianza, alcool, droga… E ancora: fumo, la notte usata come giorno e il giorno come notte, tempo sacro e tempo profano vissuti disordinatamente e mille altre cose. Tutti questi disordini sono il frutto dell’uscita dell’uomo dal suo ordine soprannaturale che vuole che tutto sia dalla volontà di Dio. Tutto ciò che l’uomo fa deve essere incarnazione nella storia della volontà del suo Signore e Dio. Se questo ordine è distrutto, tutto sarà un disordine per l’uomo, perché l’ordine soprannaturale è il regolatore di ogni ordine naturale, terreno. Gesù denuncia uno dei più gravi disordini prodotti dalla stoltezza umana che vuole creare comunione, commistione tra grazia e peccato. Non si può vivere nel peccato e nello stesso tempo godere i frutti della grazia. È impossibile. Grazia e peccato sono inconciliabili. Essi si escludono. Non c’è convivenza tra Eucaristia e disordini morali.</p>
<p>30/05/13 La vocazione di ogni uomo è scritta nel mistero della sua creazione. Dio ha creato ogni cosa per un fine preciso, esatto. La sua Provvidenza eterna dispone ogni cosa perché ogni persona, se vuole, possa rispondere al fine per cui essa è stata creata Si diviene così partecipi del mistero dello stesso Dio, che opera il bene dell’intero universo attraverso ogni singola cosa da Lui creata. Vocazione e persona non sono due cose disgiunte. La vocazione è la verità della persona, è il fine del suo esistere e del suo operare. La vocazione è la realizzazione della persona, dalla quale è anche la realizzazione di molte altre vocazioni di uomini e di cose. L’uomo è però essere dotato di volontà. Può dire sì al suo Dio, come può rifiutarsi. Dicendo il suo sì, lui si compie. Dicendo il suo no, si pone fuori del progetto della sua verità piena e totale. Non si compie nella sua interezza. Gli manca la pienezza della sua verità, che è dalla sua natura creata da Dio con un fine personale da raggiungere. La vocazione è la nostra stessa vita. Non è un’aggiunta. Non seguire la propria vocazione è porsi fuori del mistero della Provvidenza. La vocazione è l’uscita della persona da un modo di vivere per entrare in un’altra modalità, che richiede il dono totale di noi stessi. I due modi di vivere mai si potranno confare. O l’uno o l’altro. Non si può stare in un luogo ed in cammino verso un altro. Non si può servire una persona secondo Cristo e allo stesso tempo secondo il mondo. Sono due azioni differenti, opposte, contrastanti. La vocazione non è un'aggiunta inutile alla nostra vita, essa è invece il cambiamento radicale, totale, pieno della nostra vita. Prima si era di una cosa, ora si è dell’altra, in modo pieno, coinvolgente tutto di noi. Una vocazione che dovesse coinvolgere una parte di noi, non sarebbe vera vocazione. La vocazione è totale trasformazione della nostra vita. Con essa ci si libera dalla nostra volontà e ci si affida totalmente alla volontà di Dio. Si esce dalla casa della nostra mente e del nostro cuore e si entra nella mente e nel cuore del Padre nostro celeste. La vocazione non è occupazione a tempo, secondo i desideri e le disponibilità dei chiamati. È invece dono totale della vita al Padre perché per mezzo di essa la sua Provvidenza possa opera la salvezza dell’uomo. La vocazione è dare la vita alla propria verità, verità che non è mai da noi, ma da Dio. Data la vita alla verità scritta per noi da Dio, il chiamato entra nella pienezza della libertà. Vive per dare verità e libertà al mondo.</p>
<p>31/05/13 L’uomo è di corta memoria, di intelligenza malata, di sapienza guasta. Quando è nella pace, o assenza di guerra, subito si allontana da Dio. Non appena gode la sua prosperità, pensa di potersi separare dal suo Dio e Signore, nuovamente si pensa da se stesso, per se stesso. Senza Dio, fuori di Lui, per l’uomo vi è solo morte. Nella morte cosa fa? Si pente, si converte, grida e chiede aiuto al suo Dio.. Cosa fa il Signore? Nuovamente ritorna a lui, lo libera, lo salva. Mai Dio si è stancato di liberare l’uomo preda di pazzia distruttrice. Il frutto del peccato è la pazzia spirituale. L’uomo diviene dalla mente malata, dalla sapienza insana, dall’intelligenza priva di luce. L’uomo che decide di vivere senza Dio, provoca la morte per se stesso e per gli altri. Nessuno però lo vuole riconoscere. Tutti vogliono trovare rimedi a questa morte, abolendo, rinnegando, escludendo, neanche prendendo in considerazione la sua vera causa. Senza Dio l’uomo è senza se stesso, non si appartiene più. Manca di sapienza, intelligenza, prudenza, saggezza, accortezza, dominio di sé. Oggi l’uomo ha deciso di vivere secondo la carne. Poi cosa pretende? Raccogliere i frutti dello Spirito. L’uomo di oggi è simile a quel contadino che semina zizzania nel suo campo e poi pretende raccogliere buon grano. Siamo stolti, insipienti, perché senza Dio. Anche la nostra scienza psicologica, psichiatrica senza Dio è pura stoltezza e insipienza. Essa pretende raccogliere uva dai pruni, fichi dai rovi, grano dalla zizzania, bene dal male, frutti gustosi da chi vive secondo la carne.</p>
<p>31/05/13 La religione non è un fatto privato. Essa è evento sempre pubblico. Qual è la visibilità pubblica per eccellenza? Di sicuro essa è l’osservanza del sabato. Niente è più pubblico e più visibile della retta e sana celebrazione del giorno del Signore. Se tutti osservano il sabato, tutti sanno che Dio viene onorato, adorato, ascoltato, obbedito, servito con sommo rispetto e timore. Se invece il sabato viene violato, tutti sanno che Dio non è rispettato, non è onorato, non è servito secondo la sua volontà. La non osservanza del sabato è scandalo, inciampo per tutti. Si può credere in Dio senza onorarlo, rispettarlo pubblicamente. Si attesta che si può infrangere pubblicamente una disposizione del Signore senza ed essere allo stesso tempo figli dell’alleanza. I non cristiani non hanno un sabato da osservare. Essi possono anche decidere di lavorare, vendere, acquistare. È il cristiano che deve mantenere fede al patto giurato, osservando i comandamenti. È il cristiano che dovrà impegnarsi a non profanare il giorno consacrato al Signore. Se il cristiano non compera, i pagani non vendono. Non è la legge che deve preservare noi nella retta fede. Siamo noi che dobbiamo impegnarci a rispettare il giorno dedicato al Signore. Il cristiano si impegna a non comprare più in giorno di sabato. Se lui non compra, gli altri non vendono e se gli altri non vendono non vengono più neanche a proporre la loro merce. Questa verità ci insegna che siamo noi che crediamo che dobbiamo osservare la Legge del Signore. La responsabilità è tutta nostra. Anche se domani vi sarà una legge che abolirà la domenica, siamo noi che non dobbiamo abolirla dal cuore e dalla mente. Siamo noi che dobbiamo agire conformemente alla nostra fede e non comprare nulla in giorno di sabato. Se non si compra, nessuno vende. Noi compriamo e gli altri vengono. Vendono perché compriamo. Se noi fossimo fedeli a Dio, tutti, nessuno comprerebbe e nessuno venderebbe.</p>
<p>31/05/13 Quando si vuole purificare la fede, mai si deve partire dalla globalità e totalità di essa. Si rischia di abortire nell’intento. La purificazione avviene prendendo decisioni concrete su elementi concreti di essa. Urge procedere situazione per situazione. È come quando si vuole pulire una città, una casa, un qualsiasi altro luogo: si deve sempre procedere casa per casa, luogo per luogo. La stessa legge vale per la fede. Si deve prendere un precetto, un comandamento, uno statuto e dare ad esso perfetta attuazione. Se non si agisce in questo mondo, ma si vuole lavorare sull’universale e non sul particolare, mai si otterrà un solo risultato buono. Procedendo punto per punto, si ottengono ricchi risultati. È sufficiente purificare un solo punto per dare chiarezza a tutti gli altri. Per questo occorrono persone sagge, piene di Spirito Santo, cariche di intelligenza soprannaturale. I frutti saranno sempre ottimi. Il primo punto della fede da mettere in salvo sono i matrimoni. Essi vanno sempre celebrati tra persone della stessa fede. Sempre si deve cominciare dalla famiglia. Salvata la famiglia, tutta la società è posta in salvo, al riparo. Se invece la famiglia è nel caos veritativo e morale, tutta la società va in sfacelo. La famiglia dona vita all’intera società. 

<p>1/12/19 DISSIPAZIONI, UBRIACHEZZE E AFFANNI DELLA VITA. Dal momento in cui un uomo diviene nuova creatura perché nato da acqua e da Spirito Santo, fino al momento della morte, viene aggredito da tre agenti che hanno un solo fine: farlo ritornare nella carne, perché viva secondo la carne, produca le opere della carne a sua dannazione eterna. Il primo agente sono le dissipazioni. Queste hanno un solo scopo: togliere la vita dal suo fine soprannaturale e incanalarla in mille piccoli rivoli che saranno facilmente assorbiti dalla terra, perdendosi in essa. Un grande fiume inizia il suo corso alla sorgente e finisce o in un lago, oppure nel mare. Se questo grande fiume viene diviso in mille piccoli canali, con facilità è assorbito dalla terra. Finisce il suo corso. Mai le sue acque si verseranno nel mare sconfinato e neanche in un grande lago per aumentare la sua capienza. Così è della nostra vita. Essa ha un fine da raggiungere: l’eternità beata. Perché la beatitudine eterna venga raggiunta, essa dovrà essere interamente orientata verso il Paradiso: anima, corpo, spirito, sentimenti, desideri, volontà, pensieri, ogni più piccola manifestazione del nostro essere deve puntare verso il cielo. Le dissipazioni giungono da ogni dove e il fine soprannaturale viene sostituito con un numero infinito di fini terreni, vani, stolti, insipienti, effimeri, frivoli, insignificanti. Oggi tutta la scienza è a servizio di questi fini inutili, che non elevano l’uomo verso il cielo. Anzi lo inabissano sempre di più verso il vuoto, il grande vuoto, perché lo privano di ogni dimensione soprannaturale, eterna. Un male non viene mai da solo e neanche un vizio cammina in solitudine. Un male porta con sé molti altri mali e un vizio è accompagnato anch’esso da una schiera imponente. Alle dissipazioni si aggiungono le ubriachezze con la perdita della coscienza, volontà, razionalità, discernimento, incapacità di intendere e di volere. L’ubriachezza oggi si veste con molti abiti firmati. Il primo è senz’altro la droga. Essa è il flagello dei flagelli. È flagello perché aggredisce la mente dell’uomo e a poco a poco la consuma. Anche il corpo modifica geneticamente, lo trasforma, lo ammala, lo riduce in una larva senza alcuna consistenza né spirituale e né morale. Alla droga naturale oggi si è aggiunta quella artificiale, capace di stordire in pochi minuti, rendendo la persona non più persona. Con la droga non si è più padroni del proprio corpo. Vengono liberati gli istinti più brutali. Si è capaci di qualsiasi delitto. Ma oggi c’è un modo di sballare ancora più a basso costo. È l’assunzione di alcool fino a perdere l’uso dei sensi, fino ad entrare in coma. I danni fisici e psichici sono oltremodo incalcolabili. Un giovane può compromettere per sempre il retto uso del suo corpo e del suo spirito. Ognuno deve però sapere che è indegno di una persona creata ad immagine e a somiglianza del suo Dio e Signore consegnarsi alla droga, a qualsiasi droga, così come è indegno di Cristo Gesù, suo Redentore e Salvatore, abbandonarsi all’alcool e ad altre bevande inebrianti. Il cristiano è tempio santo dello Spirito di Dio, è corpo di Cristo e sia il tempio che il corpo vanno trattati con sommo rispetto. Per questo lo Spirito Santo dice per mezzo dei suoi Apostoli che per tutti coloro che si abbandonano a queste cose e si lasciano consumare da esse non c’è posto nel regno dei cieli. Dal Paradiso saranno esclusi per sempre. Non hanno rispettato né l’immagine di Dio, loro Creatore, e neanche il corpo di Cristo, loro Salvatore e Redentore. Ma oggi chi crede più nella vocazione soprannaturale dell’uomo? L’uomo non è visto alla stregua di un animale? Urge dare all’uomo la sua dimensione eterna, spirituale, ultraterrena, divina, celeste. Ai due flagelli che impediscono che un uomo possa raggiungere il regno eterno di Dio, se ne aggiunge un terzo: gli affanni della vita. Cosa si intende per affanni della vita? Sono quelle quotidiane preoccupazioni per le cose della terra che a poco a poco ci fanno dimenticare le cose del cielo. Questi affanni ci fanno vivere solo per la terra e non più per il cielo. Dimenticando il cielo con il cuore e con la mente lo si dimentica anche con il corpo. Non si ha più neanche il tempo di recitare una preghiera. Figuriamoci poi ad avere tempo per partecipare ad una Santa Messa, ad una Catechesi, ad una qualsiasi altra forma di conoscenza della Parola del Signore. Così muore l’uomo spirituale, siamo governati dall’uomo naturale, il quale nulla percepisce delle cose che sono dello Spirito del Signore. Poi viene l’ora della morte, ci si presenta dinanzi al Figlio dell’uomo e Lui nulla può operare per portarci nel suo Paradiso. Abbiamo vissuto in un mondo di tenebre, rimarremo nelle tenebre per l’eternità. Tutto quanto è scritto in questa pagina, a commento della Parola di Gesù, viene dichiarato falso da una sola parola: “misericordia”. Oggi si dice che alla fine vi è posto solo per la misericordia del Signore, compresa però non secondo la sua verità di rivelazione, ma come una spugna che viene passata sul nostro spirito e la nostra anima, toglie ogni peccato per essere accolti in Paradiso. Madre della Redenzione, Angeli, Santi, fateci di fede vera nella Parola di Gesù Signore.</p>
<p>2/12/19 CRISTIANO SENZA OBBEDIENZA. Obbedire è ascoltare. Il Creatore parla, la creatura ascolta. Il Signore parla, il servo ascolta: “Ecco la serva del Signore: avvenga per me secondo la tua Parola – Ecce ancilla Domini: fiat mihi secundum verbum tuum”. “Ha guardato l’umiltà della sua serva”. Ascolto perfetto. “Parla, o Signore, che il tuo servo ti ascolta”. “Mio cibo è fare la volontà del Padre mio e compiere la sua opera”. Perché il Creatore parla alla sua creatura e perché il Signore parla al suo servo? Per indicargli la via della vita eterna nella verità, nella giustizia e amore. Se ascolta il suo Creatore, obbedendo alla sua Parola, la creatura raggiunge la vita eterna. Se invece non ascolta il suo Creatore, ma ascolta le creature visibili e invisibili, mai potrà raggiungere la vita eterna. Precipita oggi nella morte e si avvia verso la morte eterna. Cosa è il peccato? Esso è “Aversio a Deo et conversio ad creaturas”. È allontanarsi da Dio per avvicinarsi alle creature. È non ascolto del Creatore per ascoltare le creature. Non si ascolta Cristo Gesù, si ascolta l’uomo. Non si ascolta la Chiesa, si ascolta il mondo. Cosa deve ascoltare il cristiano? Prima di tutto i Comandamenti e viverli secondo le modalità che Cristo Gesù ha rivelato nel Discorso della Montagna. Poi deve ascoltare lo Spirito Santo e camminare nella verità alla quale Lui conduce giorno per giorno. Ascolto necessario. Si ascolta lo Spirito se si obbedisce alla grazia, al carisma, alla missione, alla vocazione, alla nuova natura a noi conferita nei Sacramenti. L’ascolto è per dare molto frutto. Senza ascolto non c’è evangelizzazione. Si evangelizza per invitare ad ascoltare. Ascolta, Israele! Un cristiano senza ascolto, senza obbedienza, è un cristiano che non cammina nella fede verso la vita eterna. Ma è anche un cristiano che mai potrà aiutare un altro uomo a incamminarsi sui sentieri della vera vita, vera luce, vera giustizia, vera carità, vera speranza. Tutto è dall’obbedienza. La salvezza del mondo non è dalle opere che si compiono, ma dall’ascolto del cristiano della voce del suo Signore, che giunge a Lui attraverso la voce della Chiesa. La Chiesa parla attraverso la voce dei suoi Pastori. Chi ascolta voi, ascolta me. La Parola da ascoltare nasce dal cuore del Padre Celeste, viene illuminata dalla sapienza eterna dallo Spirito Santo e consegnata a Cristo Signore perché la faccia divenire sua vita, sua storia. Da Cristo Gesù è consegnata ai Pastori della Chiesa perché mostrino come essa si vive. I Pastori mai devono dimenticare che dono della Parola e vita secondo la Parola devono essere una cosa sola, come una cosa sola sono in Cristo Gesù, nel Padre e nello Spirito. La Parola di Dio è attinta dalla vita di Dio. Anche Il Pastore deve attingere la Parola dalla sua vita. Un cristiano senza obbedienza è un cristiano senza vita vera, senza la vita del Padre e del Figlio e dello Spirito Santo nel suo cuore, nella sua anima, nel suo spirito. È un cristiano che manca della sua vera essenza. Senza la sua vera essenza, si consegnerà alla non essenza. Madre della Redenzione, Angeli, Santi, fateci veri ascoltatori della Parola. Senza ascolto per noi nessuna vita si verserà sulla terra, nei cuori dei fratelli.</p>
<p>3/12/19 CRISTIANO SENZA FEDE. Un cristiano senza ascolto è di conseguenza un cristiano senza la vera fede nel Signore. Cosa è infatti la fede? Essa è atto della mente, del cuore, dello spirito, dell’anima, di tutto il corpo con il quale si accoglie la Parola del Signore e si presta ad essa pura obbedienza. Cristiano non è colui che dice di credere in Dio. Cristiano non è neanche colui che dice di credere in Cristo Gesù e nemmeno che asserisce di credere nella Chiesa. Cristiano è colui che crede nella Parola di Dio, che è Parola di Cristo Gesù, che è Parola della Chiesa. Dice la Lettera agli Ebrei che nei tempi antichi Dio ha parlato ai padri molte volte e in diversi modi per mezzo dei profeti. Ultimamente ha parlato a noi per mezzo del Figlio. Oggi dobbiamo necessariamente aggiungere che parla a noi per mezzo dei Pastori della Chiesa. Questo non significa che parli solo per mezzo dei Pastori della Chiesa. Il Signore può parlare sempre Lui direttamente. Sempre si può rivelare e manifestare. Colui al quale il Signore si rivela e si manifesta sempre però deve cercare la garanzia di verità dagli Apostoli. La garanzia non è nell’autenticità della rivelazione o manifestazione di Dio, di Cristo, dello Spirito Santo, della Vergine Maria, di Angeli o di Santi del Paradiso. L’autenticità è nella conformazione di quanto si dice essere rivelato con quanto è il deposito della fede. Se tra rivelazione privata e deposito della fede vi è discrepanza, non convergenza, contrasto, differente “verità”, chi prevale, chi deve prevalere è sempre il deposito della fede. Custodi del deposito della fede sono i Pastori della Chiesa in comunione gerarchica con Pietro. Un cristiano senza fede è anche un cristiano senza comunione vera con i Pastori della Chiesa. La comunione vera con i Pastori è nell’ascolto della loro Parola. Il Pastore ha anche lui un obbligo da assolvere: deve sempre attingere la Parola che dice dal deposito della fede. È dovere di ogni Pastore attestare la sua fede con una vita tutta frutto della sua fede nella Parola. Questo lo deve a Cristo Gesù, il Testimone Fedele del Padre. Anche il Pastore deve essere come il suo Maestro: il Testimone Fedele di Cristo Gesù. È obbligo intramontabile. Questo obbligo intramontabile è anche per ogni fedele laico. Se lui vuole dare al mondo, ai suoi fratelli che non credono la Parola della fede, deve mostrare la Parola vissuta nella sua quotidiana esistenza con vera coerenza. La fede si mostra. La Parola della fede si annuncia. Nessuno mai crederà ad un cristiano che recita la Parola della fede e con la vita mostra tutto il contrario. Nessuno speri di dire la Parola della fede, se essa non è divenuta sua vita, verità della sua anima, del suo spirito, del suo corpo, della sua volontà. La fede è visibile. Se la fede c’è, si vede. Se non c’è, mai si potrà vedere. Se non c’è, nessuno crederà nella nostra Parola. Chi andrà mai da un albero senza alcun frutto? Chi si recherà presso un pozzo senz’acqua? Chi mai si accosterà ad un cristiano senza fede? Nessuno. Mai. Madre della Redenzione, Angeli, Santi, fateci cristiani ricchi di fede e di obbedienza nella Parola del Vangelo. È la sola via per la nostra salvezza e la redenzione del mondo.</p>
<p>4/12/19 CRISTIANO SENZA VANGELO. Un cristiano senza fede è anche un cristiano senza Vangelo. La fede del cristiano è obbedienza al Vangelo. Si ascolta il Vangelo, si obbedisce al Vangelo, si vive il Vangelo, si è cristiani. O il cristiano è dal Vangelo o non è cristiano. Non esiste il cristiano senza Vangelo. Non si è cristiani perché si crede in una parola del Vangelo, ma perché si crede in tutto il Vangelo. Una frase non è il Vangelo. Una pericope non è il Vangelo. Un capitolo non è il Vangelo. Un Vangelo non è il Vangelo. Il Vangelo è tutto il Vangelo. È tutta la vita di Gesù. Ma neanche tutto il Vangelo è il Vangelo, così come tutta la Sacra Scrittura non è la Parola di Dio. Perché il Vangelo sia Vangelo e la Parola di Dio sia Parola di Dio, occorre che sia corredata dalla verità dello Spirito Santo a noi data dalla Tradizione e dal Magistero. Tutti coloro che leggono la Parola di Dio e il Vangelo senza la Tradizione della Chiesa e senza il Magistero, leggono la lettera, ma non secondo la verità dello Spirito Santo, verità contenuta nella Tradizione e nel Magistero. Lo Spirito Santo parla anche per la sana Teologia. Alla sana Teologia sempre va aggiunta l’agiografia della Chiesa con i suoi grandi mistici e uomini di Dio che hanno trasformato tutto il Vangelo in vita. Oggi il cristiano è senza Vangelo perché lo legge da se stesso, per se stesso, senza lasciarsi aiutare dalla Chiesa. È vero. Nello stato di grazia, sempre si può e si deve leggere il Vangelo. Nello stato di grazia lo Spirito Santo parla al cuore. Anche se lo Spirito Santo parla al cuore, sempre si deve essere umili e chiedere spiegazione a quanti nella Chiesa sono ministri della Parola. Anche i ministri della Parola devono però sapere che è obbligo per essi sentire con la Chiesa e sempre parlare in nome della Chiesa. Il sentire personale va abolito. Il ministro della Parola non è ministro della sua parola, ma della Parola di Cristo Gesù, Parola della Chiesa. Il rischio di essere cristiani senza il Vangelo è grande. È sufficiente sostituire il sentire della Chiesa e con la Chiesa, con il sentire personale e si è senza il vero Vangelo. Se si è senza Vangelo, si danno pensieri umani che non generano alcuna salvezza né oggi né mai. La storia attesta che molti si dicono cristiani, ma ci dice anche che il loro Vangelo è privo della divina verità contenuta nella Tradizione, nel Magistero, nella Teologia, nell’Agiografia, nella grande Mistica. Privo della verità manca di ogni forza di redenzione e di salvezza. Va detto ancora: al Vangelo sempre ci si deve convertire. La sua verità, sapienza, mistero è divinamente e infinitamente grande. Nessuno può dire di viverlo tutto. Nessuno può attestare che non vi è più nulla da vivere. Vale per il Vangelo quanto è detto dei pensieri di Dio. “Come sono grandi le tue opere, Signore, quanto profondi i tuoi pensieri! L’uomo insensato non li conosce e lo stolto non li capisce” (Sal 92 (91) 6-7). Il Vangelo è il pensiero eterno di redenzione, amore, verità, giustizia. Il Vangelo è Cristo Signore, il Crocifisso per amore. Madre della Redenzione, Angeli, Santi, otteneteci la grazia di credere nel Vangelo e di viverlo con piena obbedienza per tutti i giorni della nostra vita.</p>
<p>5/12/19 QUESTO DICE LO SPIRITO SANTO. Su questa verità scrivevo qualche anno addietro: “La Chiesa voluta dal Signore Gesù è governata dalla presenza viva dello Spirito Santo. Questi perennemente la rinnova, la rigenera, la consola, la rinfranca, la guida; aiuta singolarmente ogni timorato di Dio, rafforzandone la volontà, illuminandone l'intelligenza, riscaldandone il cuore, perché sempre e dovunque salga al Signore della gloria quel culto in spirito e verità che è perfettissima obbedienza ai divini voleri. Egli agisce nella Comunità dei credenti «molte volte e in diversi modi». Ispira e muove la coscienza, allarga i confini ristretti della mente, apre gli orizzonti della storia, dona una conoscenza sempre più piena della verità che salva, rimuove gli ostacoli del peccato, ricrea la speranza. E' questa la via immediata, diretta, dal cielo all'anima fedele; ma Egli si serve anche della via mediata: assume un'anima come strumento, perché indichi il cammino da seguire ad una persona particolare o all'intera comunità. «Chi ha orecchi, ascolti ciò che lo Spirito dice alle Chiese...»” (Ap 2,7.11.17.29; 3,6.13.22). Egli parla ad uno solo per i molti, manifestando ciò che vuole che sia detto per il bene dell'altro. Questa è verità di ordine storico, è vita registrata nella Prima Comunità, al tempo degli Apostoli, negli Atti scritti da Luca e nell'Apocalisse. Ciò che la Scrittura attesta non è semplicemente un momento del passato; essa insegna un modo di essere e di operare, in ogni altra circostanza della storia e della vita, recente o remota, nell'oggi o nel lontano futuro, valevole per ogni discepolo di Gesù. Finché la Chiesa vivrà nella presente economia del tempo, ci saranno sempre nel suo seno coloro che lo Spirito Santo assume come strumenti per comunicare la sua volontà e costoro si presenteranno alla comunità come fece Agabo: "Questo dice lo Spirito Santo: ...", o alla maniera dell'Apostolo Giovanni. Affermare per principio la non possibilità dell'azione mediata dello Spirito del Signore, oltre che dichiarare la vita della Prima Comunità non più immagine e modello per il futuro della Chiesa, equivale anche a negare a Dio la libertà di una immersione indiretta nella nostra storia per cambiarla dall'esterno quando dall'interno non è possibile operare altrimenti. Chi conosce la Scrittura sa che sempre il Signore dall'esterno è intervenuto, chiamando e costituendo persone da lui scelte "tramite diretto" della sua azione per l'annunzio al mondo della verità della salvezza. La via della fede è generalmente via esterna. Il rapporto Dio-noi passa anche per un'anima da lui scelta. Che forse nella Chiesa la suprema garanzia del suo permanere nella retta fede e nella sana moralità non viene dall'esterno, da un uomo costituito da Dio principio e fondamento visibile, dotato di infallibilità in ordine alla verità che conduce alla vita? La più alta profezia della comunità dei credenti è quella di Pietro; egli è per ognuno il Vicario di Cristo, la voce dello Spirito che dice alla Chiesa la volontà di Dio sia nell'oggi per l'oggi, sia nell'oggi per sempre. Il segno lasciato dallo Spirito Santo, perché ognuno possa riconoscere ogni suo intervento, mediato ed immediato, è quella Parola di verità eterna che la Chiesa ha registrato nella Scrittura, quale norma viva per la definizione del suo essere; è anche quella verità attuale non esistente altrove, perché è detta nell'oggi per governarlo e condurlo a giustificazione e a salvezza, per il bene più grande, per il meglio. Oggi per l'oggi e per il domani, anche per via profetica in senso stretto, da intendersi alla luce della dottrina ufficiale, espressa nel Catechismo della Chiesa Cattolica nei n.n. 65.66.67.73”. Ciò che dice lo Spirito possiamo accoglierlo ed anche rifiutarlo, possiamo viverlo o non viverlo, appartiene all'uomo e alla sua volontà farne o non farne la sua vita. Senza ragioni intrinseche di verità rivelata, non può essere rifiutato come parola profetica, come parola attuale, né in nome della scienza teologica, né della dottrina ermeneutica o esegetica, né di altra ragione scaturita da mente umana, poiché essa non cade nei canoni della scienza, ma della storia, che è verificabilità ed evidenza. La storia non si nega, si verifica, si discerne, si legge, si interpreta. La negazione della storia non è mai un frutto di sana saggezza e di retta conoscenza dell'agire del Signore. Chi, senza intrinseche ragioni di verità, da dimostrare e da argomentare in nome della fede e non di questa o quell'altra aprioristica teoria, dichiara l'impossibilità di un intervento mediato dello Spirito Santo, costui nega a Dio la libertà di poter intervenire in favore dei suoi figli con fatti non programmabili né codificabili da volontà terrena. Madre di Dio, tu che hai ricevuto l'annunzio dell'Angelo che ti comunicava la Volontà divina, rischiara le nostre menti e ottienici dal cielo un sano e santo discernimento. Aiuta soprattutto coloro che sono i ministri della Parola perché mai cadano nell’errore di negare o rinnegare l’azione dello Spirito Santo.</p>
<p>6/12/19 ALLORA SATANA ENTRÒ IN GIUDA. Le cose di Dio si conoscono solo se si è nella luce e nella sapienza dello Spirito Santo. Si è nella luce e nella sapienza dello Spirito Santo se si è nella grazia e verità di Cristo Gesù. Si è nella grazia e nella verità di Cristo Gesù se si dimora nella sua Parola, se alla sua Parola prestiamo ogni obbedienza. La Parola di Gesù Signore non è solo la Parola di Gesù Signore, è anche la Parola dei suoi Apostoli che nel suo nome predicano il Vangelo della salvezza e indicano quelle vie concrete da seguire perché si cammini nella purezza della verità. Più il Signore si manifesta con la sua potenza di luce e verità, misericordia e pietà, compassione e santità e più grande dovrà essere in noi la luce dello Spirito del Signore. È più grande se più grande è la nostra obbedienza e più grande è la nostra fede nella sua Parola. Chi è pieno di Spirito Santo sempre accoglierà la Parola del Signore nel suo cuore, che è Parola anche dei Suoi Apostoli. Chi invece è senza lo Spirito del Signore, mai accoglierà la Parola del suo Dio e dirà che è Parola di falsità, menzogna. Accuserà il Signore di ingerenza indebita nella vita dell’uomo. Griderà come gli spiriti impuri del Vangelo che Gesù è venuto per la loro rovina. Ma può Dio agire per la rovina dell’uomo se Lui per la salvezza della sua creatura ha dato il suo Figlio Unigenito dalla croce? Queste cose si pensano solo se Satana è entrato nell’uomo e governa la sua mente, il suo cuore, il suo spirito, la sua volontà, la sua parola. Urge prestare molta attenzione. Se Satana entra nel cuore è la fine per l’uomo. Quando Satana entra, non esce facilmente. Solo l’azione potente di Cristo e del suo Santo Spirito lo potrà togliere, cacciare, mandare via. Pensare che dalla sera alla mattina Satana esca anche questo è pensiero di Satana posto nel cuore di quanti gli appartengono. La storia è anche questa. Oggi si crede che indemoniati sono solo quelli che manifestano segni di squilibro fisico. Molti di questi squilibri sono il frutto di gravi patologie. Oggi le possessioni diaboliche sono così universalizzate da neanche più pensarle possessioni del diavolo. Satana è più astuto di qualsiasi uomo. Lui è il padre dell’astuzia. L’astuzia è madre di ogni inganno. Come oggi agisce Satana? Conquistando i pensieri dell’uomo e orientandoli tutti verso la disobbedienza alla Parola del Signore. La sua astuzia oggi ha raggiunto picchi elevatissimi. Sta facendo credere ai discepoli di Gesù che lui non esiste; che la Parola scritta è di altri tempi, che il loro Dio è solo misericordia, che non c’è giudizio né particolare e né universale; che tutti saremo accolti nelle dimore eterne del cielo, che non c’è bisogno di osservare i Comandamenti o la Legge di Cristo Gesù, che nulla è più peccato, che ognuno può vivere come gli pare, che ci si può accostare ai sacramenti senza vivere la verità di essi, che la Chiesa è solo una struttura inutile, che tutti possono accedere a Dio senza alcun bisogno né di Cristo e né della Chiesa. Se volessimo enumerare tutte le possessioni diaboliche nei pensieri dei discepoli di Gesù neanche potremmo. Ogni cristiano possiede una sua particolare possessione. Possessione universale è l’allergia cronica e inguaribile verso l’autorità costituita. Si vuole una fede senza alcuna obbedienza. Tutto deve essere sottoposto al vaglio della nostra mente. Se la mente accetta, lo si fa. Se non l’accetta, la cosa va rifiutata. Ma ci si dimentica che essendo la nostra mente occupata da Satana e da lui governata, mai accoglierà una Parola che viene da Cristo Gesù o dalla Chiesa. Giuda cammina con Cristo Gesù. Quando Satana entra in lui? Lo stesso giorno in cui inizia a pensare che Gesù non è il Messia del Signore. Entrando Satana nella sua mente, ne prende il governo e lo spinge fino al tradimento del Maestro. Gesù dice di lui che è un diavolo. Lo Spirito Santo attesta che lui è governato da Satana. Che Satana è entrato in lui. Chi è governato da Satana mai potrà operare per il bene di Cristo Signore, opererà sempre per il suo più grande male. Ma poiché il nostro bene è solo da Gesù Signore, lavorando contro Gesù, lavoriamo contro noi stessi. Giuda lavora per la sua perdizione eterna. Verità mai da dimenticare. Le nostre opere contro Gesù servono a Gesù perché si compia il suo mistero di salvezza e di redenzione. Con le nostre opere contro Gesù facciamo male solo a noi stessi, perché ci apriamo la via verso la dannazione. Giuda si danna perché pecca contro lo Spirito Santo. Si dispera della salvezza. Madre della Redenzione, Angeli, Santi, non permettete che Satana si impossessi di noi.</p>
<p>7/12/19 CREDERE È OBBEDIRE. Necessaria alla fede è la conversione. Si converte chi abbandona la casa del pensiero mondo e ogni sua iniquità, cattiveria, malvagità, tenebra, peccato, vizio, ed entra nella casa della luce, della verità, della giustizia, delle virtù. Questa casa nell’universo è una sola: il corpo di Cristo, la sua Chiesa. Nella casa del corpo di Cristo o della Chiesa si entra con la fede nel Vangelo, nella Parola di Gesù Signore che è Parola della Chiesa, Parola dei ministri di Cristo e amministratori dei suoi misteri. In Cristo, nella Chiesa, assieme alla Parola si trova anche la grazia. Grazia e verità sono doni di Cristo. Lo Spirito Santo li elargisce a quanti credono nella Parola, che è Parola della Chiesa. Se i ministri della Parola non predicano il Vangelo, nessuna conversione sarà possibile. Senza conversione non si riceve la grazia. Si rimane nel peccato. Oggi è divenuta impossibile la conversione a motivo della vera Parola del Vangelo che non viene più predicata nella purezza della dottrina. Oggi si procede a sentimento, gusto, parzialità, si vuole il cuore e si esclude la mente, si parla di misericordia, raramente di verità. A quanti poi un tempo sono venuti alla fede riesce difficile se non impossibile conservare questo dono preziosissimo integro e puro. Oggi si vive in un mondo che si dice cristiano, convertito, fedele, ma che non pensa più dal cuore di Cristo, nella luce dello Spirito Santo. Oggi l’uomo di fede può essere paragonato ad un funambolo che si accinge ad attraversare una fune alta più di cinquecento metri, tra due picchi di roccia separati da un canyon con vento di tempesta capace di far volare anche grossi macigni. Povero funambolo. Soccomberà. Come si fa oggi a conservare pura e integra la fede, se da ogni parte s’inneggia alla non fede, alla non verità, alla non grazia, alla non giustizia, alla non osservanza della Parola? Se c’è un coro universale che mette tutto in dubbio, tutto confonde, tutto modifica e trasforma? Se uno procedesse contromano in un’autostrada con duemila macchine schierate che avanzano verso di lui, potrebbe anche uscire illeso. Impossibile invece superare la sfida che oggi viene al credente in Cristo dai suoi molti fratelli che si dicono di fede, ma che non lo sono. C’è un coro ininterrotto nel quale ognuno canta i suoi pensieri. Nella non fede si è tutti concordi. Difficile trovare accordi sulla retta fede. Si deve dimorare nello Spirito Santo, piantati nel cuore di Cristo Gesù, crescendo nell’amore del Padre con una obbedienza perfetta. Oggi è difficile far pensare ad un solo discepolo di Gesù che la fede non è in Gesù ma nella Parola di Gesù, non è in Dio, ma nella Parola di Dio, Parola che ci rivela la verità di Dio e di Gesù, ma anche ci manifesta la volontà di Dio e di Gesù su di noi perché vi obbediamo. Tutti possono dire di credere in Cristo, nel Padre, nello Spirito Santo. Quando questa fede è vera? Quando è fede nella Parola di Cristo, nella Parola del Padre. La verità della fede sono i frutti da essa prodotti. Sono frutti di obbedienza purissima al Vangelo, alla Parola. La verifica della fede passa sempre dalla nostra obbedienza ai Pastori della Chiesa. Questa obbedienza richiede la crocifissione della nostra volontà se si vuole ascoltare la voce di Cristo Gesù che parla a noi attraverso i suoi Pastori, i suoi Vicari, i ministri del suo Vangelo. Finché ognuno si fa lui la Parola, il Vangelo, i Comandamenti, le Leggi da osservare, tutto è facile. Quando invece viene dato un Comando, una Parola, un Vangelo, un Comandamento da vivere, da osservare, al quale prestare obbedienza, è allora che nasce la ribellione, il rifiuto. È il segno che la nostra fede è inesistente. Finché Abramo attende un figlio dal Signore, per lui che è ormai vecchio con una moglie vecchia e per di più sterile, è facile credere. Diviene difficile invece quando Dio chiede di offrire a Lui in sacrificio il figlio a noi dato. Finché il Pastore fa la nostra volontà, siamo persone di grande fede. Quando il Pastore chiede che si faccia qualcosa per fare bello il corpo di Cristo, la sua Chiesa, è allora che la nostra fede viene esposta a naufragio. Nessuno ha diritto di entrare nella nostra vita. La fede è solo questa: è il diritto di Dio, il diritto di Cristo Gesù, il diritto dello Spirito Santo, il diritto del Pastore, al quale abbiamo dato la nostra obbedienza, perché entri e governi la nostra volontà. Quando questo diritto non viene rispettato, è la caduta dalla fede. Poiché, come insegna San Paolo, quanto non viene dalla fede è peccato, anche le nostre stupende opere sono peccato. Dio non benedice le nostre opere ed esse non producono nessun frutto di salvezza. Se Dio non costruisce la casa, invano si affaticano i costruttori. Gesù ha salvato il mondo perché ha dato al Padre, nello Spirito Santo, il diritto di governare la sua vita. Il Padre la governò attraverso il sommo sacerdote che lo condannò a morte e per mezzo di Pilato che ratificò la sentenza abbandonandolo perché fosse crocifisso. La vera prova della fede è l’obbedienza. Non l’obbedienza a una parola invisibile e inaudibile detta proveniente dallo Spirito Santo, bensì l’obbedienza visibile e udibile data a noi da Cristo Gesù attraverso i suoi Ministri, i suoi Vicari, gli Amministratori dei suoi misteri. Beato è colui che supera questa prova. Il mondo è redento non dalle opere, ma dall’obbedienza. Gesù si fece obbediente fino alla morte di croce. Si umiliò. Si annientò. Obbedì al sommo sacerdote che lo condannò. Obbedì a Pilato che lo consegnò perché fosse crocifisso. Madre della Redenzione, Angeli, Santi, fate che mai cadiamo nell’ora in cui il Signore viene e mette alla prova la solidità della nostra fede. Ma le prove sono necessarie. Così nessuno potrà mai illudersi di essere con Cristo, mentre è solo con se stesso.</p>
<p>8/12/19 TI HO POSTO PER SENTINELLA. Così il Signore nostro Dio a Ezechiele, suo profeta: “Al termine di questi sette giorni mi fu rivolta questa parola del Signore: «Figlio dell'uomo, ti ho posto per sentinella alla casa d'Israele. Quando sentirai dalla mia bocca una parola, tu dovrai avvertirli da parte mia. Se io dico al malvagio: Tu morirai! e tu non lo avverti e non parli perché il malvagio desista dalla sua condotta perversa e viva, egli, il malvagio, morirà per la sua iniquità, ma della sua morte io domanderò conto a te. Ma se tu ammonisci il malvagio ed egli non si allontana dalla sua malvagità e dalla sua perversa condotta, egli morirà per il suo peccato, ma tu ti sarai salvato. Così, se il giusto si allontana dalla sua giustizia e commette l'iniquità, io porrò un ostacolo davanti a lui ed egli morirà; poiché tu non l'avrai avvertito, morirà per il suo peccato e le opere giuste da lui compiute non saranno più ricordate; ma della morte di lui domanderò conto a te. Se tu invece avrai avvertito il giusto di non peccare ed egli non peccherà, egli vivrà, perché è stato avvertito e tu ti sarai salvato»” (Ez 3,16-21). Sono parole che rivestono ogni discepolo di Gesù di una gravissima responsabilità. Essere costituiti sentinelle del Vangelo, della Parola, della giustizia, della verità, non è per nulla un vanto, è invece una responsabilità di salvezza e di perdizione eterna. Chi è costituito sentinella del Vangelo, della Parola, deve dire al mondo solo il Vangelo, la Parola. Non può dire altre cose, perché lui non è sentinella per altre cose, ma solo del Vangelo, della Parola, della giustizia, della verità, della luce. La responsabilità non è per tutti uguale. C’è la responsabilità del cristiano che neanche sa di essere lui la sentinella del Vangelo. È una responsabilità vissuta nell’incoscienza, nella non scienza, perché nessuno lo ha avvisato, formato, istruito. C’è la responsabilità di chi è stato chiamato e costituito sentinella del Vangelo con una personale risposta di accoglienza di questa missione di luce e salvezza. Se questa responsabilità non viene vissuta con coscienza retta e obbedienza perfetta, si è responsabili di ogni persona che si perde. Era nostra la missione di avvisare della morte eterna e non lo abbiamo fatto. Ci siamo lasciati sommergere dai nostri pensieri, dal nostro cuore. Una terza responsabilità è ancora più alta. È responsabilità di chi è stato preposto a ravvivare la coscienza e a orientare la volontà verso la perfetta obbedienza a questa missione e non lo hanno fatto. Sopra una sentinella vigila un’altra sentinella. Responsabilità altissima. Più in alto si è posti da Dio in responsabilità e più l’obbligo è grave. Chi è posto a custodia delle sentinelle è responsabile di ogni omissione nei riguardi delle sentinelle e di ogni altra omissione, frutto della mancata obbedienza alla missione propria di ogni sentinella. Quando si grida che siamo tutti uguali, dimentichiamo di ricordarci che la responsabilità non è uguale. La responsabilità di un Vescovo non è uguale alla responsabilità dei Parroci. Il Vescovo è obbligato a vigilare su ogni Parroco. Ogni Parroco su ogni fedele del suo gregge. Più si è posti da Dio in alto e più si è responsabili. Il Signore scrive sul nostro libro ogni anima che si perde per la nostra mancata obbedienza alla sua Parola, alla missione che ci ha affidata. Se la sentinella avvisa e l’altro è sordo, se ne assumerà lui la responsabilità. Vale anche per la sentinella posta sotto un’altra sentinella. Se quest’ultima si rifiuta di ascoltare, è responsabile di ogni anima che si perde per non aver voluto ascoltare. La sentinella posta in alto ha parlato. La sentinella posta in basso si è rifiutata di ascoltare. Ma oggi la falsa rivelazione, la falsa fede, la falsa teologia, frutto dei pensieri e del cuore dell’uomo, fa di ogni uomo un essere a se stante, senza alcuna relazione di obbedienza nell’ascolto e nella missione. Chi è da se stesso, di certo non è da Cristo, non è dalla Chiesa. Oggi abbiamo perso la verità del corpo di Cristo, della comunione nello Spirito Santo, dell’obbedienza al Padre, della sottomissione alla Chiesa. Non si vogliono dipendenze né nella fede e neanche nella verità. Si vuole essere randagi senza alcun padrone. È la morte della fede. Madre della Redenzione, Angeli, Santi, fate che ogni sentinella viva con coscienza retta e volontà ferma la sua missione.</p>
<p>9/12/19 A DISPOSIZIONE DELLA CHIESA. Leggiamo quanto è narrato negli Atti degli Apostoli: Un uomo di nome Anania, con sua moglie Saffìra, vendette un terreno e, tenuta per sé, d’accordo con la moglie, una parte del ricavato, consegnò l’altra parte deponendola ai piedi degli apostoli. Ma Pietro disse: «Anania, perché Satana ti ha riempito il cuore, cosicché hai mentito allo Spirito Santo e hai trattenuto una parte del ricavato del campo? Prima di venderlo, non era forse tua proprietà e l’importo della vendita non era forse a tua disposizione? Perché hai pensato in cuor tuo a quest’azione? Non hai mentito agli uomini, ma a Dio». All’udire queste parole, Anania cadde a terra e spirò. Un grande timore si diffuse in tutti quelli che ascoltavano. Si alzarono allora i giovani, lo avvolsero, lo portarono fuori e lo seppellirono. Avvenne poi che, circa tre ore più tardi, entrò sua moglie, ignara dell’accaduto. Pietro le chiese: «Dimmi: è a questo prezzo che avete venduto il campo?». Ed ella rispose: «Sì, a questo prezzo». Allora Pietro le disse: «Perché vi siete accordati per mettere alla prova lo Spirito del Signore? Ecco qui alla porta quelli che hanno seppellito tuo marito: porteranno via anche te». Ella all’istante cadde ai piedi di Pietro e spirò. Quando i giovani entrarono, la trovarono morta, la portarono fuori e la seppellirono accanto a suo marito. Un grande timore si diffuse in tutta la Chiesa e in tutti quelli che venivano a sapere queste cose (At 5,1-11). Rileggiamo: «Anania, perché Satana ti ha riempito il cuore, cosicché hai mentito allo Spirito Santo e hai trattenuto una parte del ricavato del campo? Prima di venderlo, non era forse tua proprietà e l’importo della vendita non era forse a tua disposizione? Perché hai pensato in cuor tuo a quest’azione? Non hai mentito agli uomini, ma a Dio». Riflettiamo: lo Spirito Santo viene, ci chiede di essere Chiesa. Ci invita a lavorare nella Chiesa, con la Chiesa, per la Chiesa. Ci chiama a ricordare la Parola e a riempire la Casa del Padre. Ci dice di metterci a disposizione del Parroco e di collaborare con ogni altro fedele che opera nella Parrocchia. Vuole che si faccia della Parrocchia un nido di amore. Noi come Anania e Saffira siamo “possessori “non di una parte, ma di tutta la nostra vita. Possiamo darla tutta allo Spirito Santo o anche una parte. Possiamo anche tenerla tutta per noi. Si inganna lo Spirito Santo quando si dice a Lui di volere consegnare la nostra vita alla sua volontà, ma poi si agisce dalla nostra, disattendendo quanto Lui ha chiesto e non solo. Si finge di essere Chiesa e di lavorare con la Chiesa, per la Chiesa, nella Chiesa, mentre nella realtà si agisce contro la Chiesa e si lavora senza di essa, perché non c’è consegna della nostra volontà alla volontà dello Spirito Santo. È il frutto di una errata ecclesiologia. L’errata ecclesiologia in questo consiste: nel pensare la comunione come un insieme di uguali, senza relazione di obbedienza degli uni agli altri. Questa ecclesiologia ci pone gli uni accanto agli altri. Il presbitero è accanto al vescovo. Il fedele laico accanto al parroco. Manca in questa ecclesiologia la verità della comunione, che nella Chiesa può essere solo gerarchica. Se è gerarchica è comunione di obbedienza. È comunione di sottomissione. È comunione di ascolto. È comunione di subordinazione. Senza obbedienza non c’è comunione. Senza obbedienza non c’è Chiesa, perché senza obbedienza non esiste Cristo Gesù, l’Obbediente Crocifisso sul legno della volontà del Padre. Ma un cristiano può anche decidere di vivere senza obbedienza. Può anche scegliere di conservare la sua vita nelle sue mani. Questa conservazione non è più possibile quando lo Spirito Santo viene, ti chiede di consacrare la tua vita alla missione della Chiesa, vivendo da vera Chiesa e lavorando per la Chiesa, nella Chiesa, con la Chiesa ponendoti a disposizione del Parroco nella Parrocchia. Una volta che si dice sì allo Spirito Santo, allora non si ingannano più gli uomini, ma lo Spirito Santo. È a Lui che si dice una menzogna, una falsità. A Lui si promette obbedienza e poi si conduce la vita dalla propria volontà, vivendo non da Chiesa, non lavorando per essa. Il sì detto allo Spirito Santo obbliga sempre, per sempre. Non si inganna il Parroco, ma lo Spirito Santo. Non si inganna la Chiesa, ma lo Spirito Santo. Allo Spirito Santo abbiamo dato la nostra vita. Rispettare il dono nelle modalità stabilite dallo Spirito è obbligo perenne. Madre della Redenzione, Angeli, Santi, otteneteci la grazia di una obbedienza fino al dono totale della nostra vita allo Spirito Santo e alla sua Chiesa.</p>
<p>10/12/19 NON POTETE RIMANERE NASCOSTI. Nessuna cosa esistente potrà rimanere nascosta. Ogni cosa lascia le sue tracce e sono sempre visibili. Se il discepolo è vero discepolo di Gesù si vede. Si vede anche se non è vero discepolo di Gesù. È sufficiente che dica una sola parola e si conosce il suo cuore e la sua anima. Il discepolo di Gesù dallo Spirito Santo per la grazia e i sacramenti che riceve dagli Amministratori dei misteri di Dio, è trasformato, per vera rigenerazione, vera nascita, da tenebra in luce. È fatto in Cristo Gesù dalla luce di Cristo Gesù. Se è luce non può nascondersi. Se è luce mai potrà nascondere la sua luce. La nasconde se non è luce. Basta una semplice decisione e apparirà con ogni evidenza se lui è luce o è tornato nelle tenebre. Se è luce, la sua decisione sarà di luce. Se è tornato nelle tenebre, la sua decisione sarà di tenebre. Poiché la vita ogni giorno ci obbliga a prendere delle decisioni, ogni decisione è il frutto o delle tenebre o della luce. Una decisione di male, ingiustizia, peccato, trasgressione dei Comandamenti, attesta che noi siamo tenebra. Una decisione di verità attesta che siamo luce. Una decisione di aborto rivela che siamo tenebra, così rivelano le nostre tenebre decisioni di divorzio, calunnia, falsa testimonianza, giudizi, mormorazioni, pensieri cattivi, ogni volontà di male. Ogni parola di stoltezza e insipienza attesta che non siamo luce in Cristo. Siamo luce quando produciamo frutti di luce. Siamo tenebra quando operiamo secondo le tenebre. Poiché i frutti sono visibili, essi manifestano la nostra natura sia di luce che di tenebra. Dai frutti si riconosce l’albero. Frutti buoni albero buono, frutti cattivi albero cattivo.</p>
<p>10/12/19 SENZA GERARCHIA NON C’È CHIESA. Senza Gerarchia non c’è Chiesa, perché senza gerarchia non ci sarebbero sacramenti. La gerarchia è nella sua più pura essenza partecipazione differente alla regalità, al sacerdozio, alla profezia di Gesù. Altra è la profezia battesimale altra è quella del Vescovo o quella del Papa. La Chiesa vive di tre grandi ministeri: il ministero dell’ammaestramento o dell’insegnamento, il ministero della santificazione, il ministero del governo. Nella Chiesa il governo delle gregge di Cristo è dell’ordine episcopale. Per partecipazione è dell’ordine presbiterale. Il presbitero riceve dal vescovo la missione di pascere una porzione del suo gregge secondo modalità e norme da lui stabilite per il bene supremo del gregge. A queste norme si è obbligati così come al rispetto della missione canonica. Questo rispetto si chiama obbedienza. La fonte universale dell’obbedienza è la volontà del Padre. Cristo Gesù nello Spirito Santo la riceve dal Padre. Il Vescovo nello Spirito Santo la riceve da Cristo Gesù, del quale è vicario. Il Parroco la riceve dal Vescovo, del quale è collaboratore nell’ordine episcopale. La comunione gerarchica è vita nel rispetto dell’origine della nostra obbedienza. Anche il Vescovo riceve la missio canonica del Sommo Pontefice, che è la suprema autorità universale della Chiesa, essendo Lui il Pastore di tutta la Chiesa, il fondamento visibile della sua unità. Oggi il mondo è entrato con prepotenza nella struttura della Chiesa, nella sua essenza al fine di modificarla nella sostanza. Oggi si vuole una Chiesa senza comunione gerarchica, senza obbedienza, senza insegnamento della verità, senza alcuna relazione coi suoi principi di fede. Si vuole una Chiesa totalmente mondanizzata, una Chiesa nella quale regnano i tre principi della rivoluzione francese; fratellanza, libertà, uguaglianza. Ma questa non è la Chiesa di Cristo. Questa è la chiesa di Satana, da lui pensata e voluta per la rovina del gregge di Cristo. Madre della Redenzione, Angeli, Santi, fateci vera Chiesa di Gesù Signore, governati dalla sapienza dello Spirito Santo.</p>
<p>11/12/19 LAVORARE IN PARROCCHIA. La Parrocchia è una porzione del grande gregge del Vescovo affidata alle cure pastorali di un presbitero che si chiama Parroco. Il Parroco nutre le anime di grazia, le menti di verità e insegna la via della salvezza nell’obbedienza alla verità, alla luce, alla grazia. Poiché mai potrà esserci missione di salvezza se non formando il gregge di Cristo, ogni fedele laico è chiamato a lavorare in comunione con il Parroco, ricevendo da lui verità e grazia, portando a lui ogni anima perché sempre dal Parroco riceva luce, verità e grazia. Il gregge di Cristo non è invisibile, ma visibile. Ogni battezzato deve essere gregge visibile di Cristo e questo può avvenire solo inserendosi nella Parrocchia. Ma è anche chiamato a formare il gregge visibile di Cristo e questo può avvenire solo portando alla Parrocchia.</p>
<p>11/12/19 LA SERENITÀ DALLA PACE. La nostra pace è Cristo. È in Cristo. Si attinge in Cristo, si vive dimorando in Cristo. Si dimora in Cristo se la nostra casa è la sua Parola. Si dimora nella sua Parola obbedendo ad ogni sua più piccola prescrizione, norma, precetto. Senza obbedienza alla Parola non c’è pace. Oggi si vuole la pace di Dio, la si chiede a Lui, ma escludendo Cristo. Il cristiano solo quando è costretto fa dei timidi riferimenti a Dio, evitando con attenzione di pronunciare il nome di Cristo Gesù. Così egli rinnega la fede per timore di dispiacere o di turbare gli uomini. Senza la pace attinta in Cristo e vissuta in Lui, non c’è alcuna serenità. Senza Cristo Signore si è come una nave in un mare in tempesta sballottati da ogni vento di inquietudine e di turbamento. Anche una foglia che si agita diviene motivo per privaci di ogni serenità. Madre della Redenzione, Angeli, Santi, aiutateci ad essere veri strumenti nelle mani dello Spirito Santo per formare il corpo di Cristo che è la sua Chiesa.</p>
<p>12/12/19 PER DARE TESTIMONIANZA ALLA VERITÀ. La Verità è Dio nella sua purissima essenza o natura eterna. È Dio nelle tre Persone divine. Da questa verità eterna e increata nasce per creazione ogni altra verità. La verità del cielo e della terra. Essi non sono Dio, non sono eterni, non sono si sono fatti da se stessi. Ecco la verità dell’universo: esso è l’opera dell’Onnipotente Parola del vero Dio e Signore. È verità che non vi possono essere più Creatori della stessa cosa. Poiché ciò che è creato appartiene al suo Creatore e Signore, essendo verità che non vi sono più creatori e più signori, ne consegue che uno solo è il Creatore e uno solo è il Signore del cielo e della terra. Ma se uno solo è il Signore e il Creatore, tutti gli altri che vengono adorati non sono Signori, non sono Creatori, non sono Dio. Sono idoli, cioè frutto della mente dell’uomo. Se l’uomo, per creazione, appartiene ad un solo Signore, un solo Dio Onnipotente, un solo Creatore, anche se per assurdo esistessero mille veri Dèi, uno solo può essere il Signore e il Dio dell’uomo: Colui che lo ha fatto. Questa verità così semplice oggi è negata dalla maggior parte dei cristiani. Sono moltissimi infatti coloro che si sono fatti paladini di un Dio senza identità, o meglio paladini nel dichiarare veri tutti gli Dèi che vengono adorati sulla nostra terra. A questa molteplicità di Dèi si è dato il nome di Dio unico. Nulla è più falso di questo Dio. È un Dio che esiste solo nella mente dei suoi creatori, dal momento che chi adora altri dèi si guarda bene dal rinnegarli. Sono tutti ancorati nella loro religione, anzi ben saldati e cementati in essa. Noi, stolti cristiani, ci svendiamo il nostro Dio, lo rinneghiamo, lo cancelliamo nella sua eterna verità. Con quali frutti? Perdiamo noi la fede. Non possiamo più portare alcuno nella vera fede, perché adoratori di un falso Dio. Facciamo questa alchimia religiosa, perché abbiamo smarrito la retta fede in Cristo Gesù. Dio non pone alcuna differenza. La differenza la fa Cristo Gesù. Se partiamo da Cristo Gesù necessariamente dobbiamo fare la differenza con ogni altro Dio. Cristo è Dio. Cristo è generato dal Padre. Dio è il Padre del Signore nostro Gesù Cristo per generazione eterna. Dal Padre e dal Figlio per processione eterna è lo Spirito Santo. Ecco la differenza: dal Dio unico e dall’unico Dio, per Cristo, in Cristo, con Cristo, siamo nel Dio che nel suo mistero eterno è unità nella sola natura divina. Non abbiamo tre nature divine, ma una sola, ma neanche abbiamo una sola persona divina, ne abbiamo Tre: Padre e Figlio e Spirito Santo. La differenza è vero abisso nella sostanza. Per Cristo Dio ha creato l’uomo. Il cristiano ha tolto Cristo e si è creato il suo Dio. È Cristo la verità dell’uomo. Per il Verbo eterno e in vista del Verbo eterno, l’uomo è stato creato. L’uomo ha voluto sottrarsi a questa sua verità di creazione. È entrato in un processo di morte. Questo rifiuto di sottrarsi a Cristo, dinanzi a Pilato si è consumato nel dare fisicamente la morte al suo Creatore e Signore. Ma proprio da questa morte, che il nostro Dio vive per amore, nasce la nuova verità dell’uomo. Lui è redento da Cristo in vista di Cristo. Mentre però nella creazione il Verbo è il Creatore dell’uomo senza la sua volontà, non esisteva e per il Verbo ha iniziato ad esistere, nella nuova creazione, poiché l’uomo esiste già, ma nella morte, perché dalla morte passi nella vita, deve volerlo. Senza la sua volontà, rimane in eterno della morte. Anche questa è verità dell’uomo. Oggi è proprio questa verità che viene negata. Si dice che Dio è solo misericordia, solo perdono. Si dice che sulla terra possiamo anche vivere nella morte ed essere operatori di morte per il mondo intero. Quando avremo varcato le porte del tempo e saremo entrati nell’eternità, allora per noi c’è solo la vita eterna che ci attende. Così ancora una volta neghiamo la verità dell’uomo, che non è solo di vita eterna, ma anche di morte eterna, se non ci lasciamo portare oggi nella vita che è Cristo per vivere in Lui, con Lui, per Lui. Senza Cristo non c’è verità né di Dio e né dell’uomo, perché è Lui la verità di Dio e dell’uomo. Madre della Redenzione, Angeli, Santi, fate che Cristo sia accolto come la verità di ogni uomo.</p>
<p>13/12/19 DA QUESTI DUE COMANDAMENTI. La Legge del Signore governa ogni relazione dell’uomo con ogni essere esistente sulla terra. Tutto l’universo visibile e invisibile è di Dio. Ogni relazione sia con Dio, il Creatore e il Signore, e sia con ogni essere da lui creato – e tutto è stato creato da Lui – deve essere vissuta dalla volontà del Creatore e Signore, volontà che è stata manifestata nella Legge, presso il monte Sinai. Volontà che poi di volta in volta è stata aggiornata per mezzo dei profeti, Infine portata a compimento da Cristo Gesù nel suo Vangelo. Oggi e sempre è illuminata dalla verità dello Spirito Santo, attraverso i Pastori della Chiesa, il cui ministero è quello di separare e discernere ciò che è verità dello Spirito da ogni intromissione di pensiero umano nella Parola del nostro Dio, Signore, Creatore, Redentore. Il primo che si ribellò alla Legge di Dio è stato Lucifero. Da creatura, anche se di luce unica nel cielo del suo Dio, si volle fare Dio e lanciò il suo grido di guerra contro il suo Creatore: “Non serviam”. Non servirò il mio Dio. Sono io Dio. Con questo grido stolto, insensato, perché contro la verità della sua natura, trascinò con lui nelle tenebre un terzo di angeli. Per invidia contro l’uomo, tentò la prima donna. Anche la donna da creatura, rinnegando la sua verità di natura, volle essere come Dio. Si fece Dio. Lei tentò Adamo e insieme persero la verità della loro natura. Da creature per la vita divennero creature per la morte. Ma noi sappiamo che fin da subito Dio ha posto mano perché l’uomo ritornasse a essere natura per la vita e smettesse di essere creatura per la morte. Questo ritorno nella verità della natura può avvenire solo in Cristo, con Cristo, per Cristo, ad opera dello Spirito Santo, per la mediazione profetica, di grazia, verità, conversione, invito alla fede in Cristo degli Apostoli del Signore. Che l’uomo preferisca le tenebre alla luce, perché le sue opere sono malvage, lo rivela Gesù stesso a Nicodemo, quando gli annuncia il suo mistero di Redentore e di Salvatore dell’uomo: “Nessuno è mai salito al cielo, se non colui che è disceso dal cielo, il Figlio dell’uomo. E come Mosè innalzò il serpente nel deserto, così bisogna che sia innalzato il Figlio dell’uomo, perché chiunque crede in lui abbia la vita eterna. Dio infatti ha tanto amato il mondo da dare il Figlio unigenito, perché chiunque crede in lui non vada perduto, ma abbia la vita eterna. Dio, infatti, non ha mandato il Figlio nel mondo per condannare il mondo, ma perché il mondo sia salvato per mezzo di lui. Chi crede in lui non è condannato; ma chi non crede è già stato condannato, perché non ha creduto nel nome dell’unigenito Figlio di Dio. E il giudizio è questo: la luce è venuta nel mondo, ma gli uomini hanno amato più le tenebre che la luce, perché le loro opere erano malvagie. Chiunque infatti fa il male, odia la luce, e non viene alla luce perché le sue opere non vengano riprovate. Invece chi fa la verità viene verso la luce, perché appaia chiaramente che le sue opere sono state fatte in Dio” (Gv 3,13-21). Sempre l’uomo ha opposto un secco rifiuto per il ritorno nella sua verità di natura: essere da Dio e per Lui. Essere da Cristo e per Lui, lasciandosi ricreare dallo Spirito Santo nei sacramenti della salvezza. Oggi però viviamo in un tempo nel quale si è verificato un sostanziale cambiamento, una radicale trasformazione delle cose e questo cambiamento e questa trasformazione è avvenuta nel mondo cattolico. Il cristiano cattolico, il solo che fino a qualche tempo fa aveva la pienezza della verità e della grazia di Cristo Gesù, oggi si è svestito di questa sua altissima verità. Si è lasciato tentare da Satana e dal mondo, e si è convinto che non vi è alcuna necessità di aderire a Cristo Signore. Lui che è cristiano perché corpo di Cristo e vita della sua vita, ha rinnegato la sua verità e si è abbandonato ad ogni falsità, divenendo maestro di menzogna nel campo della Chiesa e del mondo. E così non un terzo di cristiani cattolici, ma la maggior parte oggi pensano che Cristo non sia più necessario per ritornare nella verità. Neanche vi è più bisogno di un ritorno nella verità. Ognuno può vivere secondo la sua natura. Si è già salvi per natura. Così insegnando, con un colpo di spugna si è cancellata tutta la Legge, tutti i Salmi, tutti i Profeti, tutto il Vangelo, tutta la Tradizione, tutto il Magistero. Si è cancellato Cristo Gesù, lo Spirito Santo, la Chiesa. Cosa rimane? Un deserto stracolmo di sabbia di falsità e di menzogna. In questo deserto si vuole piantare l’uomo, perché viva in esso di universale fratellanza, ignorando che solo per Cristo il deserto si trasforma in un giardino, mentre senza Cristo ogni giardino si trasforma in un deserto. È’ questo il momento più difficile per l’umanità, nemmeno al tempo del diluvio vi fu questa grande difficoltà per la salvezza. Allora per il giusto Noè la vita fu salvata sulla nostra terra. Oggi si deve salvare non la vita dell’uomo, ma la vita di Cristo Gesù. Per questo occorre che la Chiesa, il vero corpo di Cristo, ritorni nella sua verità e giustizia. Se essa non ritorna nella sua verità, non si riveste della sua luce, che è luce di Cristo Signore, Cristo non potrà essere salvato e il mondo perisce nelle tenebre e nella morte eterna. Madre della Redenzione, Angeli, Santi, fate che la Chiesa si rivesta della luce di Cristo Gesù.</p>
<p>14/12/19 E NOI ABBIAMO CONTEMPLATO LA SUA GLORIA. Se qualcuno mi chiedesse: “Di cosa ha bisogno oggi il cristiano? Cosa gli manca per poter essere un cristiano nella pienezza della verità, della grazia, della giustizia, della santità?”. La risposta non può essere che una, una sola: al cristiano oggi manca Cristo, gli manca la sua verità eterna. Lui è il Verbo che è in Principio, che è presso Dio, che è Dio, che è Dio in principio. Gli manca il Verbo che è il Figlio Unigenito del Padre, da Lui generato nell’oggi dell’eternità, prima del tempo. Questa verità è l’essenza eterna di Gesù. Senza questa verità Gesù è uomo come tutti gli altri uomini, profeta come tutti gli altri profeti, mediatore come tutti gli altri mediatori. L’essenza o la natura eterna e divina per generazione è la verità delle verità. Privato Cristo Signore di questa verità, nulla gli rimane di eterno e di divino. Senza questa verità non si è neppure discepoli di Ario, l’eresiarca che negava la divinità di Cristo Gesù, facendolo però il Mediatore unico nella creazione. La Chiesa tutta si è alzata contro di lui ed ha definito con decreto incancellabile che Gesù è vero Dio, vero Figlio di Dio, consustanziale con il Padre, della stessa natura del Padre. La purissima verità eterna e divina manca oggi a moltissimi cristiani. Lo si deduce dai loro discorsi. Nessuno nega la sua natura divina. Nessuno però la professa con fede schietta, pura, santa, votando la vita anche al martirio per difendere questa verità. Non affermare è lasciare che Cristo Gesù sia svuotato della sua vera essenza o natura. Poiché quando si nega una verità, con essa vengono negate molte altre verità, oggi manca a Cristo il mistero della sua incarnazione. Se Lui non è il Verbo Eterno, il Figlio Unigenito del Padre, neanche è il Verbo che si fa carne nel seno della Vergine Maria. Se non è il Verbo che si fa carne neanche è Colui che viene ad abitare in mezzo a noi pieno di grazia e di verità. Non è il Mediatore unico nella rivelazione del Padre. Se non è Dio, non è neanche nel seno del Padre. Se non è nel seno del Padre, non può conoscere il Padre e se non lo conosce non lo può rivelare, anche perché altrimenti rivelerebbe un falso Padre. Mai dobbiamo dimenticare che Dio è Padre perché ha generato il suo Verbo Eterno. È Padre perché nel corpo del suo Verbo Eterno lo Spirito Santo ci rigenera e ci fa nuove creature, rendendoci partecipi della natura divina. Se il Verbo non è Dio, non è il Figlio di Dio, è uomo come tutti gli altri uomini, tutta la nostra fede nei sacramenti della Chiesa in un istante crolla. Anche la Chiesa perde la sua verità di essere il corpo di Cristo, la datrice in nome di Cristo, per opera dello Spirito Santo, della grazia e della verità della salvezza ad ogni uomo. Tutto crolla come un castello di sabbia alle prime gocce di pioggia se non si afferma con chiarezza di verità e di dottrina la divinità di Gesù Signore. Per questo urge che il discepolo di Gesù si appropri di questa purissima verità e la confessi senza paura degli uomini. Cristo va confessato dinanzi ad ogni creatura. Se il cristiano non torna a credere che la Parola di Gesù è la sola Parola della vera vita eterna e non ritorna ad obbedire ad essa come un tempo obbedivano i martiri e i confessori della fede, non c’è salvezza per questo mondo. Il cristiano è “salvatore e redentore” solo in Cristo, con Cristo, per Cristo. Lui attinge la verità e la grazia di Cristo e la porta nel mondo per la conversione di tutte le genti. Se lui confessa o crede in un falso Cristo e in un Cristo denudato della sua verità divina ed eterna, la sua opera missionaria diviene pura filantropia umana, non soteriologia di elevazione, redenzione, santificazione, vita eterna. Il fatto che oggi il cristiano si stia orientando verso una missione di semplice filantropia, attesta che ha smarrito la verità di Cristo Signore. Avendo ridotto Cristo Gesù ad un semplice uomo, anche lui si è ridotto ad un semplice uomo, che va da uomo presso gli uomini per portare il conforto della sua umanità. Invece il cristiano è mandato per portare il conforto di Cristo nello Spirito Santo. Chi si svuota della verità di Cristo, svuota la sua missione di ogni verità in ordine alla vera salvezza dei suoi fratelli. Madre della Redenzione, Angeli, Santi, fate che tutti ritorniamo nella più alta verità di Cristo.</p>
<p>15/12/19 RICÒRDATI, NON DIMENTICARE. Per amare Cristo Gesù mai dobbiamo dimenticare ciò che Lui ha fatto per noi. Sempre invece dobbiamo ricordare Lui nel suo mistero di incarnazione, passione, morte, gloriosa risurrezione, dono dello Spirito Santo e della Chiesa, della grazia, della verità, della vita eterna. Per Lui e in vista di Lui siamo stati creati. Per Lui e in vista di Lui siamo stati redenti. In Lui siamo fatti dallo Spirito Santo nelle acque del battesimo corpo del suo corpo, vita della sua vita. Per Lui il Padre dona tutto il suo amore a noi e noi possiamo amare di Lui. Il popolo di Dio sta per entrare nella Terra Promessa. Qual è il pericolo che lo attende? Quello di dimenticare ciò che il Signore ha fatto per esso. Dimenticare anche che è sempre il Signore Colui che lo farà popolo, lo farà suo popolo. Senza il Signore esso non sarà. Ascolta, Israele! Oggi tu stai per attraversare il Giordano per andare a conquistare nazioni più grandi e più potenti di te, città grandi e fortificate fino al cielo, un popolo grande e alto di statura, i figli degli Anakiti, che tu conosci e dei quali hai sentito dire: “Chi mai può resistere ai figli di Anak?”. Sappi dunque oggi che il Signore, tuo Dio, passerà davanti a te come fuoco divoratore, li distruggerà e li abbatterà davanti a te. Tu li scaccerai e li distruggerai rapidamente, come il Signore ti ha detto. Quando il Signore, tuo Dio, li avrà scacciati davanti a te, non pensare: “A causa della mia giustizia, il Signore mi ha fatto entrare in possesso di questa terra”. È invece per la malvagità di queste nazioni che il Signore le scaccia davanti a te. No, tu non entri in possesso della loro terra a causa della tua giustizia, né a causa della rettitudine del tuo cuore; ma il Signore, tuo Dio, scaccia quelle nazioni davanti a te per la loro malvagità e per mantenere la parola che il Signore ha giurato ai tuoi padri, ad Abramo, a Isacco e a Giacobbe. Sappi dunque che non a causa della tua giustizia il Signore, tuo Dio, ti dà il possesso di questa buona terra; anzi, tu sei un popolo di dura cervice. Ricòrdati, non dimenticare, come hai provocato all’ira il Signore, tuo Dio, nel deserto. Da quando usciste dalla terra d’Egitto fino al vostro arrivo in questo luogo, siete stati ribelli al Signore. All’Oreb provocaste l’ira del Signore; il Signore si adirò contro di voi fino a volere la vostra distruzione. Quando io salii sul monte a prendere le tavole di pietra, le tavole dell’alleanza che il Signore aveva stabilito con voi, rimasi sul monte quaranta giorni e quaranta notti, senza mangiare pane né bere acqua. Il Signore mi diede le due tavole di pietra, scritte dal dito di Dio, sulle quali stavano tutte le parole che il Signore vi aveva detto sul monte, in mezzo al fuoco, il giorno dell’assemblea. Alla fine dei quaranta giorni e delle quaranta notti, il Signore mi diede le due tavole di pietra, le tavole dell’alleanza. Poi il Signore mi disse: “Àlzati, scendi in fretta di qui, perché il tuo popolo, che hai fatto uscire dall’Egitto, si è traviato; si sono presto allontanati dalla via che io avevo loro indicata: si sono fatti un idolo di metallo fuso”. Il Signore mi aggiunse: “Io ho visto questo popolo; ecco, è un popolo di dura cervice. Lasciami fare: io li distruggerò e cancellerò il loro nome sotto i cieli e farò di te una nazione più potente e più grande di loro”. Così io mi volsi e scesi dal monte. Il monte bruciava nelle fiamme. Le due tavole dell’alleanza erano nelle mie mani. Guardai ed ecco, avevate peccato contro il Signore, vostro Dio. Avevate fatto per voi un vitello di metallo fuso: avevate ben presto lasciato la via che il Signore vi aveva prescritto. Allora afferrai le due tavole, le gettai con le mie mani, le spezzai sotto i vostri occhi e mi prostrai davanti al Signore. Come avevo fatto la prima volta, per quaranta giorni e per quaranta notti, non mangiai pane né bevvi acqua, a causa del grande peccato che avevate commesso, facendo ciò che è male agli occhi del Signore per provocarlo. Io avevo paura di fronte all’ira e al furore di cui il Signore era acceso contro di voi, al punto di volervi distruggere. Ma il Signore mi esaudì anche quella volta. Anche contro Aronne il Signore si era fortemente adirato, al punto di volerlo far perire. In quell’occasione io pregai anche per Aronne. Poi presi l’oggetto del vostro peccato, il vitello che avevate fatto, lo bruciai nel fuoco, lo feci a pezzi, frantumandolo finché fosse ridotto in polvere, e buttai quella polvere nel torrente che scende dal monte. Anche a Taberà, a Massa e a Kibrot-Taavà voi provocaste il Signore. Quando il Signore volle farvi partire da Kades-Barnea dicendo: “Entrate e prendete in possesso la terra che vi do”, voi vi ribellaste all’ordine del Signore, vostro Dio, non aveste fede in lui e non obbediste alla sua voce. Siete stati ribelli al Signore da quando vi ho conosciuto. Io stetti prostrato davanti al Signore per quaranta giorni e per quaranta notti, perché il Signore aveva minacciato di distruggervi. Pregai il Signore e dissi: “Signore Dio, non distruggere il tuo popolo, la tua eredità, che hai riscattato nella tua grandezza, che hai fatto uscire dall’Egitto con mano potente. Ricòrdati dei tuoi servi Abramo, Isacco e Giacobbe; non guardare alla caparbietà di questo popolo e alla sua malvagità e al suo peccato, perché la terra da dove ci hai fatto uscire non dica: Poiché il Signore non era in grado di introdurli nella terra che aveva loro promesso e poiché li odiava, li ha fatti uscire di qui per farli morire nel deserto. Al contrario, essi sono il tuo popolo, la tua eredità, che tu hai fatto uscire dall’Egitto con grande potenza e con il tuo braccio teso” (Dt 9,1-29). Se ci dimentichiamo che noi possiamo essere fatti persone umane solo da Cristo Gesù, non una volta per sempre, ma attimo per attimo, allora non ci ricordiamo più di Lui. Ci dimentichiamo di Lui. Arrestiamo l’iter della nostra vera umanizzazione. Ritorniamo nella vecchia natura. In verità oggi moltissimi cristiani stanno ritornando nella loro vecchia natura a motivo delle molteplici falsità che vengono da essi stessi insegnate su Cristo Signore, sul Padre, sullo Spirito Santo, sulla Chiesa, sulla fede, sulla morale, su ogni relazione dell’uomo con Dio. Negata la verità di Cristo, nessun’altra verità più rimane integra e pura. Tutto viene avvolto dalla falsità. Negata la verità di Cristo, Dio è un falso Dio, lo Spirito è un falso Spirito, la Chiesa è una falsa Chiesa, anche la fede è una falsa fede. Tutto è avvolto da falsità. Cristo Gesù è la verità che dona verità ad ogni altra realtà esistente, visibile, invisibile, divina, umana, nell’eternità, nel tempo passato, futuro e presente. Poiché oggi Cristo lo si vuole eliminare dalla fede, siamo condannati a vivere in una falsa fede e falsa religione. Chi vuole risollevare le sorti dell’umanità, chi vuole portare l’uomo alla sua vera umanità e creare la fratellanza universale, deve avere il coraggio di annunziare Cristo, mostrando lui come si vive in Cristo, con Cristo, per Cristo, rimanendo nello Spirito Santo e nella Chiesa. Chi toglie Cristo dalla storia, sappia che toglierà anche il vero uomo. Lavorerà con un uomo che è nella falsità e cammina nella morte. Non c’è vita se non in Cristo, per Cristo, con Cristo. Questa verità il cristiano mai la dovrà dimenticare, sempre la dovrà ricordare. Madre della Redenzione, Angeli, Santi fate che mai dimentichiamo, ma che sempre ricordiamo che solo Cristo si fa verità, per lo Spirito Santo, per la mediazione di verità e grazia della Chiesa una, santa, cattolica, apostolica.</p>
<p>16/12/19 DOBBIAMO AIUTARE IL CIELO. Perché il cielo va aiutato? Perché il Signore nostro Dio non può salvare l’uomo senza l’uomo. L’uomo è salvato da Dio e dall’uomo. Dio e l’uomo, per operare la salvezza dell’uomo, divengono una cosa sola in Cristo Gesù, Il Salvatore e Redentore, che è il vero Dio e il vero uomo. Ogni uomo è salvato e redento dal Padre, in Cristo, per Cristo, con Cristo, nello Spirito Santo, per la mediazione di verità e di grazia della Chiesa una, santa, cattolica, apostolica. Non esiste la salvezza diretta tra Dio e l’uomo. La salvezza è sempre mediata, è per Cristo. Se l’uomo vuole aiutare il cielo nell’opera della salvezza e della redenzione, deve non solo divenire corpo di Cristo, si deve conformare a Cristo in ogni cosa, nella vita e nella morte. La sua deve essere vita in tutto simile alla vita di Gesù Signore. Ma oggi è così? Oggi si vuole una salvezza che sia solo opera di Dio. Non del Dio che è Padre del Signore nostro Gesù Cristo. Ma del Dio che è senza Cristo Gesù, senza lo Spirito Santo, senza la Chiesa, senza il Vangelo, senza la verità e la grazia, senza la luce vera che illumina ogni uomo. È verità, il Dio Salvatore e Redentore è solo il Padre del Signore nostro Gesù Cristo. Lui ci salva in Cristo, per lo Spirito Santo, per la mediazione di grazia e di verità della Chiesa. Cristo ci salva nello Spirito Santo e nella Chiesa, attraverso ogni membro del suo corpo. Chi non è membro del corpo di Cristo – e si diviene membri nascendo da acqua e da Spirito Santo – non potrà essere strumento, via, sacramento di salvezza per i suoi fratelli. Ma basta essere battezzati o cresimati o presbiteri o vescovi per salvare in Cristo e per Cristo? I sacramenti ci rendono capaci di salvezza e di redenzione, ma essi non bastano. Cosa occorre perché noi possiamo divenire veri cooperatori di Cristo nella salvezza dei nostri fratelli? Per opera dello Spirito Santo e della Chiesa dobbiamo conformarci a Cristo Signore. Come ci si conforma a Cristo Signore? Conformandoci a Lui nell’obbedienza, nella mitezza, nell’umiltà, nella carità, nella speranza, nella fede, in ogni altra virtù. Più portiamo nel nostro corpo l’immagine vera di Lui e più possiamo con Lui collaborare alla salvezza dell’uomo. Pensare ad una salvezza del solo Dio è falsità e menzogna. Pensare di poter aiutare il Cielo nell’opera della salvezza senza essere in Cristo, è falsità e menzogna. Falsità e menzogna è pensare di cooperare alla salvezza senza la crescita nella conformazione a Cristo Gesù. Quando si lavora nella Chiesa senza conformazione a Cristo Signore non si raccoglie nessun frutto. È allora che viene la tentazione e ci suggerisce che occorre cambiare metodologia. Questa tentazione ci fa passare dall’annuncio del Vangelo a vie umane che non danno salvezza. Quando si omette la conformazione a Cristo, in una obbedienza perfetta allo Spirito e alla Chiesa, sempre siamo vinti dalla tentazione e sempre ripiegheremo su vie umane. Le vie umane danno successo umano, gloria umana. Non danno però frutti di vera salvezza e redenzione. C’è sempre separazione dallo Spirito Santo quando c’è separazione dalla Chiesa, dai suoi Ministri e Amministratori dei misteri di Dio. Dalla separazione dalla Chiesa nasce la separazione da Cristo Gesù. Dalla separazione da Cristo Gesù, Dio non può più lavorare con noi. Ma se Dio non può lavorare con noi, noi lavoriamo per la vanità, l’inutilità. Saremo alberi pieni di foglie ma con nessun frutto. Chi vuole produrre frutti di salvezza deve essere in Cristo, nello Spirito, nella Chiesa, con Cristo, con lo Spirito, con la Chiesa. Via perfetta. Le vie della vera salvezza sono state scritte dal Padre, in Cristo, per opera dello Spirito Santo. O percorriamo queste vie o ci condanniamo ad una sterilità e inutilità eterna. Il Padre, Cristo Gesù, lo Spirito, nella conformazione a Cristo, sono la sola via della vera salvezza. Madre della Redenzione, Angeli, Santi fate che ogni discepolo di Gesù si lasci conformare a Cristo, per lo Spirito Santo e l’opera di mediazione nella verità e nella grazia della Chiesa una, santa, cattolica, apostolica.</p>
<p>17/12/19 IL NON ASCOLTO. Non basta essere veri profeti, veri ministri del nostro Dio in Cristo Gesù, perché l’altro si converta alla predicazione del Vangelo. Occorre anche la buona volontà dell’uomo. Il diacono Stefano chiama i suoi ascoltatori “testardi e incirconcisi nel cuore e nelle orecchie”. “Testardi e incirconcisi nel cuore e nelle orecchie, voi opponete sempre resistenza allo Spirito Santo. Come i vostri padri, così siete anche voi. Quale dei profeti i vostri padri non hanno perseguitato? Essi uccisero quelli che preannunciavano la venuta del Giusto, del quale voi ora siete diventati traditori e uccisori, voi che avete ricevuto la Legge mediante ordini dati dagli angeli e non l’avete osservata” (At 7,51-53). Gesù dice con somma chiarezza ai Giudei che loro non vogliono credere. Ogni aiuto di grazia e di verità è stato loro offerto dal Padre, ma essi non vogliono andare a Lui. È questo il mistero dell’iniquità che imperversa nel mondo. Chi cade nella sua trappola, si perde. Se fossi io a testimoniare di me stesso, la mia testimonianza non sarebbe vera. C’è un altro che dà testimonianza di me, e so che la testimonianza che egli dà di me è vera. Voi avete inviato dei messaggeri a Giovanni ed egli ha dato testimonianza alla verità. Io non ricevo testimonianza da un uomo; ma vi dico queste cose perché siate salvati. Egli era la lampada che arde e risplende, e voi solo per un momento avete voluto rallegrarvi alla sua luce. Io però ho una testimonianza superiore a quella di Giovanni: le opere che il Padre mi ha dato da compiere, quelle stesse opere che io sto facendo, testimoniano di me che il Padre mi ha mandato. E anche il Padre, che mi ha mandato, ha dato testimonianza di me. Ma voi non avete mai ascoltato la sua voce né avete mai visto il suo volto, e la sua parola non rimane in voi; infatti non credete a colui che egli ha mandato. Voi scrutate le Scritture, pensando di avere in esse la vita eterna: sono proprio esse che danno testimonianza di me. Ma voi non volete venire a me per avere vita (Gv 5,31-40). È il peccato del cuore e della mente, del corpo e dello spirito il grande ostacolo perché un uomo giunga alla vera fede in Cristo Gesù. Anche questa verità viene annunciata da Gesù Signore nel Vangelo secondo Giovanni. Non si crede in Lui a causa delle opere malvage e cattive. Nessuno è mai salito al cielo, se non colui che è disceso dal cielo, il Figlio dell’uomo. E come Mosè innalzò il serpente nel deserto, così bisogna che sia innalzato il Figlio dell’uomo, perché chiunque crede in lui abbia la vita eterna. Dio infatti ha tanto amato il mondo da dare il Figlio unigenito, perché chiunque crede in lui non vada perduto, ma abbia la vita eterna. Dio, infatti, non ha mandato il Figlio nel mondo per condannare il mondo, ma perché il mondo sia salvato per mezzo di lui. Chi crede in lui non è condannato; ma chi non crede è già stato condannato, perché non ha creduto nel nome dell’unigenito Figlio di Dio. E il giudizio è questo: la luce è venuta nel mondo, ma gli uomini hanno amato più le tenebre che la luce, perché le loro opere erano malvagie. Chiunque infatti fa il male, odia la luce, e non viene alla luce perché le sue opere non vengano riprovate. Invece chi fa la verità viene verso la luce, perché appaia chiaramente che le sue opere sono state fatte in Dio» (Gv 3,13-21). Quando non si giunge alla vera fede le cause sono solo due e sono sulla terra e mai nel Cielo. La prima causa è il discepolo che non si conforma a Cristo. Poca conformazione, pochi frutti di salvezza. Molta conformazione molti frutti di salvezza. È verità confermata dalla storia. La seconda causa è il peccato dell’uomo. Più l’uomo si immerge nei peccati, più si inabissa nelle tenebre, più odia la luce. Chi vuole aprirsi alla fede deve camminare nei Comandamenti del Signore. Si osserva la sua luce, si cammina nella luce, ci si apre alla grande luce. Ogni chiusura alla luce vera attesta un peccato nell’uomo. O si tratta di un peccato di omissione del discepolo di Cristo. Non si è conformato al suo Maestro e Signore. O è un peccato attivo di chi non si apre alla luce. Si tolga il peccato e la conversione alla luce avverrà. Madre della Redenzione, Angeli, santi, fate che il cristiano viva con fedeltà piena la sua vocazione perché possa essere strumento di salvezza nelle mani del nostro Dio e Signore.</p>
<p>18/12/19 RIFILESSIONE – CAMMINARE PER IL CIELO. Cammina per il Cielo chi cammina con il Cielo. Chi non cammina con il Cielo, mai potrà camminare per il Cielo. Chi non cammina con Cristo, mai potrà camminare per Cristo. Chi non cammina con la Chiesa, mai potrà camminare per la Chiesa. Il suo cammino è vano, sterile, vuoto. Chi non cammina nello Spirito Santo e nella verità, mai potrà camminare per lo Spirito Santo e la verità. Chi non cammina nel Vangelo, mai potrà camminare per il Vangelo. Oggi si vuole operare per Cristo, ma non camminare con Cristo e in Cristo. Non si producono frutti di vita. Solo chi cammina di fede in fede e di verità in verità camminerà per la fede e la verità. Solo chi cammina nella luce, divenendo luce sempre più luminosa potrà camminare per la luce. È questa regola perenne e legge universale. Vale per ogni discepolo di Cristo Gesù. Questa verità è annunziata da Gesù Signore nell’allegoria della vera vite e dei tralci. Qual è il tralcio che porta molto frutto? Quello che rimane nella vera vite. Se un tralcio viene tagliato dalla vera vite, secca ed è consegnato al fuoco perché sia ridotto in cenere. “Io sono la vite vera e il Padre mio è l’agricoltore. Ogni tralcio che in me non porta frutto, lo taglia, e ogni tralcio che porta frutto, lo pota perché porti più frutto. Voi siete già puri, a causa della parola che vi ho annunciato. Rimanete in me e io in voi. Come il tralcio non può portare frutto da se stesso se non rimane nella vite, così neanche voi se non rimanete in me. Io sono la vite, voi i tralci. Chi rimane in me, e io in lui, porta molto frutto, perché senza di me non potete far nulla. Chi non rimane in me viene gettato via come il tralcio e secca; poi lo raccolgono, lo gettano nel fuoco e lo bruciano. Se rimanete in me e le mie parole rimangono in voi, chiedete quello che volete e vi sarà fatto. In questo è glorificato il Padre mio: che portiate molto frutto e diventiate miei discepoli” (Gv 15,1-8). Chi vuole camminare per Cristo, è obbligato a camminare in Cristo e con Cristo. Si cammina in Cristo e con Cristo, camminando nella Chiesa e con la Chiesa, nel Vangelo e con il Vangelo, nella luce e con la luce, nella verità e con la verità, nella Parola e con la Parola. È illusione e grande inganno pensare di camminare per Cristo, senza camminare in Cristo. Quanti sono caduti e cadono in questa tentazione, sciupano miseramente i loro giorni. Pensano di lavorare per il Cielo, mentre in realtà lavorano per se stessi e per il diavolo. A che giova ad un apostolo del Signore, ad un servo di Cristo Gesù, ad un ministro della Chiesa lavorare per se stesso e per il diavolo? Sciupa nella vanità la sua vita sulla terra. La sciuperà per i secoli eterni nelle tenebre dell’inferno dove sarà pianto e stridore di denti. Madre della Redenzione, Angeli, Santi, fate che ogni cristiano cammini per il cielo, camminando nel Vangelo della vita.</p>
<p>19/12/19 BREVI RIFLESSIONI - GESÙ HA BISOGNO DI UN POPOLO SANTO. Perché Gesù ha bisogno di un popolo santo? Perché il fine della redenzione e della salvezza è la santificazione di ogni uomo. Ogni uomo è santificato dallo Spirito Santo e dalla Chiesa, ma solo in Cristo, con Cristo, per Cristo. Fuori del corpo di Cristo non c’è santità. Ha bisogno di un popolo santo perché solo un popolo santo manifesta visibilmente i grandi frutti operati dal suo mistero di incarnazione, passione, morte, gloriosa risurrezione. È il frutto che rivela la natura dell’albero. Un albero senza alcun frutto, nulla rivela. Ha bisogno di un popolo santo, perché solo dalla santità si compie l’opera dell’evangelizzazione, della conversione, della santificazione di ogni uomo. Un popolo non santo è un popolo senza alcuna forza di conversione, evangelizzazione, santificazione dell’umanità. Ma chi deve fare questo popolo santo? Il corpo di Cristo secondo le regole del corpo di Cristo. Se le regole non vengono osservate, mai potrà sorgere un popolo santo. La prima regola è divenire corpo di Cristo. La seconda è la piena conformazione a Cristo in tutto.</p>
<p>19/12/19 È GIUNTA L’ORA DELLA CONVERSIONE. Gesù passa, bussa, attende che gli venga aperta la porta del cuore perché Lui possa entrare in esso. Diceva Sant’Agostino: “Timeo Dominum transeuntem sed non revertentem”. “Temo il Signore che passa ma che non ritorna”. Tornerà il Signore dopo che è passato? Lo ignoriamo. Per ciascun uomo vi è una particolare ora per la sua salvezza. Se questa ora è fatta passare vanamente, ci sarà un’altra ora perché possa essere salvato? Sappiamo che mai il Signore si stanca dal chiamare. Ma sappiamo anche che l’uomo può superare i limiti del male. Se siamo sicuri del Signore, mai dobbiamo essere sicuri di noi stessi. Non sempre al pastore riesce di trovare la sua pecora smarrita. Potrebbe essere già sbranata da lupi famelici o essere precipitata in quale burrone senza più ritorno. Siamo noi che non ritorniamo più. È importante che ognuno conosca queste due verità. Mai si deve entrare nel peccato contro lo Spirito Santo. Da questo peccato non c’è ritorno. Ma anche mai ci si deve immergere nei vizi e nelle trasgressioni. Queste cose impediscono fortemente il cammino del ritorno nella luce. Madre della Redenzione, Angeli, Santi, fate che ogni cristiano sia santo per santificare il mondo. Fatelo vera luce del mondo e sale della terra.</p>
<p>20/12/19 I PENSIERI DI DIO. Il Signore ha rivelato all’uomo ciò che Egli vuole che lui faccia. Non ha affidato al vento le sue parole, ma alla dura pietra. Il primo pensiero di Dio sull’uomo o la sua prima volontà sono i Dieci Comandamenti. Ad essi si deve dare ogni obbedienza. Non invecchiano con il tempo. Neanche sbiadiscono o perdono vigore. Sono come se fossero dati oggi. Nell’osservanza vi è la vita. Nella non osservanza vi è la morte. La storia sempre ha confermato e sempre confermerà questa verità. Nessun uomo ha mai potuto smentire una sola Parola del suo Dio e Signore. A queste Dieci Parole il Creatore e Signore dell’uomo ne ha aggiunto molte altre ancora. Il compimento di tutte le Parole antiche avviene con Gesù. La sua Parola è la sua vita. La sua vita è la sua Parola. La sua vita e la sua Parola sono state da Lui affidate ai suoi Apostoli. Non agli Apostoli soltanto, ma agli Apostoli e allo Spirito Santo. Dovrà sempre essere lo Spirito Santo a scrivere vita e Parole nel loro cuore così che da loro possano essere scritte in ogni altro cuore che si converte e accoglie Gesù Signore come suo Redentore e Salvatore. I Pensieri di Dio sono i Pensieri di Cristo Gesù, senza alcuna differenza. I Pensieri di Cristo Gesù sono i Pensieri degli Apostoli e dello Spirito Santo. Se gli Apostoli si separano dallo Spirito, i loro Pensieri non sono più quelli di Cristo Gesù, ma sono pensieri di uomini. Altra verità che va annunciata vuole che si dica che la Parola del Vangelo è tutta profezia. Se è profezia essa va mostrata compiuta nella vita dell’Apostolo così come si è tutta compiuta nella vita di Cristo Gesù. Se non si compie, non è profezia, perché non è Parola di Dio. Una Parola di Dio che non è profezia a nulla serve. È parola e basta. Invece essa è vera profezia e si ha l’obbligo di mostrarla compiuta in noi quando da noi viene annunciata, proclamata, insegnata, predicata. Se la Parola non è profezia compiuta non dona alcuna salvezza. Dice il Signore al suo popolo: “L’empio abbandoni la sua via e l’uomo iniquo i suoi pensieri; ritorni al Signore che avrà misericordia di lui e al nostro Dio che largamente perdona. Perché i miei pensieri non sono i vostri pensieri, le vostre vie non sono le mie vie. Oracolo del Signore. Quanto il cielo sovrasta la terra, tanto le mie vie sovrastano le vostre vie, i miei pensieri sovrastano i vostri pensieri” (Is 55,7-9). Quando Gesù dice al cristiano: “Le mie non sono le vostre vie e i miei pensieri non sono i vostri pensieri”? Lo dice ogni qualvolta trasformiamo la sua divina Parola in semplice parola umana e quando non diamo compimento alla sua profezia, cioè al suo Vangelo. Un Vangelo annunziato ma non compiuto non è per noi profezia. Se non è profezia è solo parola di uomini. Non dona salvezza. Vale per il Vangelo quanto è stato detto per le antiche Parole di Dio. Il Vangelo non invecchia, non sbiadisce, non arrugginisce, non si logora, non perde il suo splendore. Oggi è più nuovo di ieri e domani più nuovo di oggi. È come se in ogni istante venisse dal cuore di Gesù. Oggi sono molti coloro pensano che la Scrittura sia un frutto del tempo, così come tutte le altre scritture degli uomini. Se frutto del tempo, muore nel momento in cui muore quel tempo. Invece la Scrittura è immortale perché è senza tempo. È eterna come Dio è eterno. È questa la moda devastante dei nostri giorni: ridurre la Scrittura o ad un genere letterario senza verità oppure ad un frutto del tempo, valida per quel tempo ma senza più alcun valore per i nostri giorni. Con questo principio nessuna Parola di Dio ha più valore. Nessuna. È questa la moda del momento. Quando apriremo gli occhi sarà troppo tardi. Ci troveremo nella più triste delle idolatrie. La costruzione del vitello d’oro dei tempi di Mosè sembrerà una cosa da nulla. Senza Parola di Dio è la dittatura del pensiero dell’uomo senza alcuna verità. Non avendo come principio di verità e di morale la Parola di Dio e di Cristo, saremo condotti dai nostri pensieri. Essi sono capaci di legittimare qualsiasi male e di dichiarare bene ogni misfatto e iniquità. Sono i nostri pensieri che hanno dichiarato la non esistenza del male. Oggi vi è solo una via per manifestare la retta fede: chi crede deve mettere ogni impegno a rimanere nella purissima verità della Parola. Anche se tutto il mondo pensasse in modo differente, sarebbe sufficiente una sola persona per testimoniare la verità di ogni Parola di Dio. Per una sola persona che rimane fedele nella verità della Parola il Signore potrebbe salvare la vera fede sulla terra. Salvata la vera fede, tutto si salva. Muore la vera fede e niente più esiste che possa dare vera salvezza e redenzione. Ma oggi è difficile rimanere fedele. È difficile perché vi è un esercito di sirene che cantano le loro melodie inneggiando ad una nuova parola, attribuita a Dio, ma che non è né del Padre, né di Cristo Signore, né dello Spirito Santo, né della Tradizione della Chiesa. È una parola detta di Dio, ma che è dall’uomo. Si dice di Dio ciò che è dell’uomo. Pensiero di Dio il pensiero dell’uomo. Volontà di Dio la volontà dell’uomo. Giustizia di Dio la giustizia dell’uomo. Parola di Dio la parola dell’uomo. È difficile rimanere di retta fede quando tutto il mondo ha dichiarato Dio il suo pensiero. Madre della Redenzione, Angeli, Santi, fate che il cristiano ritorni nella più pura fede in ogni Parola di Dio e di Cristo Gesù.</p>
<p>21/12/19 EPPURE IO STO IN MEZZO A VOI COME COLUI CHE SERVE. È giusto chiedersi: qual è il vero servizio del discepolo di Gesù? Si risponde che il discepolo di Gesù è la persona dai molti servizi. Ne enumeriamo alcuni: il servizio della vera fede, vera speranza, vera carità, da svolgere sempre nella prudenza, giustizia, fortezza, temperanza. Questo triplice servizio non è per tutti uguale, perché uguali non sono le persone che dovranno compierlo. Vi è il battezzato, il cresimato, il diacono, il presbitero, il vescovo, il papa. Ognuna di questa persone ha un particolarissimo servizio da offrire alla carità, alla fede, alla speranza. Questo servizio differente deve essere completato dal particolare carisma o dono di grazia, ma anche dalla speciale missione e vocazione e infine dalla “missio canonica” che viene dai Pastori della Chiesa. Come si può constatare è un servizio complesso. Tuttavia vi è una regola che li abbraccia tutti. Ogni servizio va sempre svolto dalla volontà dello Spirito Santo, dalla sua conduzione e mozione, dalla sua ispirazione, dal governo che Lui sempre deve avere della nostra vita. Il servizio del cristiano è obbedienza allo Spirito Santo se è obbedienza al Vangelo. Se non è obbedienza al Vangelo, mai potrà essere obbedienza allo Spirito del Signore. Spirito Santo e Vangelo sono una cosa sola. Mai c’è servizio vero fuori dal Vangelo, contro il Vangelo. Quando si entra nella disobbedienza ai Comandamenti, alla Legge del Signore, al Vangelo di Cristo Gesù, alla verità e alla luce che vengono a noi dallo Spirito Santo, allora non c’è servizio secondo Dio, ma servizio secondo la carne e il principe del mondo. Ed è questa la tentazione nella quale oggi sta precipitando il discepolo del Signore. Lui si inventa ogni giorno nuovi servizi, che sono dalla carne a servizio della carne e del peccato, abbandonando i servizi che vengono dallo Spirito Santo e che sono tutti comandati per la salvezza e la redenzione sia della propria anima che di quella di ogni altro uomo. Spesso lo abbiamo ricordato. Oggi è giusto che lo ripetiamo. Possiamo anche costruire dei castelli incantati per i nostri fratelli per il tempo, ma se non costruiamo loro una casa eterna nel Paradiso, a che serve quel castello oggi e l’inferno domani? Meglio vivere su ogni croce oggi e giungere nel Paradiso, che abolire ogni croce e finire nella perdizione eterna. Ecco la grande differenza tra il servizio secondo la carne e il servizio secondo lo Spirito. Il servizio secondo la carne serve per la terra e non per il Cielo. Il servizio secondo lo Spirito serve oggi e per l’eternità. Gesù lo ha detto: Quale guadagno o giovamento vi è per un uomo se guadagna tutto il mondo e poi perde la sua anima? Non sarebbe meglio perdere tutto il mondo e salvare la propria anima? Ecco perché al cristiano non è consentito lavorare o servire dalla carne o dal principe del mondo. Lui deve servire sempre dal Vangelo e dallo Spirito Santo un servizio di vera salvezza dell’uomo. È il mandato ricevuto. Se il servizio cristiano è obbedienza allo Spirito Santo, al Vangelo, alla grazia, al carisma, alla missione, alla vocazione, al sacramento ricevuto e anche alla “missio canonica” data, non esiste, mai potrà esistere chi è più grande e chi è più piccolo. Neanche esiste chi è il primo e chi l’ultimo. Neppure chi è superiore e chi inferiore. Chi è superiore è sotto lo Spirito Santo. Chi è inferiore è anche lui sotto lo Spirito Santo. Lo Spirito del Signore può dargli un comando direttamente o indirettamente, ma l’obbedienza è sempre allo Spirito di Dio e mai all’uomo. Questa verità si comprende e si vive se si è nella vera fede, nella luce del Vangelo, nella grazia del Signore, nella giustizia che viene dal Padre dei cieli, che tutto dispone secondo la sua eterna e imperscrutabile volontà. San Paolo gridava: “O profondità della ricchezza, della sapienza e della conoscenza di Dio! Quanto insondabili sono i suoi giudizi e inaccessibili le sue vie! Infatti, chi mai ha conosciuto il pensiero del Signore? O chi mai è stato suo consigliere? O chi gli ha dato qualcosa per primo tanto da riceverne il contraccambio? Poiché da lui, per mezzo di lui e per lui sono tutte le cose. A lui la gloria nei secoli. Amen” (Rm 11,33-36). Altra verità che sovente ci sfugge: la grazia della salvezza e della redenzione della nostra anima e di quella dei nostri fratelli non è il frutto dell’opera che si compie. È invece il frutto dell’obbedienza e dell’amore e della immediatezza con la quale si obbedisce. La più piccola delle obbedienze, anche nel non fare una cosa, può salvare infinite anime. È questo il sacrificio chiesto ad ogni nostro servizio: rinunciare alla nostra intelligenza per farci condurre dalla sapienza dello Spirito Santo. È anche questo il motivo per cui nell’ascetica medievale si chiedeva una obbedienza “tamquam cadaver”. Come un corpo privo di vita è nelle mani di chi lo muove, così deve essere il discepolo di Gesù nelle mani dello Spirito Santo. Quando ci si consegna allo Spirito senza opporre alcuna resistenza, come Cristo Gesù, allora il servizio è di vera salvezza e vita eterna. Madre della Redenzione, Angeli, Santi, fateci veri servi dello Spirito Santo oggi e sempre.</p>
<p>22/12/19 E IO HO VISTO E HO TESTIMONIATO CHE QUESTI È IL FIGLIO DI DIO. Ogni uomo è fatto di visibilità e invisibilità, di realtà manifeste e realtà nascoste. Ogni uomo è portatore di un mistero che Dio ha scritto per lui e che lui è chiamato a realizzare nel corso del tempo, se vuole portare a compimento la sua umanità. Pensare l’uomo senza Dio è come pensare la terra senza acqua e senza aria, senza piante e senza alcun frutto di cui potersi nutrire. Pensare l’uomo senza Dio equivale a pensare un uomo in un deserto infuocato da attraversare senza acqua, senza cibo, senza neanche potersi coprire il capo, privo di ogni vestito. Dio è la vita dell’uomo, più che l’aria, più che l’acqua, più che ogni altro nutrimento. Il Dio che ha scritto nel cuore il mistero invisibile è anche Colui che lo deve realizzare. Lo potrà realizzare solo se l’uomo accoglie nella fede il mistero, si lascia rigenerare da acqua e da Spirito Santo, vive da vero corpo di Cristo. Vive però non solo invisibilmente, anonimamente, ma anche e soprattutto visibilmente, nella Chiesa una, santa, cattolica, apostolica. È la Chiesa di Dio il campo nel quale l’uomo dovrà essere piantato se vuole portare a compimento il mistero scritto per lui. Piantato nella Chiesa è piantato in Cristo. Piantato in Cristo è piantato in Dio Padre, sempre per opera dello Spirito Santo e la mediazione di grazia e di verità di quanti sono ministri di Cristo e amministratori dei suoi misteri. Il mistero invisibile deve divenire mistero visibile, allo stesso modo che la natura invisibile dell’albero diviene visibile attraverso i rami, le foglie, i frutti. Ma il mistero invisibile può essere anche rifiutato, combattuto, annientato, distrutto. Per questo Cristo Gesù è venuto: per ridare all’uomo la verità del suo mistero. Ogni distruzione del mistero è anche grave colpa dinanzi a Dio e conduzione dell’uomo nella morte del suo essere. Ora è proprio questa morte che va redenta. Chi la redime è solo Cristo Gesù. Lui è morto per espiare questa colpa dell’umanità: la distruzione del suo mistero. Non solo Gesù ha redento l’uomo, gli ha anche fatto dono di un mistero ancora più grande. Gli ha dato se stesso come eterna fonte di vita e luce, grazia e verità. Gli ha dato il Padre come suo vero Padre. Gli ha dato lo Spirito Santo come suo cuore, anima e spirito perché da Lui sia condotto nella pienezza della verità del suo mistero e lo possa realizzare in ogni suo dettaglio. Gli ha dato la Chiesa, il campo nel quale ogni mistero potrà giungere a compimento e realizzazione. Gli ha dato ogni dono di grazia, sempre nello Spirito Santo, perché nutrendosi di ogni grazia e verità dei suoi fratelli, giunga ad una abbondante fruttificazione di opere buone, che sono la vita del suo mistero nella storia. Non solo ogni uomo deve lasciarsi redimere da Cristo Gesù, da Cristo, per lo Spirito Santo deve lasciarsi fare nuova creatura. Sempre in Cristo e nello Spirito Santo deve portare a realizzazione il suo mistero piantato nel campo della Chiesa una, santa, cattolica, apostolica. Sono queste condizioni stabilite da Dio. Queste condizioni sono essenza del suo mistero. Si osservano queste condizioni, il mistero si realizza. Non si osservano, il mistero non si realizza e l’uomo fallisce la sua vita come un arco allentato. Oggi la modernità è senza mistero, perché senza il vero Dio, il vero Cristo Signore, il vero Spirito Santo, la vera Chiesa. Alla modernità il mistero non solo va annunziato, esso va creato in ognuno dei suoi figli. È questa la vera opera della Chiesa del Dio vivente: annunziare il mistero e crearlo nei cuori di chi vuole ritornare nella verità della sua umanità. Ma questo ritorno non può essere se non in Cristo, con Cristo, per Cristo, nella Chiesa, con la Chiesa, per la Chiesa. Se la Chiesa non è annunciatrice di questo mistero e non diviene creatrice di esso per opera dello Spirito Santo, la sua missione è vana. Gesù è il Messia del Signore. È il mistero scritto per Lui dal Padre. Il mistero è nascosto, invisibile. Lo si conosce, se il Padre lo rivela. Lo si apprende se Gesù lo rivela. Per Legge antica nessuno poteva rendere testimonianza su se stesso. Anche a questo il Padre provvede perché il mistero del Figlio suo possa essere conosciuto. Il Padre lo rivela a Giovanni il Battista. Questi lo rivela al popolo e quanti lo interrogano. Poi sarà ancora il Padre a manifestare e rivelare il mistero del Figlio suo con le opere che gli dona da compiere. Ogni discepolo di Gesù è chiamato a rivelare il mistero del suo Redentore e Salvatore. Lo rivelerà con le parole, ma anche deve rivelarlo con le opere. Se lui è divenuto vero corpo di Cristo, deve anche compiere le opere di Cristo. Sono queste opere che attestano la verità delle sue parole. Con le Parole dice il mistero di Cristo, con le opere lo rende manifesto, visibile, conoscibile. Un cristiano che non pianta se stesso in Cristo, che non produce le opere del mistero che lo Spirito Santo ha scritto per lui, non può rendere testimonianza a Cristo e senza testimonianza, la sua missione è vana, non produrrà mai un solo frutto di salvezza. Per lui lo Spirito non può scrivere Cristo nei cuori. Madre della Redenzione, Angeli, Santi, fate che per noi Cristo Gesù sia scritto in ogni cuore.</p>
<p>23/12/19 GESÙ IL NAZARENO, IL RE DEI GIUDEI. Pilato, componendo l’iscrizione e ponendola sulla croce, ha detto al mondo chi era quel Crocifisso: “Gesù il Nazareno, il re dei Giudei”. I Giudei gli hanno imposto di crocifiggere il loro re e lui li ha ascoltati. Gesù però non è re alla maniera di questo mondo. Pilato questo lo sapeva bene. Gesù glielo aveva rivelato: “Pilato allora rientrò nel pretorio, fece chiamare Gesù e gli disse: «Sei tu il re dei Giudei?». Gesù rispose: «Dici questo da te, oppure altri ti hanno parlato di me?». Pilato disse: «Sono forse io Giudeo? La tua gente e i capi dei sacerdoti ti hanno consegnato a me. Che cosa hai fatto?». Rispose Gesù: «Il mio regno non è di questo mondo; se il mio regno fosse di questo mondo, i miei servitori avrebbero combattuto perché non fossi consegnato ai Giudei; ma il mio regno non è di quaggiù». Allora Pilato gli disse: «Dunque tu sei re?». Rispose Gesù: «Tu lo dici: io sono re. Per questo io sono nato e per questo sono venuto nel mondo: per dare testimonianza alla verità. Chiunque è dalla verità, ascolta la mia voce». Gli dice Pilato: «Che cos’è la verità?»” (Gv 18,33-38). Anche ai discepoli Gesù aveva rivelato che Lui non è re alla maniera di questo mondo: Gli altri dieci, avendo sentito, si sdegnarono con i due fratelli. Ma Gesù li chiamò a sé e disse: «Voi sapete che i governanti delle nazioni dóminano su di esse e i capi le opprimono. Tra voi non sarà così; ma chi vuole diventare grande tra voi, sarà vostro servitore e chi vuole essere il primo tra voi, sarà vostro schiavo. Come il Figlio dell’uomo, che non è venuto per farsi servire, ma per servire e dare la propria vita in riscatto per molti» (Mt 20,24-28). Gesù governa il mondo dalla croce, ma con la verità, la giustizia, la pace, l’amore, la libertà. Nel suo regno non ci sono schiavi, ma figli, figli che servono i loro fratelli dalla più pura obbedienza alla divina volontà. Anche se Pilato è fuori da questo mondo di Gesù Signore, sa che quest’uomo porta in sé un mistero che domani sarà svelato nella storia in parte. Totalmente sarà manifestato nell’eternità. Sappiamo che nell’ultimo giorno lo vedremo in tutto il suo splendore nella sua gloria di Signore e Giudice dell’universo. I Giudei leggono quanto scritto e vorrebbero che da verità oggettiva: “Gesù il Nazareno, il re dei Giudei”, divenisse verità soggettiva: “Costui ha detto: Io sono il re dei Giudei”. Pilato risponde con una frase lapidaria: “Ciò che ho scritto, ho scritto” – Quod scripsi, scripsi”. Se Pilato avesse trasformato la frase, saremmo precipitati nella soggettività senza alcuna verità storica. È quanto oggi si sta tentando di fare non solo con il Vangelo, ma con tutta la Rivelazione, la Tradizione, la Teologia, lo stesso Cristo Signore, il Padre celeste, lo Spirito Santo, la Chiesa, i suoi Sacramenti. Se tutto è realtà soggettiva, senza alcun valore oggettivo, allora è Abramo che pensa così. È Mosè, Giosuè, Davide, Isaia, Geremia, Malachia che pensano così. È Gesù che ha pensato così. Sono gli Apostoli che hanno pensato così. Si rispetta il loro pensiero, ma esso non ha alcuna valenza oggettiva per noi. È la Scrittura che pensa così. È il Vangelo che pensa così. È la Tradizione che dice così. È anche il Magistero che parla così. Mancando la verità oggettiva, tutto è rinviabile alla persona che così ha pensato prima o anche pensa oggi. Non c’è alcun obbligo per chi pensa in modo diverso. L’oggettività obbliga. La soggettività è della persona che la pone in essere, dicendola o facendola. Pilato scrive una verità oggettiva. Se noi oggi facciamo del Padre e del Figlio e dello Spirito Santo una cosa soggettiva, possiamo sciogliere con Loro qualsiasi relazione. Così dicasi anche della Scrittura, della Tradizione, del Magistero, della Chiesa, di ogni altro mistero. Divenendo tutto soggettivo, niente è vincolante per noi. Neanche Gesù Crocifisso è vincolante oggettivamente. Potrebbe essere vincolante soggettivamente. Se io voglio vincolarmi a Lui questo non significa che altri si debbano vincolare. Questi sono le conseguenze della trasformazione dell’oggettività in soggettività. Invece Cristo Gesù è realtà oggettiva, oggettivamente è la Luce del mondo, la Grazia, la Verità. Oggettivamente è il Mediatore unico e universale tra il Padre e ogni uomo. Oggettivamente è il solo nome nel quale è stabilito che possiamo essere salvati. Oggettivamente è il Giudice dei vivi e dei morti. Oggettivamente è il Salvatore dell’umanità, il solo Redentore. È questa oggettività che oggi viene scalzata dalle fondamenta. Si vuole un cristianesimo soggettivo nel quale ogni singola persona possa dargli la forma che lui preferisce. Ma è solo forma soggettiva. Madre della Redenzione, Angeli, Santi, fate che mai cadiamo in questa trappola di morte.</p>
<p>24/12/19 SATANA VI HA CERCATI PER VAGLIARVI COME IL GRANO. Le profondità di Satana chi le conosce? A stento conosciamo quelle di ieri, dopo che hanno lasciato il solco sulle nostre spalle. Quasi mai conosciamo quelle di oggi. Le sue sono sempre nuove, sempre diverse e sono anche molteplici nello stesso tempo. Per questo il Libro del Siracide avverte di prestare molta attenzione. Ci chiede di prepararci alle tentazione: “Figlio, se ti presenti per servire il Signore, prepàrati alla tentazione. Abbi un cuore retto e sii costante, non ti smarrire nel tempo della prova. Stai unito a lui senza separartene, perché tu sia esaltato nei tuoi ultimi giorni. Accetta quanto ti capita e sii paziente nelle vicende dolorose, perché l’oro si prova con il fuoco e gli uomini ben accetti nel crogiuolo del dolore. Nelle malattie e nella povertà confida in lui. Affìdati a lui ed egli ti aiuterà, raddrizza le tue vie e spera in lui” (Sir 2,1-6). Gesù invece ci dice che quando lo spirito immondo esce da un cuore, non trova pace finché non lo abbia nuovamente conquistato: “Quando lo spirito impuro esce dall’uomo, si aggira per luoghi deserti cercando sollievo, ma non ne trova. Allora dice: “Ritornerò nella mia casa, da cui sono uscito”. E, venuto, la trova vuota, spazzata e adorna. Allora va, prende con sé altri sette spiriti peggiori di lui, vi entrano e vi prendono dimora; e l’ultima condizione di quell’uomo diventa peggiore della prima. Così avverrà anche a questa generazione malvagia»” (Mt 12,43-45). Nessuno è al sicuro. Finché si sarà sulla terra, sempre saremo tentati perché abbandoniamo il cammino secondo la fede e ritorniamo ai nostri vecchi e nuovi idoli. San Pietro rivela ai cristiani che la tentazione serve a provare la fedeltà e la verità della nostra fede: “Perciò siete ricolmi di gioia, anche se ora dovete essere, per un po’ di tempo, afflitti da varie prove, affinché la vostra fede, messa alla prova, molto più preziosa dell’oro – destinato a perire e tuttavia purificato con fuoco – torni a vostra lode, gloria e onore quando Gesù Cristo si manifesterà. Voi lo amate, pur senza averlo visto e ora, senza vederlo, credete in lui. Perciò esultate di gioia indicibile e gloriosa, mentre raggiungete la mèta della vostra fede: la salvezza delle anime” (1Pt 1,6-9). La tentazione per l’uomo è come l’acqua per una nave, come il binario per un treno, come una strada per la macchina. Si giunge dalla terra al cielo passando di tentazione in tentazione e vincendole tutte. Gesù dice a Pietro una parola che va seriamente meditata: “Simone, Simone, ecco: Satana vi ha cercati per vagliarvi come il grano”. Ecco qual è la volontà di satana: vagliarci come si vaglia il grano. Togliere dal nostro cuore ogni scintilla di fede, verità, Vangelo, Parola di Dio. Tutto in noi dovrà essere dalla sua volontà di odio contro Dio e contro l’uomo. Gli antichi maestri di ascetica avevano due massime: “Non progredi est regredi” e “Corruptio optimi pessima”. Non progredire è regredire. La corruzione dell’ottimo è pessima. Sapendo che Satana ci tenta perché dal regno di Dio scivoliamo lentamente e senza neanche accorgercene nel suo regno di tenebra, chi vuole non cadere nelle sue trappole sempre nuove, deve rimanere non solo ancorato alla Parola di Dio, ma anche ad ogni comando ricevuto. Satana è più astuto di ogni uomo. Come l’uomo potrà vincere questa astuzia? Solo con l’obbedienza alla Parola e al mandato ricevuto. Cristo ha vinto Satana perché è stato ancorato alla Parola di Dio, scritta per Lui nella Legge, nei Profeti, nei Salmi, ma anche perché sempre inchiodato alla volontà attuale del Padre con i chiodi invisibili dello Spirito Santo. La crocifissione fisica è figura, immagine della crocifissione sulla croce dello Spirito Santo. Chi non si crocifigge sulla croce dello Spirito Santo, sempre come pula sarà portato da Satana nel suo regno e sempre come pula sarà acceso in un fuoco inestinguibile. Oggi come Satana sta conquistando i discepoli di Gesù? Convincendo i loro cuori che la Parola scritta e quanto da essa è scaturito è frutto del tempo per quel tempo. Oggi siamo nella modernità e anche per questo tempo occorre una Parola nuova? Qual è questa Parola nuova insegnata da Satana? L’esclusione di Cristo Gesù come unico e solo Mediatore, Redentore, Salvatore dell’uomo. Con l’esclusione di Cristo vi è anche l’esclusione del suo Vangelo. Oggi ci stiamo avviando verso un panteismo o un naturalismo nel quale non dovrà esistere alcuna verità confessata finora come verità. La verità è momentanea. Vale per l’istante in cui la si professa. Poi occorrono altre verità, anche effimere e momentanee. Madre della Redenzione, Angeli, Santi, ancorateci nella purissima Parola di Cristo Gesù.</p>
<p>25/12/19 PERCHÉ IMPONESSE LORO LE MANI E PREGASSE. Oggi viviamo in un mondo in cui non c’è rispetto per nessuna cosa. Si disprezzano e si infangano anche le cose più sante. Posso anche non credere in Cristo Gesù, il Crocifisso per amore, mai però sono abilitato a infangare la sua Persona, che è santissima e santissima deve sempre rimanere. Oggi però, vivendo in una società soffocata dall’idolatria e dalla universale immoralità, si infanga la Persona di Gesù, volendo attraverso di Lui colpire alcuni uomini di Chiesa che hanno vissuto o vivono senza alcun timore del Signore. Ognuno deve sapere che è peccato gravissimo dire falsa testimonianza o spargere calunnie, non solo con la parola, ma anche con lo scritto, le immagini, le raffigurazioni, i disegni, le vignette o cose del genere. Ogni calunnia e ogni falsa testimonianza per essere perdonata, va obbligatoriamente riparata. Fare di Gesù un pedofilo è calunnia orrenda, abominevole falsa testimonianza, colpa gravissima più che la crocifissione fisica. Gesù fu crocifisso ma da innocente. Questa falsa testimonianza o abominevole calunnia lo crocifigge dichiarandolo colpevole. Occorre ribellarsi con ogni forza contro le menzogne, le calunnie, le dicerie, gli scherzi, le bestemmie contro Colui che per amore nostro è finito sul patibolo della croce, trattato come un criminale mentre in verità è stato il più innocente e il più santo tra gli uomini. Oggi sono tanti coloro che lo rendono un peccatore e sono anche molti che lo fanno un giustificatore e un promotore di ogni peccato tra gli uomini, anche di alcuni peccati che per la Scrittura Santa sono un vero abominio. Purtroppo oggi non c’è più alcun rispetto e neanche più alcuna regola oggettiva da osservare. Un tempo si diceva: “Scherza con i fanti, ma lascia in pace i santi”. Un tempo si dava onore chi l’onore andava donato. Ma oggi tutto si può disprezzare, tutto infangare, su tutto scherzare, tutto può essere ridicolizzato, tutto può essere calunniato e tutto avvolto da falsa testimonianza e calunnia. Ognuno però deve sapere che un giorno dovrà presentarsi proprio alla presenza di Cristo Gesù, oggi infangato, disprezzato, calunniato, vilipeso, distrutto nella sua santità, e a Lui si dovrà rendere conto di ogni parola e opera. Niente rimarrà impunito. Su ogni cosa saremo sottoposti a giudizio. Prima di insultare il nostro Giudice è cosa doverosa riflettere, meditare, pensare con grande attenzione. Domani al suo cospetto che dirò? Come potrò giustificare quanto sto dicendo in modo cattivo e calunnioso? Sono domande che vanno fatte al proprio cuore. La Parola di Gesù è chiara su questo argomento: “Prendete un albero buono, anche il suo frutto sarà buono. Prendete un albero cattivo, anche il suo frutto sarà cattivo: dal frutto infatti si conosce l’albero. Razza di vipere, come potete dire cose buone, voi che siete cattivi? La bocca infatti esprime ciò che dal cuore sovrabbonda. L’uomo buono dal suo buon tesoro trae fuori cose buone, mentre l’uomo cattivo dal suo cattivo tesoro trae fuori cose cattive. Ma io vi dico: di ogni parola vana che gli uomini diranno, dovranno rendere conto nel giorno del giudizio; infatti in base alle tue parole sarai giustificato e in base alle tue parole sarai condannato»” (Mt 12,33-37). Queste parole valgono per ogni uomo, credente o non credente, cristiano o pagano. Tutti domani dovremo presentarci al cospetto di Gesù per essere da Lui giudicati con giudizio eterno e il giudizio sarà vita ma anche di morte per sempre. Terribile verità, ma purissima verità. Gesù nella sua verità è il Santo, l’Innocente, il Purissimo, Colui che mai ha conosciuto il male. Lui è anche ricco di grazia e di bontà, di luce e sapienza, giustizia e pace, misericordia e grande carità. I bambini vengono a Lui portati perché lui imponga le mani e li benedica. Con l’imposizione delle mani sul campo vi è vera trasmissione di luce, grazia, benedizione, vita. Benedire nel linguaggio biblico non è solo un dire bene, ma è un fare bene. Dio ci benedice e trasforma la nostra vita. La cambia sostanzialmente. Da vita verso il male, sommersa dal male, diviene vita verso il bene, sommersa nel bene. Perché la benedizione sia efficace occorre la fede di chi benedice e di chi chiede di essere benedetto. Inoltre occorre anche essere in stato di grazia. Mai il Signore potrà benedire un peccatore, uno che disobbedisce alla sua Legge. La Benedizione è nella Legge. Anzi è un frutto della Legge osservata. Ogni obbedienza alla Legge si trasforma in benedizione per chi obbedisce. Oggi questa verità manca al cristiano. Chiede la benedizione nel peccato per continuare a peccare, la chiede dall’immoralità per perseverare in essa, la chiede nella trasgressione dei comandamenti per continuare a trasgredire. La benedizione non è un atto magico, bensì un’azione di purissima fede. Si benedice nella fede, dalla fede, mai senza la fede, fuori dalla fede. Oggi purtroppo si vede il presbitero non come ministro operante nella fede per la fede, ma come un mago che deve soddisfare tutte le richieste degli uomini. Oggi tutto si chiede di benedire. Se però manca la conversione e la volontà di camminare nella Legge del Signore, la benedizione, anche se impartita, rimane senza alcun effetto. Anche questa verità va insegnata al popolo cristiano, oggi così lontano dalle verità della fede che dice di professare. Urge una immersione nella più pura verità. Madre della Redenzione, Angeli, Santi, fate che mai infanghiamo la Santità di Gesù Signore.</p>
<p>26/12/19 VERA BESTEMMIA. È vera bestemmia, di conseguenza peccato gravissimo, parlare nel nome del Signore e dire cose che lui mai ha detto e neanche ha pensato. Dio è eterna verità. Mai in suo nome vanno dette falsità. Chi per ministero e per missione è chiamato a parlare sempre nel nome del Signore? Nella Chiesa di Dio, il primo in assoluto obbligato a dire la verità, nel rispetto della Rivelazione, della Tradizione, del Magistero, è il Papa. Dalla sua parola è il bene non solo di tutta la Chiesa, ma anche dell’intera umanità. Lui è luce universale: della Chiesa e del mondo. Una sola sua parola non vera o non pienamente vera o che lascia spazio a interpretazioni arbitrarie e peregrine, può compromettere il mistero della salvezza. Questo mai dovrà accadere. Lui è il custode e il garante della verità di Cristo Gesù, da cui nasce ogni altra verità. Il Vescovo è vero pastore della porzione del gregge di Cristo che a Lui viene affidata. Anche Lui, essendo fondamento visibile dell’unità, della carità, della verità di tutto il gregge a Lui consegnato, è obbligato a parlare sempre dalla più pura verità di Cristo Signore. Una sola parola dell’uomo, detta però con l’autorità del pastore, potrebbe causare gravi danni nella mente e nei cuori di molti. Altissima è la sua responsabilità. Mai dovrà lasciare che altri interpretino in modo falso, bugiardo, errato le sue parole. Urge molta vigilanza. Quanto detto per il Papa e per il Vescovo vale anche per il Parroco. Anche Lui è pastore del gregge. Lo stesso vincolo della comunione gerarchica che regna tra il Vescovo e il Papa deve regnare tra il Parroco e il Vescovo. Lui è obbligato al rispetto della purezza dell’annunzio. Quanti sono Sacerdoti, ma non sono Parroci, anche loro hanno l’obbligo della comunione gerarchica e dell’annuncio del mistero di Cristo Gesù secondo purezza di fede e di dottrina. Non possono predicare a loro gusto. La verità salva il mondo. La falsità lo immerge nelle tenebre. Menzione particolare va data al confessore e al direttore o padre spirituale. Ogni loro falso discernimento in materia di fede e di morale, può compromettere non solo il raggiungimento della vera santità di un’anima, quanto anche la si può avviare verso la morte eterna. Confessori e Padri spirituali possono creare santi e anche diavoli. Possono condurre alla più alta santità, ma anche nella falsità distruttrice di tutto il sacro deposito della fede o della sana dottrina. Per questo urge che siano sempre in comunione di luce con lo Spirito Santo. Il Diacono è obbligato a parlare sempre con parole di Dio e mai con parole di uomo. Lui è ministro della carità di Cristo nella Chiesa. Vi è forse carità più grande di quella del dare una parola di purissima verità a quanti hanno bisogno di luce vera per conoscere Cristo Gesù? Il Cresimato è testimone di Gesù Signore, della sua vita, morte, risurrezione, gloriosa ascensione al cielo, dono dello Spirito Santo. Al testimone non si chiede altro se non che risulti fedele in ogni sua testimonianza. Sempre lui dovrà parlare dalla verità del mistero di Gesù. Il Battezzato è figlio di Dio. È obbligato a dire sempre la verità del Padre suo. Se lui non parla dalla verità del Padre, nessuno per lui verrà alla fede. Mentre per lui il mondo intero dove essere chiamato a divenire discepolo di Gesù, il solo Redentore e Salvatore dell’uomo. Sono obbligati a parlare dalla purissima verità di Gesù, del Padre, dello Spirito, della Chiesa tutti i professori di teologia cattolica. Un errore, una falsità, una menzogna inoculata in un cuore che è lì per apprendere la verità, domani potrà creare molto danno a molti cuori. Sappiamo dalla storia, testimone infallibile presso Dio, che molti professori di teologia hanno veicolato nel tempo eresie e veicolano menzogne e falsità, distruggendo tutto il deposito della fede. Questi danni non sono più riparabili. Il fiume della falsità è ormai straripato. I Catechisti anche loro sono obbligati ad un insegnamento secondo verità del Catechismo che impartiscono a quanti sono impegnati in una crescita sana secondo purezza di verità. Mai dovranno insegnare dal loro cuore, ma sempre dal cuore di Cristo, nella luce dello Spirito Santo. A questo peccato di bestemmia, quando si proferiscono falsità da coloro che per ministero sono obbligati alla verità, se ne aggiunge un altro altrettanto grave. È il peccato contro la carità e contro la missione evangelizzatrice. Si invita una persona perché entri in Chiesa. Dopo insistenza la persona viene ma per essere nutrita di menzogne e di dicerie umane. Missione evangelizzatrice e carità sono gravissimamente offese. Vale anche per quanti tengono conferenze o le moderano o vi partecipano anche come esperti o per altri svariati motivi. Una persona lascia il lavoro, parte da lontano e anche da lontanissimo per partecipare ad una conferenza o ad altri incontri formativi e poi dalla bocca di chi parla sente non il nulla, ma la falsità e la menzogna elevate a dottrina. È grave abuso e peccato contro la persona. Questi peccati vanno gridati, anzi urlati. Non si può sciupare un pomeriggio per essere nutriti di dicerie, falsità, menzogne, pensieri del proprio cuore. Non si possono perdere dieci anni di studi teologici per essere addottrinati con falsità e menzogne. È peccato gravissimo. Chi parla alla presenza anche di una sola persona è obbligato, se parla in nome di Dio, a dire solo la verità del Dio nel cui nome lui parla. O altrimenti è tenuto a fare una dichiarazione prima di iniziare a parlare: Non parlo come uomo di Dio in nome di Dio. Parlo nel mio nome. L’onestà è tutto per un uomo. Ma oggi si parla in nome proprio e ci si appella a Dio. Con questo sottile sotterfugio diabolico, si manda in rovina il gregge del Signore. Chi manda in perdizione anche una sola anima, sappia che dovrà rendere conto a Dio nel giorno del giudizio. Così il profeta: “Guai a coloro che chiamano bene il male e male il bene, che cambiano le tenebre in luce e la luce in tenebre, che cambiano l’amaro in dolce e il dolce in amaro. Guai a coloro che si credono sapienti e si reputano intelligenti” (Is 5,20-21). Siamo tutti avvisati. Madre della Redenzione, Angeli, Santi, fate che nella Chiesa si odano solo parole di Dio e mai più parole di falsità e di menzogna che mandano in rovina tutto il gregge di Cristo Gesù.</p>
<p>27/12/19 BREVI RIFLESSIONI – MISSIONE SEMPRE DA COMPRENDERE. Il Dio vivo e vero è mistero eterno di unità e trinità. In Cristo è mistero eterno di salvezza e redenzione. Nello Spirito Santo è mistero eterno di verità e santità per ogni uomo. Nella Chiesa una, santa, cattolica, apostolica è mistero eterno di rigenerazione a vita nuova. Da Cristo, nello Spirito Santo, l’uomo non solo è stato chiamato a divenire verità e santità di questo mistero eterno, ma anche a farsi missionario di esso, perché ogni altro uomo possa divenire mistero di questo mistero e anche lui missionario del mistero eterno del suo Signore. Se il mistero è eterno e sempre da conoscere e da comprendere nello Spirito Santo, anche la missione è sempre da conoscere e da comprendere nello Spirito Santo. Man mano che si conosce il mistero di Dio, divenendo mistero nel mistero, anche la missione si conosce. Se si arresta il nostro cammino nel mistero eterno del nostro Dio anche la conoscenza del mistero della nostra missione si arresta. Quando si arresta la conoscenza del mistero anche la missione stessa si arresta, non viene portata più avanti. Muore con noi. Finisce. È quanto sta accadendo oggi al cristiano. Avendo lui smarrito la verità del mistero del suo Dio ha anche smarrito la verità della sua missione. Non conoscendo più lui la verità del suo Dio neanche la sua verità più conosce. Senza la verità di Dio in lui, tutto diviene falsità. Un cristiano senza vero mistero è un cristiano seva vera missione. È questo oggi il male oscuro del cristiano: è fuori dal mistero di Dio e dal suo mistero, fuori dal mistero della Chiesa e della missione di salvezza. Tutto oggi è il frutto della perdita del mistero del suo Dio.</p>
<p>27/12/19 NON GIUDICARE NON CALUNNIARE NON MORMORARE. Giudicare, Calunniare, Mormorare sono tre parole cattive su cui è giusto e doveroso fare chiarezza. La più grave di queste parole cattive è la calunnia, che è l’attribuzione ad una persona di un peccato non commesso. La calunnia va sempre riparata ai fini del perdono. Se non c’è riparazione non c’è perdono. La calunnia è peccato contro la verità e la dignità della persona umana. Oggi viviamo nel mondo della calunnia. La si beve come l’acqua, la si respira come l’aria. Calunnie contro Dio e calunnie contro l’uomo. La calunnia è universale. Si giudica quando si condanna la persona senza però conoscere né il cuore e né la personale responsabilità. Solo Dio conosce il cuore e solo lui può giudicare. Ad ognuno di noi spetta però il discernimento del bene e del male secondo Dio. Si discerne e si corregge fraternamente. La mormorazione avviene quando si parla male dell’altro perché quanto da lui operato o detto non corrisponde ai nostri pensieri e desideri. Ognuno è chiamato a pensare sempre dai pensieri di Dio e di Cristo e dai loro desideri. Nessuno è pensiero e desiderio per un altro.</p>
<p>27/12/19 SANTITÀ E SALVEZZA. Chi vuole operare per la salvezza dei suoi fratelli, necessariamente dovrà crescere in santità e vera giustizia, carità e misericordia. Si cresce, obbedendo a Dio in ogni sua Parola. È la nostra obbedienza che produce frutti di conversione e di salvezza per ogni nostro fratello. Chi è stato incaricato di una missione di salvezza e di redenzione, sappia che se non vi è crescita in santità, la sua missione sarà sterile, vana. Madre della Redenzione, Angeli, Santi, fate che viviamo la nostra missione in piena obbedienza.</p>
<p>28/12/19 GIUSTIZIA SECONDO DIO. Quando si parla di “Giustizia di Dio”, necessariamente dobbiamo parlare di “Misericordia di Dio”, “Parola di Dio”, “Fedeltà di Dio”. Prima di ogni cosa dobbiamo parlare però di Dio. Chi è Dio, il nostro Dio, il Dio vivo e vero? È il Creatore dell’uomo, ma anche il suo Signore. Dio è il Signore dell’uomo. Se l’uomo vuole essere vero uomo, se vuole rimanere nella sua verità di creazione, se vuole crescere in essa, deve rimanere nella prima verità del suo essere. Qual è questa verità di essere? L’uomo è da Dio e per Lui. Nel tempo e nell’eternità. Come il Signore manifesta all’uomo la sua verità? Attraverso la sua Parola, alla quale Lui, il Signore, chiede obbedienza. Tutto è dalla volontà dell’uomo. Se obbedisce, cammina nella sua verità e progredisce in essa. Se disobbedisce, entra in un cammino di falsità e di morte. Subito appare la “Giustizia di Dio”. Quanto il Signore dice all’uomo, si compie. Vive se obbedisce. Muore se disobbedisce. Cammina nella sua verità se ascolta. Muore alla sua verità se non ascolta. Entriamo così nella “Fedeltà di Dio”. Quanto Dio dice si compie sempre. Dio è fedele alla sua Parola. Se la Parola dice all’uomo che lui muore, di certo morirà. Se dice che vive, di certo vivrà. Nell’obbedienza alla Parola è la vita. Nella disobbedienza è la morte. Dio non sarebbe fedele e neanche giusto, se la sua Parola non operasse ciò che dice. Ora subentra un’altra verità in Dio: la sua “Misericordia”. Cosa è la “Misericordia di Dio”? È la sua compassione per ogni uomo, al quale promette il perdono se si pente delle sue disobbedienze alla divina Parola e ritorna nell’obbedienza. Fin dove giunge la Misericordia di Dio? Fino al dono del Figlio suo dalla croce per la nostra redenzione eterna. Fino al dono dello Spirito Santo. Fino al dono di farci suoi figli di adozione nel suo Figlio Cristo Signore. Fino al dono di una nuova creazione. Fino al dono della beatitudine eterna nel Paradiso. Tutto però è condizionato dalla nostra obbedienza alla sua divina Parola e tutto al nostro pentimento, alla nostra conversione, alla volontà di camminare nella sua Parola. Oggi invece si vuole la Misericordia, ma senza la Parola, senza la Fedeltà, senza la Giustizia. Oggi si vuole un Dio senza Parola, un Dio senza Fedeltà, un Dio senza Giustizia. Si vuole un Dio solo Misericordia. L’uomo può commettere ogni iniquità, misfatto, nefandezza, crimine, domani nell’eternità avrà la beatitudine eterna. Oggi si vuole un Dio non Dio, non Signore. Oggi si dice che la Parola non è più Parola, ma frutto del tempo, della storia, della mentalità del tempo, della cultura, della tradizione. Ma così operando si priva la Scrittura del suo carattere sacro di rivelazione, luce eterna, vera Parola di Dio. Se ne fa un fatto umano. Che Dio sia fedele alla Parola, che la Parola produca ciò che dice lo si vede dalla storia. Oggi ci siamo separati dalla Parola, stiamo costruendo una storia di morte non di vita. Una storia di odio non di amore. Una storia di tenebre non di luce, di falsità non di verità. Se si nega la “Fedeltà di Dio”, la “Giustizia di Dio”, la “Parola di Dio”, neanche c’è più “Misericordia di Dio”. Dio non è più il Signore dell’uomo. L’uomo non è stato creato per Cristo in vista di Cristo. Non è stato redento da Cristo in vista di Cristo per essere sua vita. Il Dio nel quale crediamo è un idolo. Una invenzione della nostra mente. Per moltissimi cristiani oggi il loro Dio è un idolo. È un Dio senza Parola, senza Giustizia, senza Fedeltà. È un Dio senza l’uomo. Dio serve solo perché gli doni il paradiso quando entrerà nell’eternità. È possibile oggi invertire questa tendenza? È assai difficile, se non impossibile. Ormai non si combatte solo contro una sola falsità, una sola eresia, una sola verità negata. La diga si è rotta e tutto il fiume della falsità infernale sta invadendo ogni mente e ogni cuore. Si dovrebbe riparare la diga. Ma quest’opera ormai è divenuta impossibile. Le maestranze addette ai lavori anziché riparare allargano sempre più la voragine e sempre nuova acqua di falsità allaga cuori e menti dei discepoli di Gesù. La diga ogni giorno perde pezzi di muro. Oggi ogni singolo discepolo di Gesù può salvare solo se stesso, mostrando però ad ogni altro discepolo come ci si salva. Neanche più si può annunciare la verità di Cristo. Si viene accusati di essere persone fuori dalla storia e fuori dal mondo giustificatore di ogni male. Gesù lo dice. Salverà la vita chi avrà perseverato sino alla fine. Si salverà chi avrà creduto che la sua Parola è la sola di vita eterna e le avrà prestato ogni obbedienza. Gesù è il Martire nella perseveranza fino alla morte. Anche i suoi discepoli sono chiamati al martirio. Madre della Redenzione, Angeli, Santi, fate che il cristiano ritorni nella verità della Parola di Gesù Signore.</p>
<p>29/12/19 AL COSPETTO DI NOSTRO SIGNORE GESÙ CRISTO. Insegna il Qoelet: “Conclusione del discorso, dopo aver ascoltato tutto: temi Dio e osserva i suoi comandamenti, perché qui sta tutto l’uomo. Infatti, Dio citerà in giudizio ogni azione, anche tutto ciò che è occulto, bene o male (Qo 12,13-14). È verità universale, per ogni uomo. Insegna l’Apostolo Paolo: “Quindi, miei cari, voi che siete stati sempre obbedienti, non solo quando ero presente ma molto più ora che sono lontano, dedicatevi alla vostra salvezza con rispetto e timore” (Fil 2,12). Ci si deve dedicare, perché tutti saremo sottoposti a giudizio. Il tempo è dato all’uomo perché porti la sua vita nella più alta santità, così da poter essere trovato irreprensibile dinanzi al Signore suo Dio, nel giorno del giudizio, che potrebbe essere anche oggi, in questo istante. La vera escatologia è morte, giudizio, inferno, paradiso. Poiché oggi abbiamo noi abolito sia il giudizio che l’inferno cade tutta la Parola del Signore. Cade il Qoelet, cade l’Apostolo Paolo, cade la Parola di Cristo Gesù, cade tutta la Scrittura Santa, compresa la bimillenaria Tradizione della Chiesa e il suo Magistero. Tutto cade. Non rimane più alcuna verità oggettiva. Tutto oggi sta divenendo soggettivo. Verità è ciò che l’uomo vuole. Così l’aborto è verità. Il divorzio è verità. L’omosessualità è verità. La trasgressione di ogni comandamento è verità. Dall’uomo tutto è trasformato in verità. Se questa trasformazione la facesse in suo nome, non sarebbe così grave. La si potrebbe contestare e contrastare con la Parola della Scrittura. Invece tutto è trasformato in verità in nome di Dio, in nome della Scrittura, in nome di Cristo, in nome dello Spirito e della Chiesa. Con sottile astuzia diabolica si insinua nelle menti e nei cuori la “temporaneità” della Parola del Signore. Essa è stata detta per un tempo e non per tutti i tempi. È stata data per ieri e non per oggi. Oggi occorre una parola per oggi. Domani per domani. Non vi è Parola eterna. Se non è Parola eterna, è Parola per il momento. Se è Parola per il momento, ogni momento dovrà avere la sua Parola. Anticamente era il Signore che suscitava i profeti, oggi è lo stesso cristiano che si fa profeta e in nome di Dio dice quale dovrà essere la parola del momento. Poiché ogni cristiano può costituirsi profeta del Padre o di Cristo Gesù, muore la Parola unica del momento, sorgono e nascono le molte Parole per il momento. È questa la confusione nella quale oggi è precipitata la cristianità. Ogni suo figlio s'è fatto profeta di Cristo Gesù. Ecco la Parola della modernità: Non c’è alcun giudizio di Dio. Non c’è nessuno inferno. Non esiste la giustizia di Dio. C’è solo la sua misericordia. Non esiste il peccato. Non esiste il male. Neanche Satana esiste. Non c’è obbedienza ai Comandamenti. Non serve. Ognuno ha il diritto di determinare la sua vita. A nessuno dovrà essere insegnata la verità della salvezza. Tutti possono vivere seguendo il loro cuore. Tutto è amore. Sono alcune delle moderne profezie per la modernità. Tutto è rigorosamente affermato in nome di Dio. Parlare di giudizio di Dio in questa profezia non c’è spazio. Appellarsi alla Scrittura non ha senso. Essa appartiene al tempo di ieri e non al nostro tempo. Neanche ci si può appellare alla razionalità. Tutto oggi è frutto della volontà e della personale profezia. Poiché la vera fede è di ogni singola persona, ognuno può scegliere se rimanere fermo e risoluto nella Parola eterna di Dio e di Gesù, nella verità eterna dello Spirito Santo, oppure lasciarsi anche lui governare dalle moderne parole frutto della nostra modernità. Possiamo ritornare alla Parola eterna del nostro Dio, del nostro Cristo, del nostro Spirito Santo o siamo condannati alla parola delle moderne profezie sataniche e infernali? Chi vuole può tornare in ogni momento. Dio è sempre pronto ad accogliere chi vuole camminare con lui. La scelta è però personale, del singolo. Ognuno però con Simon Pietro dovrebbe dire, mentre tutti seguono le moderne profezie: “Signore, da chi andremo? Tu hai parole di vita eterna. E noi abbiamo conosciuto e crediamo che tu sei il Santo di Dio, il nostro Messia”. Oggi per la modernità dire ad un uomo “convertiti e credi nel Vangelo”, è grave offesa per la religione che lui professa. Tutte le religioni sono uguali. Madre della Redenzione, Angeli, Santi, fate che il cristiano creda nella Parola di Gesù Signore.</p>
<p>30/12/19 FALSA CARTA DI IDENTITÀ. Il cristiano deve porre sulla sua carta di identità l’immagine Cristo Gesù, che è l’Immagine Eterna e Incarnata del Padre. La sua pertanto deve essere immagine di verità, giustizia, obbedienza, carità, compassione, misericordia, fedeltà, offerta della vita per la redenzione. La carta di identità del cristiano è falsa quando su di essa vi è invece l’immagine di Satana che è l’immagine della superbia, dell’odio, dell’invidia, della falsità, della menzogna, dell’inganno, della cattiveria, dell’ingiustizia, del peccato, della morte, della volontà di male. Ecco la carta d’identità dell’Apostolo Paolo: “Da parte nostra non diamo motivo di scandalo a nessuno, perché non venga criticato il nostro ministero; ma in ogni cosa ci presentiamo come ministri di Dio con molta fermezza: nelle tribolazioni, nelle necessità, nelle angosce, nelle percosse, nelle prigioni, nei tumulti, nelle fatiche, nelle veglie, nei digiuni; con purezza, con sapienza, con magnanimità, con benevolenza, con spirito di santità, con amore sincero, con parola di verità, con potenza di Dio; con le armi della giustizia a destra e a sinistra; nella gloria e nel disonore, nella cattiva e nella buona fama; come impostori, eppure siamo veritieri; come sconosciuti, eppure notissimi; come moribondi, e invece viviamo; come puniti, ma non uccisi; come afflitti, ma sempre lieti; come poveri, ma capaci di arricchire molti; come gente che non ha nulla e invece possediamo tutto!” (2Cor 6,3-10). Con questa carta di identità che ogni giorno diviene sempre più bella e attraente, l’Apostolo non solo parla di Cristo Signore, lo mostra al vivo anche da Crocifisso. Lui cammina sulla croce verso la croce. Ecco ora come l’Apostolo Paolo vede l’immagine del discepolo di Gesù: “Per il resto, rafforzatevi nel Signore e nel vigore della sua potenza. Indossate l’armatura di Dio per poter resistere alle insidie del diavolo. La nostra battaglia infatti non è contro la carne e il sangue, ma contro i Principati e le Potenze, contro i dominatori di questo mondo tenebroso, contro gli spiriti del male che abitano nelle regioni celesti. Prendete dunque l’armatura di Dio, perché possiate resistere nel giorno cattivo e restare saldi dopo aver superato tutte le prove. State saldi, dunque: attorno ai fianchi, la verità; indosso, la corazza della giustizia; i piedi, calzati e pronti a propagare il vangelo della pace. Afferrate sempre lo scudo della fede, con il quale potrete spegnere tutte le frecce infuocate del Maligno; prendete anche l’elmo della salvezza e la spada dello Spirito, che è la parola di Dio. In ogni occasione, pregate con ogni sorta di preghiere e di suppliche nello Spirito, e a questo scopo vegliate con ogni perseveranza e supplica per tutti i santi” (Ef 6,10-18). Questa armatura va curata ogni giorno con somma cura. L’Apostolo Pietro invece vede l’immagine del cristiano in un perenne divenire. Ogni giorno ad essa va aggiunta una virtù nuova: “Per questo mettete ogni impegno per aggiungere alla vostra fede la virtù, alla virtù la conoscenza, alla conoscenza la temperanza, alla temperanza la pazienza, alla pazienza la pietà, alla pietà l’amore fraterno, all’amore fraterno la carità. Questi doni, presenti in voi e fatti crescere, non vi lasceranno inoperosi e senza frutto per la conoscenza del Signore nostro Gesù Cristo. Chi invece non li possiede è cieco, incapace di vedere e di ricordare che è stato purificato dai suoi antichi peccati. Quindi, fratelli, cercate di rendere sempre più salda la vostra chiamata e la scelta che Dio ha fatto di voi. Se farete questo non cadrete mai. Così infatti vi sarà ampiamente aperto l’ingresso nel regno eterno del Signore nostro e salvatore Gesù Cristo” (2Pt 1,6-11). Ogni discepolo di Gesù è obbligato a mettere ogni impegno a mostrare la sua vera identità di corpo di Cristo, di figlio del Padre nel Figlio suo Gesù, tempio vivo dello Spirito, testimone fedele della verità e della giustizia, della carità e speranza che sono in Cristo Gesù. Ecco una carta di identità falsa, mostrata dallo Spirito, all’Apostolo Giovanni: “All’angelo della Chiesa che è a Laodicèa scrivi: “Così parla l’Amen, il Testimone degno di fede e veritiero, il Principio della creazione di Dio. Conosco le tue opere: tu non sei né freddo né caldo. Magari tu fossi freddo o caldo! Ma poiché sei tiepido, non sei cioè né freddo né caldo, sto per vomitarti dalla mia bocca. Tu dici: Sono ricco, mi sono arricchito, non ho bisogno di nulla. Ma non sai di essere un infelice, un miserabile, un povero, cieco e nudo. Ti consiglio di comperare da me oro purificato dal fuoco per diventare ricco, e abiti bianchi per vestirti e perché non appaia la tua vergognosa nudità, e collirio per ungerti gli occhi e recuperare la vista. Io, tutti quelli che amo, li rimprovero e li educo. Sii dunque zelante e convèrtiti. Ecco: sto alla porta e busso. Se qualcuno ascolta la mia voce e mi apre la porta, io verrò da lui, cenerò con lui ed egli con me. Il vincitore lo farò sedere con me, sul mio trono, come anche io ho vinto e siedo con il Padre mio sul suo trono. Chi ha orecchi, ascolti ciò che lo Spirito dice alle Chiese”» (Ap 3,14-22). Un cristiano con una carta di identità falsa, è vergogna e scandalo per la Chiesa e per il mondo. Vedendo la sua falsità nessuno mai per lui si convertirà a Gesù Signore. La sua testimonianza è vana. Madre della Redenzione, Angeli, Santi, fate che il cristiano sia nella Chiesa e nel mondo vera immagine di Cristo Signore.</p>
<p>31/12/19 LINGUAGGIO DURO. Quando il cuore è duro, è come pietra, per questo cuore la Parola di Dio è dura e dice parole dure contro il suo Dio e Signore. Così il Profeta Malachia: “Duri sono i vostri discorsi contro di me – dice il Signore – e voi andate dicendo: «Che cosa abbiamo detto contro di te?». Avete affermato: «È inutile servire Dio: che vantaggio abbiamo ricevuto dall’aver osservato i suoi comandamenti o dall’aver camminato in lutto davanti al Signore degli eserciti? Dobbiamo invece proclamare beati i superbi che, pur facendo il male, si moltiplicano e, pur provocando Dio, restano impuniti». Allora parlarono tra loro i timorati di Dio. Il Signore porse l’orecchio e li ascoltò: un libro di memorie fu scritto davanti a lui per coloro che lo temono e che onorano il suo nome. Essi diverranno – dice il Signore degli eserciti – la mia proprietà particolare nel giorno che io preparo. Avrò cura di loro come il padre ha cura del figlio che lo serve. Voi allora di nuovo vedrete la differenza fra il giusto e il malvagio, fra chi serve Dio e chi non lo serve. Ecco infatti: sta per venire il giorno rovente come un forno. Allora tutti i superbi e tutti coloro che commettono ingiustizia saranno come paglia; quel giorno, venendo, li brucerà – dice il Signore degli eserciti – fino a non lasciar loro né radice né germoglio. Per voi, che avete timore del mio nome, sorgerà con raggi benefici il sole di giustizia e voi uscirete saltellanti come vitelli dalla stalla. Calpesterete i malvagi ridotti in cenere sotto le piante dei vostri piedi nel giorno che io preparo, dice il Signore degli eserciti” (Mal 3,13-21). Gesù parla. I cuori induriti nella falsità dichiarano duro e pertanto inaccettabile il suo discorso: “Gesù disse queste cose, insegnando nella sinagoga a Cafàrnao. Molti dei suoi discepoli, dopo aver ascoltato, dissero: «Questa parola è dura! Chi può ascoltarla?». Gesù, sapendo dentro di sé che i suoi discepoli mormoravano riguardo a questo, disse loro: «Questo vi scandalizza? E se vedeste il Figlio dell’uomo salire là dov’era prima? È lo Spirito che dà la vita, la carne non giova a nulla; le parole che io vi ho detto sono spirito e sono vita. Ma tra voi vi sono alcuni che non credono». Gesù infatti sapeva fin da principio chi erano quelli che non credevano e chi era colui che lo avrebbe tradito. E diceva: «Per questo vi ho detto che nessuno può venire a me, se non gli è concesso dal Padre». Da quel momento molti dei suoi discepoli tornarono indietro e non andavano più con lui. Disse allora Gesù ai Dodici: «Volete andarvene anche voi?». Gli rispose Simon Pietro: «Signore, da chi andremo? Tu hai parole di vita eterna e noi abbiamo creduto e conosciuto che tu sei il Santo di Dio» (Gv 6,59-69). È sempre dal cuore duro che nascono accuse dure contro il Signore e la sua Parola. Quando il cuore cerca Dio, la Parola del Signore diviene dolce e soave. Così il Salmo: “La legge del Signore è perfetta, rinfranca l’anima; la testimonianza del Signore è stabile, rende saggio il semplice. I precetti del Signore sono retti, fanno gioire il cuore; il comando del Signore è limpido, illumina gli occhi. Il timore del Signore è puro, rimane per sempre; i giudizi del Signore sono fedeli, sono tutti giusti, più preziosi dell’oro, di molto oro fino, più dolci del miele e di un favo stillante. Anche il tuo servo ne è illuminato, per chi li osserva è grande il profitto. Le inavvertenze, chi le discerne? Assolvimi dai peccati nascosti. Anche dall’orgoglio salva il tuo servo” (Sal 19 (18), 8-14). Chi ama la Parola del Signore, chi vive di obbedienza ad essa, mai dirà che è dura. Chi invece si ribella, vive nella disobbedienza, sempre la dichiarerà dura, non vivibile, non accettabile, via non percorribile. Oggi il cuore duro tutto dichiara duro. Gesù invece afferma che il suo carico è leggero e il suo giogo è dolce: “In quel tempo Gesù disse: «Ti rendo lode, Padre, Signore del cielo e della terra, perché hai nascosto queste cose ai sapienti e ai dotti e le hai rivelate ai piccoli. Sì, o Padre, perché così hai deciso nella tua benevolenza. Tutto è stato dato a me dal Padre mio; nessuno conosce il Figlio se non il Padre, e nessuno conosce il Padre se non il Figlio e colui al quale il Figlio vorrà rivelarlo. Venite a me, voi tutti che siete stanchi e oppressi, e io vi darò ristoro. Prendete il mio giogo sopra di voi e imparate da me, che sono mite e umile di cuore, e troverete ristoro per la vostra vita. Il mio giogo infatti è dolce e il mio peso leggero»” (Mt 11,25-30). Se per noi il Vangelo è duro, è segno che il cuore è di pietra. Se invece la Parola di Gesù è dolce e soave, allora è segno che il cuore è in Cristo Signore ed è governato dallo Spirito Santo. Sempre chi si consegna allo Spirito di Dio cammina di verità in verità, di luce in luce. Più obbedisce e più ama obbedire. La Parola per lui è dolce. Madre della Redenzione, Angeli, Santi, fateci miti e umili di cuore.</p>

<p>1/01/20 MEDITAZIONE - E DA QUELL’ORA IL DISCEPOLO L’ACCOLSE CON SÉ. Gesù è sulla croce. Presso di essa vi sono sua madre, la sorella di sua madre, Maria madre di Clèopa e Maria di Màgdala. Non vi sono solo donne. Vi è accanto alle donne anche il discepolo che Gesù amava. Quanto era in possesso di Gesù, lui lo aveva già donato. Anche delle sue vesti ha fatto dono. I soldati le hanno equamente divise e sulla tunica che era senza cuciture hanno tirato a sorte a chi dovesse toccare. Gesù ancora però ha un grande tesoro: la Madre sua. Anche di questo tesoro si spoglia, si libera. Ne fa dono a Giovanni. A Giovanni la dona come sua vera Madre. Alla Madre dona Giovanni come suo vero Figlio. Il Vangelo così conclude questo mirabile evento: “E da quell’ora il discepolo l’accolse con sé”. La prese con sé come sua vera Madre. Giovanni prende il posto di Gesù nel cuore della Madre sua. Ora è giusto che ci chiediamo: qual è il significato teologico, cristologico, ecclesiologico di questo dono? Il significato teologico è semplice da mettere in luce. Si compie presso la croce quanto è avvenuto nel giardino dell’Eden. Adamo è solo. Dio gli fa un aiuto che sia a lui corrispondente. Gli crea la donna perché sia moglie e madre. Presso la croce invece vi è una donna e un uomo. Gesù dona l’uno all’altra e viceversa come vera Madre e vero Figlio. Maria è data come vera Madre a Giovanni. Giovanni è dato come vero Figlio a Maria. Non è però Maria che prende con sé Giovanni. È Giovanni che prende con sé Maria. Significa che da questo momento è obbligo del discepolo di prendere sempre Maria come sua vera Madre se vuole essere vero discepolo di Gesù. Mai sulla terra vi potrà essere un vero discepolo di Gesù se Maria non è sua vera Madre. Quando Maria è vera Madre? Quando il discepolo si lascia da Lei ammaestrare perché ami Gesù come lo ama la sua vera Madre. Maria dovrà essere sempre la Maestra del discepolo. È facile allora sapere chi è vero discepolo di Gesù e chi non lo è. Basta osservare come il discepolo ama Gesù. Se lo ama come lo ama la Vergine Maria, il discepolo è vero discepolo. Se non lo ama come la Vergine Maria, il discepolo non è vero discepolo. Senza Maria come vera Maestra, nessuno potrà essere vero discepolo del Signore. Gli manca la Madre che gli insegni il vero amore, la vera obbedienza, il vero compimento nella sua vita della Parola di Gesù. Quanti oggi non credono più nella Madre di Gesù a loro data come vera Madre, costoro non amano Cristo Gesù. Possono anche celebrare bellissime lodi in onore della Madre celeste, ma il culto non è segno di vero amore. Segno di vero amore è solo l’obbedienza al comando di Gesù. Comando di Gesù è lasciarsi sempre ammaestrare dalla Madre sua. Quanti si vergognano di avere Maria come Madre non potranno mai avere Gesù come fratello. Il significato cristologico ci porta nel cuore del mistero della salvezza. Quando una persona nasce da acqua e da Spirito Santo è generato come nuova creatura e diviene corpo di Cristo. Essendo vero corpo di Cristo, misticamente nasce dal seno della Vergine Maria. Maria è Madre di tutto il corpo e non di una parte soltanto. Come Gesù è vero Figlio di Maria, così ognuno che diviene corpo di Cristo è vero figlio di Maria, per generazione nello Spirito Santo. È il grande mistero che avvolge il corpo di Cristo. Nel sacramento del battesimo si realizza quanto è avvenuto ai piedi della croce. Se il discepolo è vero Figlio di Maria, allora anche lui la deve prendere con sé. Si deve prendere cura di Lei. Deve far sì che Lei venga amata, rispettata, onorata grandemente, accolta da tutti i battezzati come loro vera Madre. È obbligo di ogni figlio anche cantare la bellezza della propria madre. Il cristiano deve cantare le bellezze di Maria. Il significato ecclesiologico consiste nel fare della Chiesa una vera famiglia spirituale. In essa c’è il Padre celeste. Ci sono i molti fratelli che sono il corpo di Cristo. C’è lo Spirito Santo nella cui comunione i fratelli vivono con un solo cuore e una sola anima. C’è la Madre di Gesù, la Madre celeste, che deve essere la Madre di tutti, nessuno escluso. Vera famiglia perfetta. Nessuno manca. C’è il Padre, c’è la Madre, ci sono i fratelli in Cristo, è creata la loro comunione nello Spirito Santo. Una famiglia non si regge solo sul Padre. Non si regge solo sui fratelli. Neanche si regge solo sullo Spirito Santo. La famiglia si regge anche e soprattutto sulla Madre. È il suo amore di Donna e di Madre che deve nutrire tutti i suoi figli. Se questo amore viene meno, perché il discepolo non prende con sé la Madre celeste, mai saprà come si trasforma l’amore del Padre, la grazia di Cristo, la comunione dello Spirito Santo in amore, grazia, comunione di vera crescita spirituale. Sa come trasformare ogni grazia celeste in vera missione evangelizzatrice per la conversione di molti altri cuori. L’amore della Madre tutto trasforma in amore di santità, salvezza, redenzione, pace, misericordia, perdono, riconciliazione. Quando una famiglia ecclesiale non genera salvezza, redenzione, giustificazione, pace, conversione dei cuori, allora è segno che in questa famiglia manca la Madre. È nel seno della madre che tutto prende vita, si fa vita nuova. È nel grembo del cuore della Vergine Maria, nostra Madre, che tutto si trasforma in salvezza. Madre della Redenzione, Angeli, Santi, fate che comprendiamo questo ineffabile mistero.</p>
<p>2/01/20 BREVI RIFLESSIONI – MISERICORDIA GIUSTIZIA VERITÀ AMORE. MISERICORDIA: Il nostro Dio è misericordia perché dona la sua grazia, il suo perdono, la sua benedizione, il suo Paradiso. A chi dona questi beni divini ed eterni? A chi si pente di ogni disobbedienza ai suoi Comandamenti, alla sua Legge, e cammina di fede in fede, ascoltando la sua voce e obbedendo alla sua Parola. GIUSTIZIA: Il nostro Dio è giustizia eterna perché mai potrà trasgredire una sola sua Parola. Ha promesso la vita eterna a quanti camminano nella sua Parola e la vita eterna darà. Ha promesso tenebre eterne a quanti non vivono secondo la sua Parola e tenebre eterne saranno. VERITÀ: Il nostro Dio è verità perché la sua natura è luce eterna e in Lui non vi sono tenebre. Ad immagine della sua verità eterna ha creato l’uomo. Quando l’uomo con il peccato si inabissa nelle tenebre, solo Dio lo potrà nuovamente rivestire con la sua eterna verità. AMORE: il nostro Dio è amore perché Lui vuole solo il bene. Il bene è riportare l’uomo nella sua verità e nella sua luce. Per questo ha dato il Figlio suo. Chi crede nel Figlio per il Figlio dalle tenebre ritorna nella luce. Chi non crede nel Figlio rimane nelle tenebre. Oggi l’uomo vuole rimanere nelle tenebre, non vuole ritornare per la fede in Cristo nella luce di Dio. Dice però che nell’eternità saremo tutti nella luce eterna, perché Dio è misericordia. È questa menzogna che oggi sta conducendo la fede biblica nelle più oscure tenebre. Quanti sono pastori del gregge di Cristo Gesù sono chiamati a vigilare perché la Parola di Dio, il Vangelo di Cristo Gesù, la Dottrina dello Spirito Santo vengano predicati secondo purezza di verità. Insegnare la menzogna è gravissima colpa. Espone il gregge alla morte eterna.</p>
<p>2/01/20 FARE LA VOLONTÀ DI DIO. Ci sono due volontà di Dio, una vera e l’altra falsa, una rivelata e l’altra pensata dagli uomini. La volontà vera di Dio è quella rivelata nella Scrittura, Antico e Nuovo Testamento secondo la verità della Sacra Tradizione e l’Insegnamento del Magistero. Scrittura, Tradizione, Magistero non sono tre fonti separate per conoscere la volontà di Dio, ma una sola fonte, che ha la sua origine eterna nello Spirito Santo. Chi insegna o ripete o dice la volontà di Dio deve essere nello Spirito Santo, altrimenti parlerà dal suo cuore. Dal peccato mai si potrà dire la volontà di Dio, si è senza lo Spirito Santo. Prima si deve rientrare nella grazia del Signore e poi si potrà insegnare o dire o ripetere la volontà di Dio. Chi non fa la volontà di Dio parlerà sempre falsamente della volontà di Dio. Non la conosce. Chi insegna o dice o ripete la Volontà di Dio è obbligato a fare la stessa confessione fatta da Gesù Signore come conclusione della vita pubblica: “Gesù allora esclamò: «Chi crede in me, non crede in me ma in colui che mi ha mandato; chi vede me, vede colui che mi ha mandato. Io sono venuto nel mondo come luce, perché chiunque crede in me non rimanga nelle tenebre. Se qualcuno ascolta le mie parole e non le osserva, io non lo condanno; perché non sono venuto per condannare il mondo, ma per salvare il mondo. Chi mi rifiuta e non accoglie le mie parole, ha chi lo condanna: la parola che ho detto lo condannerà nell’ultimo giorno. Perché io non ho parlato da me stesso, ma il Padre, che mi ha mandato, mi ha ordinato lui di che cosa parlare e che cosa devo dire. E io so che il suo comandamento è vita eterna. Le cose dunque che io dico, le dico così come il Padre le ha dette a me» (Gv 12,44-50). La professione di conformità alla volontà di Dio di ogni nostra parola è obbligatoria per chi dice la volontà di Dio. Chi ascolta deve essere certo di trovarsi dinanzi alla Parola di Dio.</p>
<p>2/01/20 CON LA VERGINE MARIA. È volontà di Gesù che ogni suo discepolo prenda Maria come sua vera Madre, perché sia Lei ad insegnargli come si crede nel Figlio suo e come il Figlio suo vada amato con purissimo amore di obbedienza e di ascolto di ogni sua Parola. Chi non ha Maria manca di questo insegnamento. Senza Maria il suo sposalizio con Gesù sarà sempre senza il buon vino del Vangelo, della luce, della verità, della giustizia, dell’amore, dello Spirito Santo, del Padre, della Chiesa, dei sacramenti, di ogni altro dono divino. Senza Maria la sua vita sarà un deserto. Chi vuole che la sua vita non si riduca ad una landa selvaggia, senza alcun segno di vita soprannaturale, deve prendere Maria con sé, come sua vera Madre e Maestra e mai distaccarsi da Lei. Chi cammina con Maria camminerà con il vero Cristo. Senza Maria si segue il falso Cristo.</p>
<p>2/01/20 CAMMINO DI SANTITÀ E DI CONVERSIONE. Dio è il Santo e Lui è la Santità. Si cammina nella santità di Dio se si cammina in Cristo, nello Spirito Santo, nella grazia e verità, luce e Parola degli Apostoli. Camminare in Cristo è dimorare nella sua obbedienza. Si cammina nello Spirito se si avanza di verità in verità. Si cammina nella Chiesa se si ascolta con assiduità l’insegnamento degli Apostoli. Se non si è nella Chiesa, non si è in Cristo e nello Spirito. Oggi urge una profonda conversione alla Chiesa. Conversione di ogni figlio della Chiesa alla verità della Chiesa secondo lo Spirito.</p>
<p>2/01/20 CONFORMAZIONE A CRISTO Gesù. Chi si vuole conformare a Cristo, si deve conformare alla sua obbedienza. Chi è Gesù? Colui che ha vissuto solo per fare la volontà del Padre. Non ha avuto nessun altro interesse sulla nostra terra. Lui è venuto sulla terra per insegnarci come si vive di purissima obbedienza. Una cosa sola il Signore vuole da noi: che obbediamo alla sua voce. Che non induriamo il nostro cuore. Che non ci chiudiamo in noi stessi, rifiutando Lui, la sua luce, la sua grazia, la sua verità. L’uomo è da Lui e per Lui. È per Lui, se è per Cristo, in Cristo, con Cristo. Madre della Redenzione, Angeli, Santi, fate che camminiamo sempre nella verità.</p>
<p>3/01/20 RIFLESSIONE – FALSO DIO FALSO UOMO. FALSO UOMO FALSO DIO. La vera escatologia per ogni uomo, poco importa se è cristiano o non cristiano, è: morte, giudizio, inferno, paradiso. Perché dobbiamo essere sempre pronti a lasciare il tempo ed entrare nell’eternità? Perché la morte potrebbe venire in ogni istante, in ogni luogo e condizione. Tra il tempo e l’eternità il filo è sottilissimo. Un minuto prima si è nel tempo e un attimo dopo nell’eternità. Non domani. Non oggi. Ma in questo istante potrebbe venire la morte. La storia ogni giorno ci mette dinanzi a questa verità e nessuno la potrà mai smentire. Quando si dice pace e sicurezza è allora che viene la morte e ci fa oltrepassare la barriera del tempo. È allora che ci presenteremo dinanzi al Signore per essere sottoposti a giudizio, che è eterno e inappellabile. L’anima vede se stessa e sa dove dovrà dirigersi per l’eternità. Se moriamo da iniqui, ribelli, empi, peccatori, sacrìleghi, profanatori, parricidi, matricidi, assassini, fornicatori, sodomiti, mercanti di uomini, bugiardi, spergiuri, e cose del genere o in tutto ciò che è contrario alla sana dottrina, per noi non ci sarà posto in Paradiso. L’eternità dell’inferno secondo il pensiero dell’uomo non si addice alla misericordia del nostro Dio che è anche nostro Padre. Questo è un pensiero che né trova né mai potrà trovare il suo fondamento nella Scrittura Santa. L’eternità della perdizione è essenza della rivelazione. Se l’inferno non fosse eterno, tutta l’antropologia biblica dovrebbe essere modificata. Non solo l’antropologia, ma tutta la Cristologia, assieme alla teologia e ad ogni ramo della verità rivelata, compresa anche tutta l’ecclesiologia. Dovremmo dichiarare nulla la Rivelazione. Non una parte della rivelazione, ma tutta. È quanto oggi sta accadendo. Avendo noi proclamato sia la non eternità dell’inferno e sia la sua non esistenza, abbiamo innalzato a fondamento della nostra fede un altro Dio, un altro Cristo, un altro Spirito Santo, un’altra Chiesa. Il nostro Dio non è più quello che si è rivelato in duemila anni di Storia Sacra. Non è il Dio dei martiri e dei confessori della fede in quattro mila anni di Rivelazione, Tradizione, Magistero. Il Dio così come è stato annunziato dai profeti, da Cristo Gesù, dagli Apostoli. Neanche Cristo Gesù è il Cristo voluto dal Padre per la remissione dei peccati e per la creazione della nuova creatura. Non parliamo poi dello Spirito Santo, mandato dal Padre per Cristo, per farci verità in Cristo, per farci rivestire Cristo per vivere in Lui, con Lui, per Lui. Neanche la Chiesa è la Chiesa pensata, voluta, fatta da Cristo Gesù, nello Spirito Santo: Luce del mondo, sale della terra, portatrice presso ogni popolo e nazione del Vangelo della vita, rigeneratrice di persone nuove per opera dello Spirito Santo nei sacramenti della salvezza. Dichiarare la non esistenza dell’inferno o la sua non eternità, è dire all’uomo che i suoi atti non hanno più conseguenze eterne e universali. Mentre un solo atto dell’uomo può distruggere il mondo, ma anche condurre una moltitudine di persone nella perdizione eterna. Una verità oggi va affermata: il cristiano chiamato a costruire sulla terra l’uomo secondo Dio, è tutto impegnato a costruire un uomo secondo se stesso, un uomo non uomo. Questo sta accadendo perché si è costruito un Dio non secondo Dio e un Cristo che non è più il Cristo di Dio. Neanche lo Spirito Santo è più lo Spirito del Signore Dio. È invece uno Spirito pensato dall’uomo e da lui costruito. Da questa tempesta devastatrice è colpita anche la Chiesa. Essa non è più strumento di vera salvezza per la predicazione e la conversione delle Genti a Cristo. Se la Chiesa non fa il vero uomo, nessuno lo potrà fare. Il vero uomo fa vera ogni cosa. Il falso uomo rende falsa anche la più santa delle verità. Infatti il falso uomo oggi ha fatto falso il Dio vero, falso il Vero Cristo, falso il vero Spirito Santo, falsa la vera Chiesa. Fare oggi l’uomo vero è impossibile se prima non si fa vero il vero Dio, vero il vero Cristo, vero il vero Spirito Santo, vera la vera Chiesa. È questo il lavoro che ogni giorno il cristiano deve svolgere: impegnare se stesso a fare veri Dio, Cristo Gesù, lo Spirito, la Chiesa. Poiché il vero Dio lo può fare vero solo il vero discepolo di Cristo Gesù, dobbiamo chiedere allo Spirito Santo che faccia ogni giorno veri noi perché noi possiamo fare veri il vero Dio, il vero Cristo Signore, il vero Spirito Santo, la vera Chiesa perché si faccia vero l’uomo. Il non vero uomo in Cristo Gesù, vivendo di falsità trasformata e predicata come sua verità, nulla percepisce del suo vero mistero e stoltamente si incammina verso la perdizione eterna. Possiamo applicare a quest’uomo quanto il Libro del Proverbi dice sulla donna straniera: “Figlio mio, custodisci le mie parole e fa’ tesoro dei miei precetti. Osserva i miei precetti e vivrai, il mio insegnamento sia come la pupilla dei tuoi occhi. Légali alle tue dita, scrivili sulla tavola del tuo cuore. Di’ alla sapienza: «Tu sei mia sorella», e chiama amica l’intelligenza, perché ti protegga dalla donna straniera, dalla sconosciuta che ha parole seducenti. Mentre dalla finestra della mia casa stavo osservando dietro le inferriate, ecco, io vidi dei giovani inesperti, e tra loro scorsi un adolescente dissennato. Passava per la piazza, rasente all’angolo, e s’incamminava verso la casa di lei, all’imbrunire, al declinare del giorno, all’apparire della notte e del buio. Ed ecco, gli si fa incontro una donna in vesti di prostituta, che intende sedurlo. Ella è irrequieta e insolente, non sa tenere i piedi in casa sua. Ora è per la strada, ora per le piazze, ad ogni angolo sta in agguato. Lo afferra, lo bacia e con sfacciataggine gli dice: «Dovevo offrire sacrifici di comunione: oggi ho sciolto i miei voti; per questo sono uscita incontro a te desiderosa di vederti, e ti ho trovato. Ho messo coperte soffici sul mio letto, lenzuola ricamate di lino d’Egitto; ho profumato il mio giaciglio di mirra, di àloe e di cinnamòmo. Vieni, inebriamoci d’amore fino al mattino, godiamoci insieme amorosi piaceri, poiché mio marito non è in casa, è partito per un lungo viaggio, ha portato con sé il sacchetto del denaro, tornerà a casa il giorno del plenilunio». Lo lusinga con tante moine, lo seduce con labbra allettanti; egli incauto la segue, come un bue condotto al macello, come cervo adescato con un laccio, finché una freccia non gli trafigge il fegato, come un uccello che si precipita nella rete e non sa che la sua vita è in pericolo” (Pr 7,1-23). Questa donna straniera oggi è i l falso Dio che sta conquistando i cuori per il macello dell’inferno. Questo falso Dio sta seducendo il mondo intero. Urge che il cristiano non cada in tentazione. Se lui cade, tutta la Chiesa sarà trascinata nella falsità e nella menzogna. Tutta la Chiesa servirà un falso Dio, un falso Cristo, un falso Spirito Santo, una falsa Chiesa. La Vergine Maria, Madre della Redenzione, Angeli, Santi, vengano in nostro aiuto e ci liberano dal falso Dio nel quale stiamo precipitando.</p>
<p>4/01/20 MEDITAZIONE – SE VUOI ENTRARE NELLA VITA, OSSERVA I COMANDAMENTI. Il Vangelo è questa verità. Tutto l’Antico Testamento è questa verità. Tutto il Nuovo Testamento è questa verità. La Parola di Dio e la Parola del Signore sono questa verità. La vita eterna si raggiunge percorrendo la strada stretta della Parola del Signore. Urge però mettere nel cuore che la Parola di Dio non è contenuta in un solo versetto della Scrittura, ma in tutti i versetti. Non è in un solo comandamento, ma in tutti i comandamenti. Non è in una sola verità ma in tutte le verità. Non è in una sola Parola ma in tutte le Parole. A tutto questo si deve aggiungere che la comprensione della Parola è dono dello Spirito Santo. Lo Spirito del Signore può operare direttamente, attraverso la sua ispirazione e mozione, ma anche indirettamente, per mezzo degli Apostoli, che sono i ministri della Parola e gli Amministratori dei Misteri di Dio. Né gli Apostoli senza lo Spirito Santo, né lo Spirito Santo senza gli Apostoli. Ma neanche Apostoli e Spirito Santo senza la Chiesa, che è il corpo di Cristo. Sono pertanto in grande errore coloro che separano lo Spirito dagli Apostoli, gli Apostoli dallo Spirito. Mai vanno separati Spirito e Apostoli dalla Chiesa e la Chiesa dagli Apostoli e dallo Spirito Santo. Dello Spirito è proprio la comunione e l’unità. Chiesa, Apostoli, Spirito Santo, Corpo di Cristo, devono rimanere in eterno una cosa sola. La separazione, la divisione, la contrapposizione, generano e causano la morte della verità nel cuore dei credenti. Ma non basta osservare i Comandamenti per essere nella volontà del Padre. Il Padre potrebbe manifestare una sua particolare volontà ad ogni uomo. Poiché ogni uomo è stato creato da Cristo in vista di Cristo e redento da Cristo in vista di Cristo, il Padre potrebbe chiedere, nello Spirito Santo, che ci si dedichi ad una speciale vocazione per compiere una particolare missione. La fede è proprio questo: togliere la vita dalle proprie mani e dalla propria volontà e consegnarla tutta nelle mani e nella volontà del Padre. La consegna però non avviene una volta per sempre, deve invece avvenire attimo per attimo, perché la missione va vissuta o svolta secondo la volontà del Padre, mai secondo la volontà dell’uomo. Succede invece che si dona la volontà a Dio nell’atto iniziale, poi però si procede dalla propria volontà, dai propri sentimenti, dal proprio cuore, in ogni istante in cui la missione si vive. Così agendo non si è di Dio secondo verità e giustizia. Per battesimo si è figli di Dio, per cresima si è testimoni di Cristo Gesù, per il sacramento dell’ordine si è ministri di Cristo, per il matrimonio si è una sola carne. Per l’Eucaristia viviamo come solo corpo del Signore. Poi però nella vita non viviamo da figli di Dio, non ci comportiamo da testimoni di Cristo Gesù e anche la nuova vita ricevuta dagli altri sacramenti non viene vissuta dalla volontà del Padre per mozione dello Spirito Santo. Siamo di Dio per sacramento, non siamo di Dio per volontà, cuore, mente, desideri. Riceviamo una nuova natura, ma non viviamo secondo la nuova natura acquisita perché non siamo dalla volontà di Dio, dalla mozione dello Spirito Santo, dalla grazia di Cristo Gesù. Un tale si avvicina a Gesù. Chiede cosa deve fare per avere la vita eterna. Se vuoi entrare nella vita osserva i Comandamenti: Non ucciderai, non commettere adulterio, non ruberai, non testimonierai il falso, onora il padre e la madre e amerai il prossimo tuo come te stesso. Tutto questo basta? C’è qualcosa che ancora manca? Basterebbe e nulla mancherebbe se il Signore non manifestasse una sua particolare volontà, una richiesta di consegna a Lui di tutta la vita. Ed è proprio questo che il Signore vuole da quest’uomo. Che altro manca? Ecco la risposta di Gesù: Se vuoi essere perfetto, va’, vendi quello che possiedi, dallo ai poveri e avrai un tesoro nel cielo, e vieni! Seguimi! In queste parole il Padre manifesta a quest’uomo la sua volontà. Lui è stato creato per seguire Cristo Gesù, per essere un missionario nel mondo del suo Vangelo, un Apostolo della sua luce, grazia, verità. La vocazione dona il vero compimento alla propria natura. Se il Signore ci ha creato per un fine, la nostra natura si compie nella realizzazione di quel fine. Darle un altro fine è condurla fuori dalla sua verità di creazione, di origine. Quest’uomo ama più i suoi beni che la verità della sua natura, creata per essere libera dai beni di questo mondo, voluta dal suo Signore per essere consegnata alla missione dell’annuncio del Vangelo. La vocazione è la verità del proprio essere e agire. Non accogliere la vocazione è porsi fuori dalla verità di se stessi. Si dona alla propria natura un altro fine per il quale noi non siamo stati creati. Così agendo, il rischio della perdizione eterna è sempre dinanzi ai nostri occhi, sotto i nostri piedi. Quest’uomo rinnega la sua natura ed entra subito nella tristezza. I suoi molti beni mai potranno supplire o colmare il vuoto di natura da lui scelto con il rifiuto di accogliere la volontà divina. Creato per un fine si trova a viverne uno falso, non per la sua vita. Madre della Redenzione, Angeli, Santi, fate che viviamo il vero fine dato alla nostra natura.</p>
<p>5/01/20 RIFLESSIONE – CAMMINARE SULLA STRADA DEL SIGNORE. Qual è la strada del Signore sulla quale camminare per essere veri discepoli di Gesù? Leggiamo qualche Parola di Gesù e di certo la conosceremo: Io vi dico infatti: se la vostra giustizia non supererà quella degli scribi e dei farisei, non entrerete nel regno dei cieli (Mt 5,20). Questa giustizia che deve superare quell’antica, è tutta contenuta nel Discorso della Montagna. È la porta stretta che si deve attraversare e la via angusta da percorrere se si vuole entrare nel regno dei cieli. Se invece si percorre la via larga del mondo, si giunge all’inferno. “Entrate per la porta stretta, perché larga è la porta e spaziosa la via che conduce alla perdizione, e molti sono quelli che vi entrano. Quanto stretta è la porta e angusta la via che conduce alla vita, e pochi sono quelli che la trovano!” (Mt 7,13-14). Verità senza tempo! In modo chiaro e inequivocabile così dice Gesù: “Non chiunque mi dice: “Signore, Signore”, entrerà nel regno dei cieli, ma colui che fa la volontà del Padre mio che è nei cieli. In quel giorno molti mi diranno: “Signore, Signore, non abbiamo forse profetato nel tuo nome? E nel tuo nome non abbiamo forse scacciato demòni? E nel tuo nome non abbiamo forse compiuto molti prodigi?”. Ma allora io dichiarerò loro: “Non vi ho mai conosciuti. Allontanatevi da me, voi che operate l’iniquità!” (Mt 7,21-23). Parole oggi tanto disprezzate e rinnegate. La strada stretta ha un nome particolare, unico: rinnegamento, prendere ognuno la propria croce: “Allora Gesù disse ai suoi discepoli: «Se qualcuno vuole venire dietro a me, rinneghi se stesso, prenda la sua croce e mi segua. Perché chi vuole salvare la propria vita, la perderà. Ma chi perderà la propria vita per causa mia, la troverà. Infatti quale vantaggio avrà un uomo se guadagnerà il mondo intero, ma perderà la propria vita? O che cosa un uomo potrà dare in cambio della propria vita? Il regno dei cieli vale infinitamente più della propria vita”. Vale infinitamente più di tutto l’universo creato. Dobbiamo domani presentarci al cospetto di Dio per il giudizio: “Perché il Figlio dell’uomo sta per venire nella gloria del Padre suo, con i suoi angeli, e allora renderà a ciascuno secondo le sue azioni” (Mt 16,24-27). Siamo chiamati ognuno a rinnegare se stesso. Cosa è secondo verità il rinnegamento che Gesù chiede ai suoi discepoli? Ce lo rivela l’Apostolo Paolo nella Lettera ai Filippesi: “Abbiate in voi gli stessi sentimenti di Cristo Gesù: egli, pur essendo nella condizione di Dio, non ritenne un privilegio l’essere come Dio, ma svuotò se stesso assumendo una condizione di servo, diventando simile agli uomini. Dall’aspetto riconosciuto come uomo, umiliò se stesso facendosi obbediente fino alla morte e a una morte di croce. Per questo Dio lo esaltò e gli donò il nome che è al di sopra di ogni nome, perché nel nome di Gesù ogni ginocchio si pieghi nei cieli, sulla terra e sotto terra, e ogni lingua proclami: «Gesù Cristo è Signore!», a gloria di Dio Padre” (Fil 2,5-11). Per crucem ad lucem. Chiediamoci: cosa è il rinnegamento che Gesù ci chiede e che Lui ha vissuto? È la consegna della nostra vita nelle mani del Padre suo. Lui si è consegnato nelle mani del Padre fino alla morte di croce. A noi chiede di consegnarci nelle mani del padre fino alla morte di croce. Come ci si consegna nelle mani del Padre? Obbedendo ad ogni sua parola, senza però farla passare al vaglio della nostra mente. Così vuole, così faccio. Questo dice, a questo obbedisco. Questo mi chiede, questo vivo. La mente non deve entrare nell’obbedienza alla Parola. La mente prima obbedisce e mentre obbedisce comprende. Mentre obbedisce invoca lo Spirito Santo perché possa obbedire nel modo più eccelso possibile. Mai la mente dovrà abolire la Parola, l’ordine, il comando, la Legge, lo Statuto divino. Mai questo dovrà accadere. Oggi il cristiano ha elevato la sua mente a principio e fondamento della relazione con il suo Dio. La volontà di Dio e di Cristo Gesù l’ha sostituita con la sua volontà. I pensieri di Dio con i suoi pensieri. Le vie del Signore con le sue vie. In verità ciò è sempre accaduto. Così il profeta Isaia: “Cercate il Signore, mentre si fa trovare, invocatelo, mentre è vicino. L’empio abbandoni la sua via e l’uomo iniquo i suoi pensieri; ritorni al Signore che avrà misericordia di lui e al nostro Dio che largamente perdona. Perchè i miei pensieri non sono i vostri pensieri, le vostre vie non sono le mie vie. Oracolo del Signore. Quanto il cielo sovrasta la terra, tanto le mie vie sovrastano le vostre vie, i miei pensieri sovrastano i vostri pensieri (Is 55,6-9). Oggi cosa è cambiato? Ecco cosa oggi sta avvenendo di spaventosamente grave. Ieri vi era una verità oggettiva fuori di noi con la quale ci si poteva confrontare. Oggi nulla si accoglie se non è un prodotto della nostra mente. La mente dell’uomo ha il posto di Dio e la sua volontà il posto della Legge. Per fede si ascolta e per fede si obbedisce. Il mondo è salvato dalla fede. Oggi la fede è morta. Non si fa più risuonare la Parola di Dio. Ognuno parla dal suo cuore, dalla sua mente, dai suoi desideri, dalla sua volontà. Si osservano i precetti degli uomini, non quelli di Dio. Poiché il mondo è salvato solo dalla fede, non facendo noi più risuonare la vera Parola di Dio e di Cristo Gesù, la fede è morta e così anche i frutti della salvezza e della redenzione. L’ascolto del proprio cuore e il seguire la propria volontà mai produrrà frutti di salvezza. Cammina sulla strada del Signore chi ogni giorno rinnega se stesso, mette al macero la sua mente, si spoglia della sua volontà, si pone interamente nelle mani dello Spirito Santo, consegnandosi a Lui per una obbedienza che non conosce limiti. Obbedire non è ragionare. Ragionare non è obbedire. Quando mettiamo la nostra mente dinanzi al pensiero di Dio e alla sua volontà, possiamo anche salvare il pianeta, mai però salveremo una sola anima. Non abbiamo agito per fede. Quando comprenderemo questa verità, allora cammineremo sulla via di Dio. Fino a quel giorno non siamo operatori di vera salvezza nel mondo, perché non agiamo per fede, ma camminiamo inseguendo i fantasmi della nostra mente. Il cuore è privo di Dio. La volontà è tutta scollegata dalla volontà di Dio. È questo il vero disastro spirituale di oggi. C’è possibilità di vero ritorno alla fede. C’è per opera dello Spirito Santo. Lo Spirito viene, irrompe con potenza nella storia di un uomo e lo fa passare dalla propria mente, cuore, volontà, alla mente, al cuore, alla volontà di Dio Padre e di Gesù suo Figlio e nostro Signore. Madre della Redenzione, Angeli, Santi, otteneteci la grazia di essere colmati oggi e sempre dallo Spirito Santo. Vogliamo camminare con fede, vogliamo percorrere la strada del Signore, vogliamo cooperare alla salvezza dei fratelli.</p>
<p>6/01/20 RIFLESSIONE – NON SIATE ASSOPITI. SVEGLIATEVI. Se ogni discepolo di Gesù mettesse tanto zelo, audacia, fortezza e convinzione, fede e amore, per le cose del Signore per quanto impegno mette nelle cose della terra, allora il regno di Dio sarebbe seminato in ogni cuore. Allora lo si aiuterebbe a crescere in molti cuori con sapienza, amore, intelligenza nello Spirito Santo. Invece per le cose effimere, vane, passeggere il cristiano consuma vanamente tutto il suo tempo e per le cose di Gesù non vi spende neanche un minuto della giornata. San Paolo rivela e manifesta che molti discepoli di Gesù si comportano da nemici della sua croce, del suo Vangelo, della sua Parola. Chi è nemico della croce di Cristo Signore è anche nemico del Padre e dello Spirito Santo, nemico della Chiesa. L’Apostolo offre se stesso come esempio da imitare nell’amore per Cristo e la sua croce. Non solo lui va imitato, ma anche quanti imitano lui nell’amore verso Gesù: Fratelli, fatevi insieme miei imitatori e guardate quelli che si comportano secondo l’esempio che avete in noi. Ognuno sempre dovrà essere modello da imitare. Come potrà avvenire questo? Se lui si fa vero imitatore di Gesù Signore. Prosegue l’Apostolo: Perché molti – ve l’ho già detto più volte e ora, con le lacrime agli occhi, ve lo ripeto – si comportano da nemici della croce di Cristo. Quale frutto produce comportarsi da nemici della croce di Gesù? La perdizione, la morte eterna, il cambiamento di Dio: La loro sorte finale sarà la perdizione, il ventre è il loro dio. Si vantano di ciò di cui dovrebbero vergognarsi e non pensano che alle cose della terra. Il fine dell’imitazione è via sicura perché non solo si edifichi il vero regno di Dio in noi e per noi negli altri, ma anche perché lo si raggiunga nell’eternità. La nostra cittadinanza infatti è nei cieli e di là aspettiamo come salvatore il Signore Gesù Cristo, il quale trasfigurerà il nostro misero corpo per conformarlo al suo corpo glorioso, in virtù del potere che egli ha di sottomettere a sé tutte le cose (Fil 3,17-21). Quando invece lavoriamo per raggiungere una gloria umana o fini terreni, di questo mondo, necessariamente ci dimenticheremo sia di Cristo Gesù che del suo regno. Necessariamente calpesteremo la sua Croce. Inevitabilmente ci dimenticheremo del suo Vangelo. È rinnegamento della fede per un cristiano lavorare per raggiungere fini effimeri, di questo mondo. Il cristiano attraverso la sua obbedienza al Vangelo deve trasformare tutta la realtà terrena in una grande opera di giustizia e carità, misericordia e amore. Lo esige la fede. Cosa è la fede? Credere nella Parola di Gesù, scegliendola quotidianamente come unica e sola Legge della sua vita. La Parola accolta e trasformata in vita diviene opera di giustizia, misericordia, carità. L’opera di giustizia, misericordia e carità produce la vera speranza. Quando non si opera per arricchire il mondo con il Vangelo di Cristo Gesù, ma si lavora per raggiungere fini effimeri, vani, inutili, a profitto solo della propria gloria terrena, è allora che si deve confessare il vero fallimento del cristiano. Non siamo missionari del Vangelo. Rischiamo di sciupare tutta la vita per combattere battaglie inutili, frivole, vane, per affermare questioni di principio. Un principio terreno mai si potrà trasformare in un principio soprannaturale. Solo i principi soprannaturali valgono le nostre battaglie. Solo essi. Ecco cosa l’Apostolo Paolo definisce la sua battaglia e i frutti da essa prodotti: Io infatti sto già per essere versato in offerta ed è giunto il momento che io lasci questa vita. Ho combattuto la buona battaglia, ho terminato la corsa, ho conservato la fede. Ora mi resta soltanto la corona di giustizia che il Signore, il giudice giusto, mi consegnerà in quel giorno; non solo a me, ma anche a tutti coloro che hanno atteso con amore la sua manifestazione (2Tm 4,6-8). Allora è giusto chiedersi: la mia battaglia è buona o inutile? Questo principio per il quale mi batto, la questione di principio per la quale lotto, è fondata su principi soprannaturali, celesti, giova alla causa del Vangelo, o sono effimere cose di questo mondo, per le quali diviene inutile lottare? È frutto del Vangelo o della mia mente? Ogni battaglia non fondata su solidi principi evangelici, ferme motivazioni soprannaturali, sono cose degli uomini, il Signore mai farà suo ciò che è nostro e mai da ciò che è nostro e non di Cristo Gesù, nascerà la vera speranza. Manca la vera fede ed è assente la vera carità. Madre della Redenzione, Angeli, Santi, fate che il cristiano combatta solo la buona battaglia del Vangelo perché sia tutto nel suo cuore e tutto nel cuore di ogni altro uomo.</p>
<p>7/01/20 RIFLESSIONE – È DOVERE PROCLAMARE LA VERITÀ. Chiediamoci: Come si proclama la verità? Dicendola mentre la si fa, facendola mentre la si dice. La Parola che dice e l’opera che la manifesta devono essere una cosa sola. Mai si dovranno separare Parola e opera. Mai si dovranno dividere fede, speranza, carità. Mai. Il Padre dice la carità e la manifesta: “Dio infatti ha tanto amato il mondo da dare il Figlio unigenito, perché chiunque crede in lui non vada perduto, ma abbia la vita eterna. Dio, infatti, non ha mandato il Figlio nel mondo per condannare il mondo, ma perché il mondo sia salvato per mezzo di lui. Chi crede in lui non è condannato; ma chi non crede è già stato condannato, perché non ha creduto nel nome dell’unigenito Figlio di Dio. E il giudizio è questo: la luce è venuta nel mondo, ma gli uomini hanno amato più le tenebre che la luce, perché le loro opere erano malvagie. Chiunque infatti fa il male, odia la luce, e non viene alla luce perché le sue opere non vengano riprovate. Invece chi fa la verità viene verso la luce, perché appaia chiaramente che le sue opere sono state fatte in Dio” (Gv 3,16-21). La carità del Padre è Cristo Gesù Crocifisso. Non si può parlare del Vangelo senza obbedire al Vangelo. Parlare del Vangelo senza obbedire al Vangelo è cosa vana. Il cristiano parla del Vangelo con la potenza della sua obbedienza al Vangelo. Chi non obbedisce al Vangelo, mai potrà parlare di Vangelo, di Parola. Dalla trasgressione del Vangelo mai si potrà dire la Parola. Con la vita si attesta che noi non crediamo in ciò che diciamo. La nostra potrà essere una bella recitazione, ma nulla di più. La recita non converte. Converte il sangue versato sull’obbedienza al Vangelo, alla Parola. Come Gesù versò dal suo costato aperto l’acqua e il sangue che devono vivificare il mondo, così anche il cristiano deve versare dal suo corpo il sangue e l’acqua del Vangelo che sono divenuti la sua vita. Se questa acqua e questo sangue non vengono versati, non c’è vero annunzio. Non trasformando noi il Vangelo in nostro sangue e nostra acqua, anche se diremo qualche parola di Vangelo, la parola è nostra, non è di Dio, non è di Cristo Gesù, perché non è colma di Spirito Santo. Non sgorga dal nostro corpo l’acqua e il sangue del Vangelo fatto nostra vita. Oggi si dicono parole di Vangelo, ma non si annunzia più la verità del Vangelo. Questo accade perché neanche più si conosce il Vangelo nella pienezza della verità dello Spirito Santo. Inoltre quando il cuore è nel peccato, perdiamo ogni sapienza e intelligenza. Diveniamo ciechi. Gesù lo dice: Se un cieco guida un altro cieco, tutti e due andranno a finire in un fosso. Se il cristiano è cieco, leggerà il Vangelo da cieco e da cieco lo comprenderà, da cieco lo legge e da cieco lo annunzia. Una frase la dice, mille le tralascia. Non è predicare il Vangelo. Ezechiele per predicare la Parola di Dio, dovette mangiare il rotolo nel quale la Parola era scritta. Anche l’Apostolo Giovanni dovette mangiare il libro nel quale era contenuta la Parola. Si mangia tutta la Parola, si dice tutta la Parola, si proclama la verità del Vangelo. Via perfetta. Via Santa. Madre della Redenzione, Angeli, Santi, fate che ogni discepolo di Gesù ricordi il Vangelo con la Parola mostrandolo con la sua vita.</p>
<p>8/01/20 MEDITAZIONE – QUESTA È L’ORA VOSTRA E IL POTERE DELLE TENEBRE. Quando l’autorità – sia politica sia civile sia religiosa o di qualsiasi altra natura – prevarica e la storia attesta che la prevaricazione è sempre possibile, cosa deve fare il discepolo di Gesù? La risposta è una sola. Quando non è un invito esplicito a rinnegare la volontà manifestata del Signore nostro Dio, sempre si dovrà obbedire ad ogni comando. L’obbedienza serve a provare la nostra umiltà e anche la nostra fede nel Signore. Quando invece l’obbedienza comanda esplicitamente il rinnegamento della fede o dei Comandamenti o della verità di Cristo Gesù, in questo caso si deve disobbedire, ma rimanendo sempre noi nel Vangelo, nella fede, nella verità, nei comandamenti. Gesù si è fatto obbediente al Padre fino alla morte di croce. Anche il suo discepolo si fa obbediente al Vangelo fino alla morte di croce. Dice l’Apostolo Paolo che l’uomo lasciato alla sole sue forze, alla sua sola razionalità e intelligenza, mai potrà comprendere le cose che sono dello Spirito del Signore. Se Dio, il nostro Dio, il nostro Creatore e Signore, si è umiliato, annichilendosi e annientandosi fino alla morte di croce, anche ogni suo discepolo deve umiliarsi, annientandosi e annichilendosi fino al martirio, che può essere cruento o anche incruento. Senza obbedienza non c’è redenzione, perché la redenzione si compie sul sacrificio della nostra obbedienza al Padre, in Cristo, mossi e guidati dallo Spirito Santo. Come l’ora delle tenebre è venuta per Cristo Gesù, così verrà per la Chiesa e anche per ogni discepolo di Gesù. Quando quest’ora viene cosa dovrà fare la Chiesa e cosa ogni singolo cristiano? La Chiesa dovrà lasciarsi anche annientare, distruggere, crocifiggere in ogni suo figlio. Mai però dovrà rinnegare Cristo, mai la sua fede, mai la verità della salvezza, mai il Vangelo. Il sacrificio della sua obbedienza, il martirio per la salvezza della sua fede salverà la Chiesa, facendola rinascere più bella e gloriosa. Ogni singolo discepolo di Gesù dovrà dare la vita per attestare che il Vangelo è la sua regola di vita, Cristo il suo Redentore e Salvatore, lo Spirito Santo la sua guida sulla via della verità e della giustizia, il Padre dei cieli il solo Dio al quale va data ogni obbedienza. Sempre il sangue va versato sulla nostra fede. Il sangue dei martiri è come il chicco di grano che cade in terra e produce molto frutto. Le Parole di Gesù rivelano questa altissima verità: “In verità, in verità io vi dico: se il chicco di grano, caduto in terra, non muore, rimane solo; se invece muore, produce molto frutto. Chi ama la propria vita, la perde e chi odia la propria vita in questo mondo, la conserverà per la vita eterna. Se uno mi vuole servire, mi segua, e dove sono io, là sarà anche il mio servitore. Se uno serve me, il Padre lo onorerà (Gv 12,24-26). Ecco come l’Apostolo Paolo vive questa verità: “Fate tutto senza mormorare e senza esitare, per essere irreprensibili e puri, figli di Dio innocenti in mezzo a una generazione malvagia e perversa. In mezzo a loro voi risplendete come astri nel mondo, tenendo salda la parola di vita. Così nel giorno di Cristo io potrò vantarmi di non aver corso invano, né invano aver faticato. Ma, anche se io devo essere versato sul sacrificio e sull’offerta della vostra fede, sono contento e ne godo con tutti voi. Allo stesso modo anche voi godetene e rallegratevi con me (Fil 2,14-18). L’obbedienza per la fede, vissuta in Cristo, con Cristo, per Cristo, converte molte anime al Vangelo della Salvezza e aggrega alla Chiesa. L’ora delle tenebre può venire per la Chiesa universale, per una nazione, una diocesi, una parrocchia, un movimento ecclesiale, una famiglia, un singolo discepolo di Gesù. Quanto dura quest’ora nessuno lo sa. Può durare mille anni, un secolo, venti anni, un anno, un mese, qualche giorno. Quando quest’ora arriva si deve essere preparati. Anche a costo di versare il proprio sangue si deve rimanere nella volontà del Signore nostro Dio. L’obbligo è di ogni singola persona. Anche se tutti si sottraessero all’obbedienza o abbandonassero la retta confessione di Cristo Signore, il singolo credente mai deve lasciarsi trascinare nella tentazione. Mai deve rinnegare la verità. Mai deve abiurare dalla fede. Mai agire contro la luce divina che ha illuminato e illumina la sua vita. Perché si perseveri sino alla fine occorre tutta la fortezza, la sapienza, l’intelligenza dello Spirito Santo. Se per un istante si perde il timore del Signore, si è già caduti. Oggi si cade perché non esiste più il timore del Signore. Non si crede più nella sua Parola. Non si conosce più il vero Dio, il vero Cristo, il vero Spirito Santo, la vera luce, la vera Chiesa, il vero Vangelo. È necessario ricostruire tutto il tessuto della grazia e della verità di Cristo Signore in ogni cuore. Non è opera facile, ma possibile con la divina assistenza dello Spirito Santo. Tutto dipende dal singolo discepolo di Gesù. Per l’uno si salvano i molti. Se il singolo cade, molti cadranno con lui. Madre della Redenzione, Angeli, Santi, fate che ogni singolo cristiano resti saldo nella verità.</p>
<p>9/01/20 RIFLESSIONE – SENZA STANCARCI. È questa l’astuzia di Satana ed è anche la tentazione che miete vittime come si falcia il grano per l’inferno: Satana lavora per farci stancare, così che noi smettiamo di compiere la missione che ci è stata affidata. Si inizia con entusiasmo, ma poi ci si stanca, si abbandona. C’è una regola che ci sostiene perché mai ci stanchiamo e mai veniamo meno nella missione? Questa regola è così insegnata dall’Apostolo Paolo: Per il resto, rafforzatevi nel Signore e nel vigore della sua potenza. Indossate l’armatura di Dio per poter resistere alle insidie del diavolo. La nostra battaglia infatti non è contro la carne e il sangue, ma contro i Principati e le Potenze, contro i dominatori di questo mondo tenebroso, contro gli spiriti del male che abitano nelle regioni celesti. Prendete dunque l’armatura di Dio, perché possiate resistere nel giorno cattivo e restare saldi dopo aver superato tutte le prove. State saldi, dunque: attorno ai fianchi, la verità; indosso, la corazza della giustizia; i piedi, calzati e pronti a propagare il vangelo della pace. Afferrate sempre lo scudo della fede, con il quale potrete spegnere tutte le frecce infuocate del Maligno; prendete anche l’elmo della salvezza e la spada dello Spirito, che è la parola di Dio. In ogni occasione, pregate con ogni sorta di preghiere e di suppliche nello Spirito, e a questo scopo vegliate con ogni perseveranza e supplica per tutti i santi. E pregate anche per me, affinché, quando apro la bocca, mi sia data la parola, per far conoscere con franchezza il mistero del Vangelo, per il quale sono ambasciatore in catene, e affinché io possa annunciarlo con quel coraggio con il quale devo parlare (Ef 6,10-20). Chi indossa quest’armatura spirituale mai verrà meno. Persevererà per tutti i giorni della sua vita senza mai stancarsi. È necessario però prestare molta attenzione perché sempre si rimanga nella volontà del Padre, nel Vangelo di Cristo Gesù, nella verità dello Spirito Santo. La sua tentazione è subdola, a volte sottilissima, la si vede se si è nello Spirito Santo, il Solo che conosce la volontà del Padre ed il Solo che sempre deve rivelarla al nostro cuore e alla nostra mente. Se ci separiamo dallo Spirito Santo perdiamo anche il contatto con la divina volontà. La prima invisibile tentazione di Satana è il suo convincimento perché cambiamo fine alla nostra missione: da fine soprannaturale e fine naturale. Da fine per la salvezza eterna a fine di pura filantropia. Da fine per amare obbedendo alla parola ad un amore senza e contro la Parola. Da fine per l’edificazione del regno di Dio sulla terra a fine di un sincretismo religioso, chiamato ecumenismo o dialogo interreligioso. In questo dialogo ognuno vive secondo il suo cuore in una specie pan-fideismo nel quale verità e falsità, Cristo e anticristo possono abitare insieme. In questo pan-fideismo vera adorazione e idolatria, moralità e immoralità, volontà di Dio e volontà di Satana, giustizia e ingiustizia, verità e falsità, Cristo Gesù e Satana, vero Dio e falsi dèi convivono, senza bisogno né di cercare la verità di Cristo e né di annunziarla. Anzi in questo pan-fideismo si giunge anche a dire che annunciare Cristo e invitare alla conversione a Lui è mancanza di rispetto verso le altre religioni, che sono anche esse via di salvezza e di vita eterna. Questo pan-fideismo ha decretato la morte di Cristo Gesù, la sua nuova crocifissione. Altra parola chiave di questo pan-fideismo è “Dialogo”. Non però dialogo inteso come conduzione dell’uomo verso la pienezza della sua verità, che è da Dio, in Cristo Gesù, per opera dello Spirito Santo, nella Chiesa. Ma dialogo inteso come oscuramento della propria verità cristiana. In questo dialogo ci si guarda bene dal dire chi è Cristo: il Salvatore, il Redentore, il Mediatore, la Grazia e la Verità, la Vita e la Luce, la Giustizia e la Pace di ogni uomo. Cristo viene oscurato nella sua verità eterna e umana. Si dicono solo frasi che suonano piacevoli e gradite a tutti. È questo il più grande tradimento perpetrato verso Cristo Gesù e il suo Santo Spirito di verità e di luce. La confessione della propria fede è obbligo per ogni credente in Cristo. È obbligo per chi vuole essere riconosciuto davanti al Padre dei cieli. Il cristiano non deve imporre agli altri la sua fede. Deve avere il coraggio e la forza nello Spirito Santo di testimoniarla sempre nella sua purezza, verità, giustizia, santità di rivelazione. Se non fa questo si macchia di un gravissimo peccato di omissione. L’omissione è connivenza col mondo. Se poi all’omissione vi aggiunge anche un annunzio che in poco o in molto giustifica il pan-fideismo e addirittura l’ateismo, allora si commette un altro gravissimo peccato: il rinnegamento e il tradimento di Cristo. Si consegna Cristo al mondo e alla sua falsità per la sua crocifissione. Sarebbe sufficiente che il cristiano evitasse questi due peccati – omissione e tradimento e rinnegamento – e la luce di Cristo Gesù ritornerebbe ad illuminare i cuori di luce eterna. Li illuminerebbe di luce vera, luce che salva e redime, in Cristo, per lo Spirito Santo, nella Chiesa del Dio vivente. Quanto il Signore disse ai figli d’Israele, vale anche per noi, che stiamo rinnegando Gesù Signore: “Ma se non mi darete ascolto e se non metterete in pratica tutti questi comandi, se disprezzerete le mie leggi e rigetterete le mie prescrizioni, non mettendo in pratica tutti i miei comandi e infrangendo la mia alleanza, ecco come io vi tratterò: manderò contro di voi il terrore, la consunzione e la febbre, che vi faranno languire gli occhi e vi consumeranno la vita. Seminerete invano le vostre sementi: le mangeranno i vostri nemici. Volgerò il mio volto contro di voi e voi sarete sconfitti dai nemici; quelli che vi odiano vi opprimeranno e vi darete alla fuga, senza che alcuno vi insegua. Se nemmeno a questo punto mi darete ascolto, io vi castigherò sette volte di più per i vostri peccati. Spezzerò la vostra forza superba, renderò il vostro cielo come ferro e la vostra terra come bronzo. Le vostre energie si consumeranno invano, poiché la vostra terra non darà prodotti e gli alberi della campagna non daranno frutti. Se vi opporrete a me e non mi vorrete ascoltare, io vi colpirò sette volte di più, secondo i vostri peccati. Manderò contro di voi le bestie selvatiche, che vi rapiranno i figli, stermineranno il vostro bestiame, vi ridurranno a un piccolo numero e le vostre strade diventeranno deserte. Se, nonostante questi castighi, non vorrete correggervi per tornare a me, ma vi opporrete a me, anch’io mi opporrò a voi e vi colpirò sette volte di più per i vostri peccati. Manderò contro di voi la spada, vindice della mia alleanza; voi vi raccoglierete nelle vostre città, ma io manderò in mezzo a voi la peste e sarete dati in mano al nemico. Quando io avrò tolto il sostegno del pane, dieci donne faranno cuocere il vostro pane in uno stesso forno e il pane che esse porteranno sarà razionato: mangerete, ma non vi sazierete” (Cfr. Lev 26,1-46). Sono Parole che vanno bene interpretate. Chi vuole essere strumento di salvezza, mai si deve stancare di obbedire a Dio. Per questo è necessario che cresca ogni giorno in sapienza e grazia. In sapienza per conoscere all’istante ogni tentazione di Satana. In grazia al fine di poterla vincere. È obbligo di ogni discepolo di Gesù. Madre della Redenzione, Angeli, Santi, fate che il cristiano non consumi invano le sue energie perché tutto impegnato a costruire la grande religione del pan-fideismo.</p>
<p>10/01/20 RIFLESSIONE – AMARE LA CHIESA. Ogni cristiano è corpo di Cristo. È Chiesa. Se è Chiesa mai potrà vivere fuori dalla Chiesa, accanto alla Chiesa, procedendo su vie parallele. Mai potrà usare la Chiesa per fini prettamente laicali, secolari, di questo mondo. Se è Chiesa, deve porre la sua esistenza interamente per la realizzazione dell’unico fine della Chiesa che è quello della redenzione, della giustificazione, della salvezza, della santificazione dell’uomo. Deve vivere l’unico fine della Chiesa che è quello di portare ogni uomo al Dio e Padre del Signore nostro Gesù Cristo, con l’incorporazione e la santificazione in Cristo, per opera dello Spirito Santo, della grazia dei sacramenti, della verità che è nella Parola del Vangelo. Al Vangelo va data piena, perfetta, ininterrotta obbedienza. Essendo Chiesa, ogni cristiano è chiamato ad una quotidiana elevazione morale e spirituale, che avviene nella sua volontà di conformarsi a Cristo, l’Obbediente al Padre e il suo Testimone Fedele. Il cristiano vivrà di obbedienza al Vangelo, a Cristo Gesù, allo Spirito Santo, al Padre dei cieli, obbedendo al Pastore che il Signore pone sul suo cammino perché possa compiere la sua più alta santificazione. Obbedirà al Pastore, obbedendo ai Pastori che il Pastore assegnerà con “missio canonica”, alla sua cura spirituale, morale, ecclesiale. Senza obbedienza ai Pastori non c’è obbedienza al Pastore, non c’è obbedienza a Cristo, allo Spirito Santo, al Padre celeste. Mai potrà esserci obbedienza alla grazia, alla verità, alla luce. Non si cammina nella fede, di fede in fede. Mai il cristiano dovrà dimenticare qual è il fine della Chiesa. Mai dovrà dimenticare che la sua missione evangelizzatrice sarà credibile e anche fruttuosa, se lui si lascerà evangelizzare, “ecclesializzare”, se si lascerà cioè fare vera Chiesa di Cristo Gesù. Se si lascerà “cristificare” per divenire nuova creatura. Dal peccato non si evangelizza. Dal vizio non si attrae a Cristo. Dalla trasgressione del Vangelo mai si potrà mostrare la bellezza né del Vangelo e né della Chiesa di Cristo Gesù. È pertanto obbligo del cristiano Lasciarsi ecclesializzare, lasciarsi cristificare, divenire vera Chiesa di Cristo Gesù, lasciarsi condurre sulle vie della verità di Cristo. Solo così si realizzerà il fine della Chiesa. Solo così si diverrà vera Chiesa, si realizzerà la Chiesa. Si diviene Chiesa per fare la Chiesa. Si diviene Cristo per fare il corpo di Cristo. Si diviene nuove creature in Cristo per lo Spirito Santo, nel corpo di Cristo che è la Chiesa, per mostrare la bellezza della nuova creatura. Si mostra la bellezza della Chiesa per attrarre alla Chiesa. Si fa bella la Chiesa, facendo bella la nostra vita ecclesiale. È il lavoro futuro e sempre da iniziare da parte di ogni discepolo di Gesù. Questo lavoro obbliga tutti, sempre. Mai esso dovrà essere interrotto. Ogni cristiano pertanto è chiamato a inserirsi nel mistero della Chiesa. Come? Divenendo lui stesso vera Chiesa di Cristo Gesù. Come si diviene Chiesa di Cristo Gesù? Edificandosi allo stesso tempo sia sul fondamento invisibile che su quello visibile. Il fondamento invisibile è Cristo Signore. Ci si edifica in Lui, divenendo suo corpo e conformandosi a Lui, l’Obbediente al Padre, nello Spirito Santo. Il fondamento visibile è il Vescovo, che della Chiesa locale è principio nell’unità della fede, della carità, della speranza che sono in Cristo Gesù. L’obbedienza a Cristo è obbedienza al Pastore. L’obbedienza al Pastore è obbedienza a Cristo. Se manca l’edificazione sul fondamento visibile mai vi potrà essere quella sul fondamento invisibile. I due fondamenti, le due pietre sono una sola pietra, un solo fondamento, per formare un solo edificio invisibile e visibile, cristico ed ecclesiale. Dove non c’è obbedienza al Pastore non c’è vera Chiesa di Cristo Gesù. Mai potrà esserci. Chi vuole essere Chiesa, nel mistero della Chiesa, mai potrà sottrarsi all’obbedienza al Pastore e in comunione gerarchica con Lui, ai Pastori che lui manda per guidare il gregge di Dio. Ecco il vero mistero della Chiesa: comunione gerarchica dei Pastori parrocchiali con il Pastore della Chiesa locale. Comunione dei fedeli laici con il Pastore parrocchiale mandato dal Vescovo per condurre il gregge di Cristo alle sorgenti delle acque della vita. Se manca la comunione dei fedeli laici con il Pastore parrocchiale, nessuna vita da Cristo Gesù, per lo Spirito Santo, discende nel loro cuore. L’obbedienza al Pastore parrocchiale è la via perché ogni grazia da Cristo, per lo Spirito, si riversi nei cuori. Ma anche se manca l’obbedienza del Pastore parrocchiale al Pastore della Chiesa locale, il flusso della grazia si interrompe. Senza obbedienza al Pastore si diviene Pastori senza grazia e senza verità. Si è dal proprio cuore, si agisce dal proprio io, mai si potrà agire dal cuore di Cristo, dal vero Dio, nello Spirito Santo. Manca il legame ecclesiale che ci unisce a Cristo e questo legame è il Pastore della Chiesa locale. È verità universale e immodificabile. Come Cristo è verità universale e immodificabile, perché verità eterna. Quanti sono Pastori parrocchiali e quindi Pastori di ogni discepolo di Gesù devono impegnare ogni loro energia al fine di educare le anime loro affidate alla vera ecclesialità. Ecclesializzare le anime, i cuori, le menti è l’opera delle opere. Se questa opera non viene vissuta con ogni intelligenza e sapienza nello Spirito Santo, si lavorerà sempre invano e per nulla. Si batte l’aria, ma non si portano anime alla Chiesa. Come fa un cuore che si rivolta contro il Pastore della Chiesa locale a formare il corpo di Cristo, se il corpo di Cristo è inseparabile dai Pastori? Se il cristiano non è lui vera Chiesa di Cristo Gesù, perché è contro i Pastori, da lui giudicati, condannati, ritenuti non suoi Pastori, disprezzati e derisi, come fa a pensare di poter edificare la vera Chiesa di Cristo? Non si può edificare la vera Chiesa distruggendo il fondamento visibile. Anche il Pastore parrocchiale è fondamento visibile per il suo gregge di unità e di fede, di carità e di speranza. Il Pastore parrocchiale deve sapere che se si separa dal suo Pastore, anche in modo invisibile, nel suo spirito e nella sua anima, lavorerà per il nulla. Mai nessuna anima diventerà Chiesa per lui. Se nessuna anima diventerà Chiesa, il suo essere Pastore è vissuto dalla vanità, dall’effimero, dal nulla, perché agisce dal nulla ecclesiale. Ma oggi si vuole Dio senza Cristo, Cristo senza la Chiesa, la Chiesa senza i Pastori. Si vive così di falsa fede e mai si produrrà un solo frutto di vera salvezza. Madre della Redenzione, Angeli, Santi, fate che il cristiano viva sempre come vera Chiesa di Cristo Gesù.</p>
<p>11/01/20 RIFLESSIONE - IL MISTERO DELLA CHIESA. Il mistero della Chiesa, nella sua essenza più vera, è il corpo di Cristo, e si può realizzare solo divenendo corpo di Cristo e solo vivendo come vero corpo di Cristo. Il corpo di Cristo contiene in sé quattro verità che sono immodificabili in eterno: La Santità. L’Unità. La Comunione. La Missione. Se una sola di queste quattro verità viene meno, tutte le altre sono in grande sofferenza, si ammalano, muoiono. O vivono insieme o insieme muoiono, se una muore. La Santità è vita secondo la nuova natura acquisita per generazione o per nascita da acqua e da Spirito Santo, nuova natura che in ogni sacramento riceve una speciale conformazione a Cristo, sempre per opera dello Spirito Santo e la mediazione di grazia e verità della Chiesa. Se si è corpo di Cristo si deve vivere come corpo di Cristo. Si vive da vero corpo di Cristo, vivendo l’obbedienza di Cristo. Senza obbedienza a Cristo non c’è santità. Senza santità, non c’è unità, non c’è comunione, non c’è missione. L’obbedienza è a Cristo e allo Spirito Santo. È alla Parola di Gesù e alla verità dello Spirito Santo. È alla Parola di Cristo secondo la Parola di obbedienza che giunge a noi attraverso il Pastore della Chiesa locale e il Pastore della Chiesa parrocchiale. Il Pastore della Chiesa parrocchiale sempre dovrà vivere in comunione gerarchica con il Pastore della Chiesa locale o particolare, che è la Diocesi. Senza obbedienza al Pastore della Chiesa locale non c’è santità. Mai ce ne potrà essere. Manca la mediazione nell’obbedienza a Cristo Gesù, che è obbedienza al Vescovo. L’obbedienza è sempre per la Fede, nella Fede. È verità questa meritevole di ogni approfondimento e riflessione teologica. La Chiesa mai potrà vivere senza teologia. Il corpo di Cristo è uno. L’unità nella Chiesa è vivere come vero corpo di Cristo. Il corpo è uno, la vita è una, il fine è uno, la missione è una, il frutto è uno, la fede è una, la Parola è una, la verità è una. Ogni membro del corpo di Cristo sempre deve sentirsi non parte separata dalle altre parti, ma parte inserita nelle altre parti, con le quali è stato fatto una sola cosa dallo Spirito Santo. È grande questo mistero. È simile, ma non uguale al mistero della Santissima Trinità. In questo mistero divino ed eterno, l’unità è data dalla sola natura che è divina, increata, eterna, immodificabile. Il corpo di Cristo invece non è eterno, cioè senza origine. Esso è nato nel tempo e nel tempo sempre viene fatto per opera dello Spirito Santo, con l’aggiunta di sempre nuovi membri per generazione da acqua e da Spirito Santo. Se non ci si sente un solo corpo, mai si potrà vivere da solo corpo. Chi deve operare perché ci si senta un solo corpo è il Pastore della Chiesa locale e in comunione gerarchica tutti i Pastori delle Chiese parrocchiali. Educare e formare all’unità è il dovere dei doveri. Senza questa formazione si costruiscono comunità-mosche. Ognuno vola di sua volontà e si posa sul letame più nutriente e fresco. Questo sempre accadrà se non si educa all’unità. Il corpo di Cristo è uno, uno solo. La Chiesa è una, una sola. La Chiesa particolare è una, una sola. La Chiesa parrocchiale è una, una sola. La Chiesa Universale è fatta di molte Diocesi. Esse sono chiamate a vivere come una sola Diocesi. Capo di questa sola Diocesi universale è il Papa. La Chiesa particolare è fatta di molte parrocchie. Tutte le parrocchie sono chiamate a vivere come se fossero una sola parrocchia. Capo di questa unica parrocchia è il Pastore della Diocesi o il Vescovo. La Parrocchia è fatta di molti Membri, molte Associazioni, molti Gruppi, molti Movimenti, molte Anime. Essi dovranno vivere come se fossero un solo Movimento, una sola anima, un solo membro. Capo e pastore di questa sola anima è il Parroco. La Comunione non è lo stare insieme in un unico corpo, allo stesso modo che numerosi chicchi di grano stanno in un sacco. La comunione è nel dono della grazia e della verità con le quali siamo stati arricchiti dallo Spirito Santo. Ogni dono ricevuto va dato agli altri, perché possano nutrirsi e crescere in santità, in unità, in missione. La comunione è nel dono dato e nel dono ricevuto. Doni e grazie dello Spirito Santo vanno portati al sommo della fruttificazione. Nel corpo di Cristo non si può vivere una comunione da parassiti. Spetta al Pastore della Chiesa parrocchiale lavorare con intelligenza e sapienza nello Spirito Santo perché si edifichi il corpo di Cristo. Il corpo di Cristo va edificato secondo la verità del corpo di Cristo, nella santità, nell’unità, nella comunione, nella missione. Trascurare anche una sola anima, è segno che il Pastore non ama il corpo di Cristo. Ogni anima va portata nel corpo di Cristo perché viva da vero corpo di Cristo. Oggi si vuole essere credenti, ma senza la Chiesa. È impossibile più dell’impossibile metafisico. Senza la formazione del corpo di Cristo non c’è fede. La vera fede è nel corpo di Cristo, per divenire corpo di Cristo, per vivere da vero corpo di Cristo. Non esiste comunione fuori dal corpo di Cristo, perché non esiste unità. La comunione trinitaria è nell’unità della sola natura divina. Questa verità mai va dimenticata. Nella natura divina si vive per processioni. Nella natura del corpo di Cristo si vive per processioni. Senza le processioni mai potrà esserci vera comunione ecclesiale. La missione del corpo di Cristo ha un solo fine: formare il corpo di Cristo. Per questo urge distinguere e separare il fine da raggiungere e i mezzi necessari perché il fine sia raggiunto. Se questa necessaria distinzione o separazione non si compie è facile sostituire il fine con i mezzi. Oggi è proprio il rischio che stiamo correndo: servirci dei mezzi svuotati del loro fine. Ogni sacramento può essere svuotato del suo fine particolare, unico, speciale. Si riceve il battesimo ma non per fare il corpo di Cristo. Ci si accosta alla cresima ma non per essere testimoni di Cristo. Si riceve la confessione ma non per manifestare tutta la santità del corpo di Cristo. Anche l’Eucaristia è ricevuta, ma non per rivelare al mondo tutta la bellezza della vita di Cristo Gesù che è in noi. Così dicasi degli altri sacramenti. Se la missione è una sola: formare il corpo di Cristo, per vivere da vero corpo di Cristo, nell’unità e nella comunione, nella santità e nell’obbedienza al Signore, se il corpo di Cristo non viene formato, vana è la nostra missione. Sterile è la nostra vita di discepoli di Gesù. Chi è preposto a illuminare sulla vera missione del corpo di Cristo è il Papa per la Chiesa universale, il Vescovo per la Chiesa particolare, il Parroco per la Chiesa parrocchiale. Ecclesializzare i cuori, le anime, le persone, i Gruppi, i Movimenti, le Associazioni, questo significa: far sì che tutti lavorino per formare il corpo di Cristo, che è la sua Chiesa una, santa, cattolica, apostolica. È giusto ricordare che le quattro verità: santità, unità, comunione, missione sono una sola cosa. Se una verità manca, mancheranno sempre le altre. Questa quattro verità sempre vanno verificate. Se una manca, subito dovrà essere aggiunta alle altre. Essere dal mistero della Chiesa vuole dire operare sempre dal suo mistero, non però mistero fuori di noi, ma mistero in noi, divenendo noi giorno per giorno parte del suo mistero, anzi mistero del suo mistero. Oggi è questa la vera crisi della Chiesa. Si vuole vivere la missione della Chiesa senza essere Chiesa. È come se si volesse che un albero di rovi producesse uva o un albero di fichi avesse come frutto delle mele e delle pere. Ogni albero produce secondo la sua natura. Ogni discepolo di Gesù produce secondo la sua essenza. Se è carne, produce frutti dalla carne. Se è nello Spirito Santo produce dallo Spirito Santo. È questo il motivo per cui diviene sempre più urgente prendere coscienza della necessità non più procrastinabile di ecclesializzare tutti i credenti in Cristo Gesù. Da non ecclesializzati mai si potrà compiere la missione della Chiesa. Da non corpo di Cristo mai si potrà lavorare per formare il corpo di Cristo. Urge che la Chiesa faccia la Chiesa, urge che la Chiesa si lasci fare Chiesa, se vuole fare Chiesa il mondo intero. Se la Chiesa non si lascia fare Chiesa, non si fa vera Chiesa, mai potrà sperare di fare Chiesa il mondo. Non esistendo la vera Chiesa sarà impossibile invitare ad essere vera Chiesa. Queste brevi note di chiarificazione ci aiutano ad entrare nel mistero della Chiesa, mistero nel quale ognuno è chiamato a inserirsi per divenirne parte. Se questo non verrà vissuto, si diviene inutili a Dio e agli uomini. Senza divenire vera Chiesa per fare la vera Chiesa, anche associazioni e movimenti si trasformeranno in mostri che creano più disordini che benefici. Solo chi diviene totalmente ecclesializzato potrà ecclesializzare il mondo. Solo ecclesializzandosi, si potrà ecclesializzare ogni cuore, ogni mente, ogni altro uomo che lo Spirito Santo pone sul nostro cammino. Madre della Redenzione, Angeli, Santi fate ogni cristiano vera Chiesa di Cristo Gesù.</p>
<p>12/01/20 MEDITAZIONE – IL SIGNORE SI VOLTÒ E FISSÒ LO SGUARDO SU PIETRO. Riguardo al peccato c’è una verità che nessuno dice: la vera conversione è solo per grazia del Signore. Si ritorna nella grazia e nella verità di Cristo Gesù, del suo corpo che è la Chiesa, solo per grazia di Cristo Gesù. Se il Signore dopo il nostro peccato non si volta e non fissa il nostro sguardo, possiamo anche confessarci, ma senza vera conversione, vero pentimento, vero ritorno nella verità del Padre, del Figlio, dello Spirito Santo, della Chiesa. Senza vera conversione, sena vero ritorno nella verità e nella grazia di Cristo Signore, si ritorna a vivere come prima. Si conduce una vita non mossa né dalla grazia e né dalla verità di Gesù. Senza la grazia della conversione, si compie per noi la Parola di Dio scritta nel Libro dei Proverbi: “Così si comporta la donna adultera: mangia e si pulisce la bocca e dice: «Non ho fatto nulla di male!»” (Pr 20,30). Solo per grazia di Cristo Signore si ha la vera coscienza del peccato commesso e solo per grazia, per illuminazione dello Spirito Santo, si conoscono le conseguenze delle nostre trasgressioni e disobbedienze alla Divina Volontà. Quando non si è nello Spirito Santo, sempre si è nell’ignoranza delle conseguenze, che sono il frutto delle nostre offese arrecate al Signore e agli uomini. Queste conseguenze vanno ben oltre i limiti del nostro corpo, spirito e anima, oltre i limite del tempo e dello spazio. Le conseguenze durano per l’eternità. Per nostra colpa si può distruggere lo stesso corpo di Cristo, la sua Chiesa. È sufficiente introdurre nella verità del nostro Dio una sola menzogna, una sola falsità, e tutta la verità si trasforma in menzogna e falsità. I danni che si provocano sono così grandi e non sono sufficienti dei secoli perché vengano riparati. La storia è testimone che le divisioni create dal peccato degli uomini mai sono state sanate. Esse lacerano la Chiesa e spesso anche la frantumano. Nulla è più potente in ordine alla frantumazione della Chiesa della falsità e della menzogna introdotte nella sua dottrina, nella sua verità, nella sua Santa rivelazione. Senza la grazia di Cristo Signore non ci sono i segni del vero pentimento, perché neanche si vede il male da noi commesso. Se non ho commesso alcun male, di cosa mi devo pentire? Cosa devo riparare? Cosa dovrò espiare? Nulla. Nulla ho fatto e di nulla dovrò pentirmi. Nulla ho fatto e nulla dovrà riparare. Nulla ho fatto e nulla dovrò espiare. Se nulla ho fatto, posso continuare a fare quanto facevo prima. Questa è la logica della coscienza che si è distaccata, separata sia dalla grazia di Cristo che dalla luce dello Spirito Santo. Se non si chiede a Cristo Gesù la grazia della vera conversione e allo Spirito Santo la sua potente luce per vedere la nostra vita dalla sua verità e non dalla nostra falsità e menzogna, mai si ritornerà sulla via della pace. Mai si potrà iniziare a sanare quelle ferite inferte al corpo di Cristo che è la sua Chiesa. Sempre però ci si deve ricordare che certe ferite saranno insanabili e inguaribili perché alcuni membri del corpo di Cristo sono già nell’eternità. Per nostra colpa possono essere già finiti nelle tenebre eterne, dalle quali non c’è ritorno. È giusto allora che ogni cristiano sappia che tutto è dalla grazia, con la grazia, per la grazia di Cristo Gesù e dalla verità, nella verità, per la verità dello Spirito Santo. Quando si è senza grazia e senza verità, si è ciechi. Per noi nessuno mai potrà vedere la luce. Chi vuole essere luce per i ciechi, deve lui per primo entrare nella luce. Pietro ha rinnegato il Signore. Se il Signore non avesse fissato lo sguardo su di lui, per Pietro sarebbe stati giorni amari, amarissimi. Questo rinnegamento lo segnerà per tutta la vita. Ora Pietro sa che su se stesso mai potrà confidare. Può solo confidare nella grazia del Signore, se ascolterà la sua Parola e ad essa presterà ogni obbedienza. Sa anche che la Parola del Signore è purissima verità. Questa scienza e questa conoscenza manca oggi ai figli della Chiesa. Non hanno più fede nella Parola del loro Cristo. Pensano che sia una Parola detta per altri tempi. Se la grazia del Signore non entra con potenza nei cuori, mai vi sarà vera conversione alla Parola. Se lo Spirito Santo non penetra in noi con la sua potente luce di verità, mai si vedranno i disastri che si stanno procurando al corpo di Cristo. Lo si sta frantumando, polverizzando e nessuno se ne sta accorgendo. Ci si occupa e preoccupa dell’effimero. Si stanno dimenticando le cose essenziali, necessarie per offrire al mondo la vera salvezza. Mentre si prega per la pace sulla terra, si permette che convogli di anime partano ogni giorno per l’inferno. Ma chi crede oggi nella perdizione eterna? Dio, si dice, è solo misericordia e amore. Solo compassione e pietà. Tutti accoglie nel suo regno. Madre della Redenzione, Angeli, Santi, fate che ci svegliamo da questo sonno di morte.</p>
<p>13/01/20 MEDITAZIONE – GESÙ DISSE: «È COMPIUTO!». Se prendiamo dell’Antico Testamento ogni oracolo, profezia, giuramento, parola sul Messia promesso, dobbiamo affermare che tutto si è compiuto in Cristo Gesù. Questo compimento è dichiarato avvenuto da Gesù sia sulla Croce e anche dopo la sua gloriosa risurrezione. Così nel Vangelo secondo Luca: “Disse loro: «Stolti e lenti di cuore a credere in tutto ciò che hanno detto i profeti! Non bisognava che il Cristo patisse queste sofferenze per entrare nella sua gloria?». E, cominciando da Mosè e da tutti i profeti, spiegò loro in tutte le Scritture ciò che si riferiva a lui” (Lc 24,25-27). “Poi disse: «Sono queste le parole che io vi dissi quando ero ancora con voi: bisogna che si compiano tutte le cose scritte su di me nella legge di Mosè, nei Profeti e nei Salmi». Allora aprì loro la mente per comprendere le Scritture e disse loro: «Così sta scritto: il Cristo patirà e risorgerà dai morti il terzo giorno, e nel suo nome saranno predicati a tutti i popoli la conversione e il perdono dei peccati, cominciando da Gerusalemme. Di questo voi siete testimoni. Ed ecco, io mando su di voi colui che il Padre mio ha promesso; ma voi restate in città, finché non siate rivestiti di potenza dall’alto»” (Lc 24,44-49). La stessa verità la troviamo affermata nell’Apostolo Paolo: “Dio è testimone che la nostra parola verso di voi non è «sì» e «no». Il Figlio di Dio, Gesù Cristo, che abbiamo annunciato tra voi, io, Silvano e Timòteo, non fu «sì» e «no», ma in lui vi fu il «sì». Infatti tutte le promesse di Dio in lui sono «sì». Per questo attraverso di lui sale a Dio il nostro «Amen» per la sua gloria” (2Cor 1,18-20). Se Gesù di Nazaret è il solo nel quale ogni Parola di Dio si è compiuta, Lui è anche il solo che è il Messia. Non vi sono altri Messia da attendere, poiché non ci sono altre parole da compiere. Se una sola Parola non si fosse compiuta, allora sarebbe giusto attendere il Messia. Ma tutte si sono compiute e nessun Messia verrà mai più sulla nostra terra. Dio ha adempiuto le sue promesse. Da questa verità nascono altre due verità. Chi vuole conoscere la verità nascosta in ogni Parola di Dio dell’Antico Testamento, la potrà conoscere solo se la legge alla luce della vita di Cristo Gesù. Senza la vita di Cristo vi sarà sempre una lettura dell’Antico Testamento pensata da mente umana, ma che non corrisponde alla verità in esso contenuta. Cristo Gesù e solo Lui è la verità con la quale l’Antica Scrittura va letta, interpretata, compresa. Senza Cristo, l’Antico Testamento è un libro ermetico, anzi sigillato, muto. Ognuno dice di esso ciò che gli passa per la mente. Si scrivono pensieri dell’uomo, non certo di Dio. La seconda verità vale per ogni discepolo di Gesù. Il Vangelo è profezia scritta per lui. Anche lui è chiamato a dare compimento ad ogni Parola in esso contenuta. Come Gesù è la Parola compiuta del Padre, così il cristiano deve essere la Parola compiuta di Gesù. Se il mondo non vede la Parola di Gesù compiuta nel cristiano, penserà che il Vangelo sia solo un pensiero della terra e di conseguenza ad esso non è obbligato. Obbliga il pensiero di Dio, la sua volontà. Non obbliga il pensiero dell’uomo e neanche la sua volontà. Per questo il cristiano è chiamato a dare compimento ad ogni Parola di Gesù Signore. Lui deve manifestare al mondo che quanto Gesù ha detto non è pensiero che dovrà rimanere sempre e solo pensiero, così come avviene con le parole degli uomini. Quanto Gesù ha detto è Parola che può compiersi, che deve compiersi, perché può compiersi con la sua grazia, la sua luce, la potenza dello Spirito Santo operante nel corpo di Gesù Signore. Va anche messa in luce una terza verità. Va affermata la infinita differenza che regna tra la Parola di Dio e le parole degli uomini. La Parola di Dio è proferita da Dio, che è l’Onnipotente, il Signore, Colui che governa il cielo e la terra, il presente e il futuro di ogni essere esistente da Lui creato e tutto ciò che esiste è stato creato da Lui. La parola dell’uomo è detta da un uomo che è solo polvere e cenere. L’uomo può dire ogni parola, ma non ha il potere di dare ad esse compimento. Restano solo parole. Anche se le trasforma in legge, non hanno alcun potere di trasformare la storia, che è sotto il potere delle tenebre e lui stesso sovente è nelle tenebre. L’uomo, dice Gesù, non ha il potere neanche di rendere nero o bianco uno solo dei suoi capelli. Un minuto prima l’uomo è sulla terra, un istante dopo è già nell’eternità. Questa è la potenza dell’uomo. Lui non è né onnipotente né signore, nulla può governare. Chi governa è solo Dio. Madre della Redenzione, Angeli, Santi, fate che ogni uomo prenda coscienza del suo nulla. Lui non è onnipotente, non è signore, non è creatore della storia.</p>
<p>14/01/20 RIFLESSIONE – PRENDERE LA CROCE. È giusto che ci chiediamo: evangelicamente cosa significa prendere la croce? La risposta è semplice, non difficile, non complessa. Prendere la croce, evangelicamente significa prendere sulle spalle il giogo di Cristo Gesù vivendo tutte le conseguenze che esso comporta. Venite a me, voi tutti che siete stanchi e oppressi, e io vi darò ristoro. Prendete il mio giogo sopra di voi e imparate da me, che sono mite e umile di cuore, e troverete ristoro per la vostra vita. Il mio giogo infatti è dolce e il mio peso leggero» (Mt 11,28-30). «Se qualcuno vuole venire dietro a me, rinneghi se stesso, prenda la sua croce e mi segua. Perché chi vuole salvare la propria vita, la perderà; ma chi perderà la propria vita per causa mia, la troverà. Infatti quale vantaggio avrà un uomo se guadagnerà il mondo intero, ma perderà la propria vita? O che cosa un uomo potrà dare in cambio della propria vita? (Mt 16,24-26). La croce non è prendere sopra di sé il giogo della Parola di Gesù. La croce è vivere tutte le conseguenze che l’obbedienza alla Parola comporta. Se le conseguenze non vengono accolte, non c’è croce. Possiamo dire che ogni comandamento ha una sua particolare croce. Ogni Parola del Vangelo ha anch’essa una sua particolare croce. Se non c’è fedeltà alla Parola, ai comandamenti neanche c’è fedeltà alla croce. La croce vuole che si obbedisca sempre senza alcuna interruzione. Osservare sempre il terzo Comandamento è croce. Così dicasi per il Sesto, il Settimo, l’Ottavo e tutti gli altri. Osservare sempre ogni Parola del Vangelo è croce. Non si obbedisce quando si vuole. Oggi mi va, obbedisco. Domani non mi va, non obbedisco. Questa non è croce. Croce è anche obbedire ad ogni carisma dello Spirito Santo. Ad ogni ministero che nasce dal Sacramento che si riceve. Ad ogni missione che viene affidata da Dio. Quando si disobbedisce al carisma, al ministero, alla missione, mai si può parlare di croce evangelica. Possiamo anche lavorare dalla mattina alla sera e dalla sera alla mattina. Ma ciò che facciamo non è croce evangelica, perché non chiesta dallo Spirito Santo. Anzi è azione peccaminosa perché sottraiamo tempo ed energia alla volontà che il Signore ha manifestato alla nostra vita. La croce obbliga. L’Apostolo Paolo così vive la croce della missione della predicazione del Vangelo: “Infatti, pur essendo libero da tutti, mi sono fatto servo di tutti per guadagnarne il maggior numero: mi sono fatto come Giudeo per i Giudei, per guadagnare i Giudei. Per coloro che sono sotto la Legge – pur non essendo io sotto la Legge – mi sono fatto come uno che è sotto la Legge, allo scopo di guadagnare coloro che sono sotto la Legge. Per coloro che non hanno Legge – pur non essendo io senza la legge di Dio, anzi essendo nella legge di Cristo – mi sono fatto come uno che è senza Legge, allo scopo di guadagnare coloro che sono senza Legge. Mi sono fatto debole per i deboli, per guadagnare i deboli; mi sono fatto tutto per tutti, per salvare a ogni costo qualcuno. Ma tutto io faccio per il Vangelo, per diventarne partecipe anch’io” (1Cor 9,19-23). Lui sì che sa portare la croce della missione. “Da parte nostra non diamo motivo di scandalo a nessuno, perché non venga criticato il nostro ministero; ma in ogni cosa ci presentiamo come ministri di Dio con molta fermezza: nelle tribolazioni, nelle necessità, nelle angosce, nelle percosse, nelle prigioni, nei tumulti, nelle fatiche, nelle veglie, nei digiuni; con purezza, con sapienza, con magnanimità, con benevolenza, con spirito di santità, con amore sincero, con parola di verità, con potenza di Dio; con le armi della giustizia a destra e a sinistra; nella gloria e nel disonore, nella cattiva e nella buona fama; come impostori, eppure siamo veritieri; come sconosciuti, eppure notissimi; come moribondi, e invece viviamo; come puniti, ma non uccisi; come afflitti, ma sempre lieti; come poveri, ma capaci di arricchire molti; come gente che non ha nulla e invece possediamo tutto!” (2Cor 6,3-10). È croce che non consente distrazioni. Oggi essendosi l’uomo sottratto al suo Signore, Creatore, Padre, Salvatore e Redentore della sua vita, non vive più la croce che nasce dal Vangelo. Vive invece la croce del peccato, del vizio, della trasgressione dei Comandamenti, del rinnegamento del Vangelo e della Parola. Sono croci pesantissime. Esse però non redimono il mondo e né santificano chi le porta perché non appartengono a Cristo Gesù, perché non sono le conseguenze dell’aver preso su di noi il suo giogo, il suo Vangelo, la sua volontà, la mozione dello Spirito Santo. Sono croci di schiavitù. Chi ha assunto sulle sue spalle la croce di ricordare il Vangelo al mondo, deve perseverare sino alla morte nell’adempimento di questo ministero. Nella perseveranza si cresce nella santità e si dona salvezza ai cuori. Nella non perseveranza si lascia il mondo nelle tenebre. Non si dona salvezza. Madre della Redenzione, Angeli, Santi, aiutateci a portare ciascuno la sua particolare croce.</p>
<p>15/01/20 RIFLESSIONE – FARE OGNI COSA PER CRISTO GESÙ. Fare ogni cosa per Cristo Gesù si può, a condizione che si viva in Cristo e con Cristo. In Cristo, con Cristo, per Cristo devono essere una sola cosa, mai farne tre cose separate e distinte. Si è per Cristo se si è con Cristo. Si è con Cristo se si è in Cristo. Le tre verità sono una sola verità. Si è in Cristo, quando si è nella Chiesa. Si è per Cristo quando si è per la Chiesa. Si è con Cristo quando si è con la Chiesa. Se non si è per la Chiesa, con la Chiesa, nella Chiesa, mai si potrà essere secondo purezza di verità e di dottrina in Cristo, per Cristo, con Cristo. Si è in Cristo, con Cristo, per Cristo, quando si è nella Parola, per la Parola, nella Parola. Se non si vive di Parola, mai si potrà vivere di Cristo. Cristo Gesù e la Parola sono una cosa sola. Mai Cristo potrà essere separato dalla Parola. Mai il cristiano potrà vivere fuori dalla Parola. La stessa cosa vale anche per la grazia. Se non si vive nella grazia, con la grazia, per la grazia, mai si potrà vivere per Cristo, con Cristo, in Cristo. Si è tralci separati dalla vera vita. Si è buoni solo per essere gettati nel fuoco. Senza grazia mai si potrà vivere in Cristo, per Cristo, con Cristo. Chi vuole fare ogni cosa per Gesù, la potrà fare solo se consacra la sua vita alla Parola, prestando ad essa ogni obbedienza e crescendo in grazia e sapienza per tutti i giorni della sua vita. Chi non cresce in santità mai potrà fare ogni cosa per Cristo. Senza santità non si è in Cristo. Oggi è l’era della divisione e della disgregazione. Si è separato Dio da Cristo Gesù e Cristo Gesù da Dio. Lo Spirito Santo da Cristo Gesù e Cristo Gesù dallo Spirito Santo. Si è separato il mistero della salvezza da Cristo Gesù, dallo Spirito Santo, dalla Chiesa, dal Vangelo. Chi si lascia tentare da questa divisione e disgregazione, mai potrà fare ogni cosa per Cristo. Gli manca il Vangelo, la grazia, lo Spirito Santo, la verità, la luce, la vita. È tagliato dalle sorgenti della grazia. È in tutto simile ad un ramo di albero tagliato dal suo tronco. Inevitabilmente seccherà. Chi vuole fare ogni cosa per Cristo, sempre dovrà rimanere attaccato a Cristo come il tralcio alla vite. Se il tralcio è tagliato dalla vita, se separa da esso, è destinato al fuoco. Mai da esso nascerà un solo frutto. Così dicasi del discepolo di Gesù. Chi se separa da Cristo, diviene infruttuoso. Perché ogni promessa fatta a Cristo Gesù porti frutti di vita eterna è necessario che il cristiano viva in Cristo, con Cristo per Cristo, nella Parola, per la Parola, con la Parola. Come si fa a ricordare la Parola al mondo se il cristiano è lui senza Parola, contro la Parola? Il cristiano deve ricordare la Parola, deve essere come una spugna. Prima deve assorbire la Parola, assorbire Cristo, assorbire lo Spirito Santo, assorbire la Chiesa. Poi verserà quanto ha assorbito nel cuore degli uomini, perché si lascino attrarre da Cristo secondo il suo Vangelo. Una spugna secca mai potrà versare acqua dal suo seno. Vale anche per il discepolo di Gesù. Un cristiano secco mai potrà versare l’acqua della Parola negli altri cuori. È secco, arido, asciutto. Prima si deve lasciare inondare di Cristo e della Parola. Poi potrà riversarla nei cuori. Nessuno può dare Cristo se non si conforma a Cristo. Nessuno può ricordare la vera Parola di Cristo se non si trasforma lui in vita secondo la Parola. È questo un lavoro che inizia con l’ascolto della prima Parola del Vangelo e finisce quando termina la nostra vita sulla terra. Madre della Redenzione, Angeli, Santi, colmate il Cristo di Cristo Gesù e dello Spirito Santo. Solo così potrà dare ai cuori Cristo e lo Spirito per il loro ritorno al Padre della gloria.</p>
<p>16/01/20 MEDITAZIONE – CI TENIAMO PRONTI A UCCIDERLO PRIMA CHE ARRIVI. La fornace dell’odio è il cuore di Satana. Chi entra in questa fornace o esce subito da essa, oppure sarà impregnato da odio contro Dio e contro l’uomo. Più ci si inabissa in essa e più l’odio aumenta. Più trasgrediamo la Legge del Signore, più ci inabissiamo nella fornace, più grande diviene il nostro odio. L’odio di Satana è così profondo e universale che vuole portare ogni anima nella perdizione eterna. Non vuole che alcuno si salvi. Il suo odio si scatena contro i veri missionari del Vangelo, i veri ministri del nostro Dio. Per un vero missionario che conquista o toglie dalla scena di questo mondo, una porzione di umanità è sua. Di chi si serve Satana per scatenare il suo odio? Da tutti coloro che tiene nella fornace del suo cuore. Di ogni uomo che ha già fatto suo per sempre. Di questa verità noi dobbiamo essere certi: chi combatte i veri missionari del Vangelo, i veri ministri della Parola di Gesù, i veri amministratori della sua grazia, i dispensatori della luce dello Spirito Santo, è strumento nelle mani di Satana. Anche chi disprezza i ministri di Cristo, chi li contrasta, chi li offende con parole di calunnia e menzogna, con parole di mormorazione e di critica per distruggerli e renderli non credibili, sappia che è strumento di Satana. Non è vero discepolo di Cristo, perché il discepolo di Gesù Signore lavora animato dalla carità, nello Spirito Santo. È un discepolo di Satana vestito da discepolo di Gesù. Chi non vuole cadere nella fornace di Satana e trasformarsi in strumento contro Cristo Gesù, la sua Chiesa, il mistero della salvezza, deve rimanere sempre nella Parola del Signore, nel suo Vangelo, nella verità dello Spirito Santo. Chi esce dalla Parola e non vi ritorna, sappia che prima o poi, presto o tardi, cadrà nella fornace del cuore di Satana e da quel luogo è difficile poi risalire, anche perché Satana non lascia così facilmente le sue prede. Se ci ha conquistato quando eravamo nella grazia e nella luce con le sue sottili astuzie, molto di più ci terrà prigionieri una volta che siamo tornati nella fornace del suo cuore. Una volta che ci ha fatti suoi, sa come farci strumenti di odio, falsità, menzogna, inganno, ingiustizia. Sa come renderci distruttori del suo Vangelo, rinnegatori della sua verità, estintori della sua vera luce sulla terra. Lui è il grande maestro degli inganni più raffinati. San Paolo rivela che lui sa vestirsi anche da angelo di luce per la rovina dei credenti. Sa anche vestirsi con l’abito del Vangelo per far deviare dal Vangelo il mondo intero. Chi non è nella Parola, non è nello Spirito Santo, non è nella grazia e nella verità di Cristo Gesù, dovrà temere fortemente. In ogni momento potrà divenire soldato di Satana per la distruzione del regno di Dio sulla nostra terra. È verità. Chi libera i veri missionari, i veri ministri di Cristo Gesù, i veri amministratori dei suoi misteri? Solo il Signore. Lui conosce le intenzioni dei cuori che sono servi di Satana e sa come renderli innocui, finché non giunge l’ora della suprema testimonianza con il sangue. Quanti sono ministri e servi di Satana odiano Paolo e hanno deciso di ucciderlo, impegnandosi con un giuramento esecratorio. Il Signore permette che questo complotto venga conosciuto e subito viene informato il Comandante delle guardie che aveva in custodia Paolo. Il Comandante congeda il ragazzo imponendogli il più grande silenzio su quanto gli era stato riferito. Nessuno può agire nel più assoluto segreto. Dove c’è l’uomo c’è anche il Signore e sempre il Signore tutto svela ai suoi eletti o a quanti hanno cura di loro, perché si prendano le giuste misure per non cadere nelle mani dei violenti e di quanti odiano il Signore. Questo però finché non viene l’ora. Quando viene l’ora, ci si consegna per sigillare la fede in Cristo con il proprio sangue. Chi ha fede sa che la sua vita è nelle mani del Signore ed è il Signore che permette cosa deve accadere e cosa mai dovrà accadere. Il Signore lo permette per provare il nostro amore e la nostra fedeltà verso di Lui. Madre della Redenzione, Angeli, Santi, non permettete che Satana ci trasformi in suoi servi.</p>
<p>17/01/20 RIFLESSIONE – SPIRITO DI CRISTO GESÙ. SPIRITO DEGLI APOSTOLI. SPIRITO DELLA CHIESA. Lo Spirito Santo è il frutto sgorgato dal corpo di Cristo Gesù trafitto sulla croce. Lo Spirito di Cristo effuso dalla croce, da Cristo Risorto è dato agli Apostoli nel Cenacolo come alito di vita, grazia, verità, luce, giustizia, carità. Gesù ha operato allo stesso modo che il Signore Dio ha fatto con il primo uomo al momento della sua creazione. “Allora il Signore Dio plasmò l’uomo con polvere del suolo e soffiò nelle sue narici un alito di vita e l’uomo divenne un essere vivente” (Gen 2,7). Gesù è risorto. Gli Apostoli sono chiusi nel Cenacolo per paura dei Giudei. Il Cenacolo è più che il Giardino dell’Eden. Ecco come si sono svolti gli eventi narrati dal Vangelo secondo Giovanni: “La sera di quel giorno, il primo della settimana, mentre erano chiuse le porte del luogo dove si trovavano i discepoli per timore dei Giudei, venne Gesù, stette in mezzo e disse loro: «Pace a voi!». Detto questo, mostrò loro le mani e il fianco. E i discepoli gioirono al vedere il Signore”. Ora segue la missione e il dono dello Spirito Santo: “Gesù disse loro di nuovo: «Pace a voi! Come il Padre ha mandato me, anche io mando voi». Detto questo, soffiò e disse loro: «Ricevete lo Spirito Santo. A coloro a cui perdonerete i peccati, saranno perdonati; a coloro a cui non perdonerete, non saranno perdonati»”. (Gv 20,19-23). Da questo istante fino al giorno della Parusia sono gli Apostoli che dovranno effondere nel mondo lo Spirito Santo. Le vie sono due, quella della conversione e l’altra della conformazione a Cristo nei sacramenti della salvezza. Se manca lo Spirito della conversione quello della conformazione a Cristo crea ciò che il sacramento significa, ma i frutti saranno veramente pochi. Alcune verità vanno specificate e poste bene in luce: Lo Spirito della conversione va effuso con il dono della Parola. La Parola che si annuncia dovrà essere sempre piena di Spirito Santo. La Parola è piena di Spirito Santo se il cuore è pieno di Spirito Santo. Verità eterna. Poiché ogni membro del corpo di Cristo è chiamato a dare la Parola della salvezza, della conversione, della vita, ogni membro del corpo di Cristo deve essere pieno di Spirito Santo, se vuole dare la Parola della conversione a Cristo Gesù e al suo Vangelo di vita eterna. Il dono della Parola non basta. La piena conformazione a Cristo è fatta dai Ministri di Cristo e dagli Amministratori dei suoi misteri. Se quanti vengono evangelizzati e si convertono non sono portati ai Pastori della Chiesa, la rigenerazione della nuova creatura non si compie. Significa questo quella frase che spesso si ode: “Riempire la casa del Padre”. Si riempie la casa del Padre attraverso il dono della Parola colma di Spirito Santo e il convincimento sempre nello Spirito Santo che la conversione va completata con la nuova generazione. Pensare ad un apostolato dei fedeli laici senza i Pastori della Chiesa è stoltezza teologica, cristologica, ecclesiologica, pneumatologica, soteriologica. Senza la conduzione di ogni uomo ai Pastori della Chiesa non c’è alcuna vera santificazione e nessun completo ammaestramento. Va anche aggiunto che un fedele laico che è senza il Pastore che governa la sua vita spirituale, la santifica, perennemente la illumina con la verità di Cristo Gesù, perché cammini di fede in fede, come vero corpo di Cristo assieme ai suoi molti fratelli, è un fedele senza vita. Può anche accadere che lo Spirito Santo o Cristo Signore o la Madre celeste o anche qualche Angelo e Santo, possa direttamente convertire una persona e anche darle una missione particolare. Se è missione ecclesiale, legata al Vangelo, il confronto con i Pastori è necessario. Se il mandato non è strettamente legato alla missione di salvezza della Chiesa, allora è cosa giusta e doverosa il confronto con il Padre Spirituale. Il discernimento nella Chiesa e la Parola di sigillo sulla verità e conformità al Vangelo spetta al Ministro della Parola. Per ogni rivelazione privata, sempre il confronto con i Pastori è necessario. Sono i Pastori che devono dare il sigillo che la verità ricevuta è in tutto conforme al Vangelo di Gesù Signore secondo la verità e la fede della Chiesa una, santa, cattolica, apostolica. Oggi c’è una modalità di pensare e di agire che contraddice la rivelazione. Molti dicono di essere possessori dello Spirito Santo ma senza aver ricevuto alcun sigillo da parte dei Pastori della Chiesa. Per i carismi particolari il sigillo può essere dato solo dal Vescovo. Se il Vescovo nega esplicitamente il suo sigillo, nessuno può svolgere nella Chiesa una missione di salvezza e redenzione che coinvolga altre persone. Tutti i carismi e in modo speciale quelli straordinari sono dati per il bene di tutta la Chiesa. Il sigillo è più che necessario. Il corpo di Cristo Gesù è ben compaginato e connesso. Lo Spirito Santo si è sottoposto al sigillo dei Pastori della Chiesa. Se il Pastore della Chiesa viene e traccia la via da seguire per il più grande bene della Chiesa, l’ascolto del Pastore è ascolto dello Spirito Santo. Nessuno potrà dire: “Io ascolto lo Spirito”. Si ascolta lo Spirito se si ascolta il Pastore della Chiesa. Non si ascolta il Pastore della Chiesa neanche lo Spirito Santo viene ascoltato. L’obbedienza al Pastore della Chiesa attesta che si è nello Spirito Santo. È la via santa. Ma ogni carisma, sia ordinario che straordinario o particolare, deve essere portato nel Vangelo sempre. Il Discorso della Montagna è il solo campo nel quale crescono e fruttificano tutti i carismi dello Spirito Santo. Fuori di questo campo non opera lo Spirito Santo. Qualcuno potrebbe essere convinto che la sua via è buona. È buona finché il Pastore non interviene e traccia la via per il bene della sua Chiesa. In questo caso ci si mette in preghiera e si chiede allo Spirito Santo che sia Lui a convincere il Pastore della bontà della sua via. Lo Spirito di Cristo, che è Spirito dei Pastori, che è Spirito della Chiesa, che è Spirito di ogni singolo fedele, fruttifica solo se piantato nella Parola e nella grazia di Cristo Gesù, se coltivato con le sante virtù, se alimentato da una obbedienza senza riserve. Finché il Pastore non sarà convinto, si rimane nell’obbedienza. Sempre l’obbedienza al pastore è obbedienza a Cristo Signore. Se è obbedienza a Cristo Signore, è anche obbedienza allo Spirito Santo. Quando si obbedisce al Pastore della Chiesa non si sbaglia mai. Mai potrà esistere lo Spirito del singolo che sia contro i Pastori della Chiesa. Se è contro i Pastori della Chiesa è contro la Chiesa. Se è contro la Chiesa è contro Cristo Signore e il suo mistero di salvezza e di redenzione. Lo Spirito Santo crea la Chiesa, non la distrugge. Lo Spirito Santo è lo Spirito della comunione, non della disgregazione, della separazione, della divisione. È lo Spirito della santità, della luce, della verità, della giustizia. Lo Spirito Santo non è lo Spirito della ribellione, della menzogna, superbia, falsità, insulto. Lo Spirito Santo è lo Spirito dell’umiltà, dell’obbedienza che sa adorare il mistero anche se non lo comprende perché infinitamente oltre la propria mente e il proprio cuore. È lo Spirito che ascolta, osserva, custodisce nel cuore per una meditazione costante ininterrotta. Lo Spirito Santo è lo Spirito dell’ascolto degli insegnamenti degli Apostoli, sapendo che solo dall’ascolto nasce la vita nuova nel proprio cuore e dal proprio cuore la vita nova si diffonde in altri cuori. Lo Spirito Santo mai potrà abitare nel cuore dove regna il peccato. Lo Spirito Santo non è lo Spirito che obbedisce se ritiene giusta la Parola del Pastore e non obbedisce se la ritiene o ingiusta o la vede come vera usurpazione o prevaricazione. Lo Spirito Santo di Cristo portò Cristo all’annientamento e all’obbedienza fino alla morte di croce. Lo Spirito Santo non è il nostro cuore, il nostro pensiero, la nostra idea, la nostra volontà, i nostri desideri, le nostre immaginazioni, le nostre fantasie o progettualità. Dove c’è obbedienza lì è lo Spirito. Dove non c’è obbedienza lì mai potrà esserci lo Spirito del Signore. Ecco allora che risuona imperiosa la voce di Cristo Gesù. “Imparate da me che sono mite e umile di cuore e troverete ristoro per le vostre anime”. Con l’umiltà ci si pone in obbedienza. Con la mitezza si vive anche la persecuzione come vera via per la salvezza del mondo. In questo campo la verità teologica è complessa e delicata. Una parola in più o una parola in meno ci fa immediatamente precipitare nel campo dell’eresia, dello scisma dalla verità. Anziché lavorare per l’edificazione della Chiesa si opera per la sua distruzione. San Paolo, persona piena di Spirito Santo, dona a noi un regola pratica per sapere se siamo nello Spirito Santo o agiamo dal nostro peccato e dalla nostra umanità priva di Cristo, della sua grazia, verità, Vangelo, luce, santità. Basta osservare i frutti da noi prodotti. Siamo dal peccato se produciamo fornicazione, impurità, dissolutezza, idolatria, stregonerie, inimicizie, discordia, gelosia, dissensi, divisioni, fazioni, invidie, ubriachezze, orge e cose del genere. Nessuno che compie queste opere potrà dirsi dallo Spirito Santo. Siamo dallo Spirito del Signore se invece i nostri frutti sono: amore, gioia, pace, magnanimità, benevolenza, bontà, fedeltà, mitezza, dominio di sé. Produciamo questi frutti se perennemente ci poniamo in ascolto dei Pastori e ci nutriamo di grazia e verità. Madre della Redenzione, Angeli, Santi, non permettete che agiamo dalla carne e ci pensiamo mossi e condotti dallo Spirito Santo.</p>
<p>18/01/20 RIFLESSIONE – UN SOLO CORPO CON IL MINISTRO DI CRISTO. L’Apostolo Paolo è il grande cantore dell’unità della Chiesa. Così i suoi occhi, illuminati dallo Spirito Santo, vedono la Chiesa e così la rivelano: “Ed egli ha dato ad alcuni di essere apostoli, ad altri di essere profeti, ad altri ancora di essere evangelisti, ad altri di essere pastori e maestri, per preparare i fratelli a compiere il ministero, allo scopo di edificare il corpo di Cristo, finché arriviamo tutti all’unità della fede e della conoscenza del Figlio di Dio, fino all’uomo perfetto, fino a raggiungere la misura della pienezza di Cristo. Così non saremo più fanciulli in balìa delle onde, trasportati qua e là da qualsiasi vento di dottrina, ingannati dagli uomini con quella astuzia che trascina all’errore. Al contrario, agendo secondo verità nella carità, cerchiamo di crescere in ogni cosa tendendo a lui, che è il capo, Cristo. Da lui tutto il corpo, ben compaginato e connesso, con la collaborazione di ogni giuntura, secondo l’energia propria di ogni membro, cresce in modo da edificare se stesso nella carità” (Ef 4,11-16). La Chiesa è una, santa, cattolica, apostolica. È la sua essenza voluta da Dio. Ogni membro del corpo di Cristo deve mettere ogni energia sia spirituale che fisica ad edificare la Chiesa in questa sua essenza di unità, santità, cattolicità, apostolicità. E per questo ogni membro prima di ogni altra cosa è chiamato alla propria santificazione e alla comunione con gli Apostoli. La santità è il principio della vera comunione. La comunione è il vero albero della santificazione di ogni membro del corpo di Cristo Gesù. La propria santificazione si edifica nutrendosi ogni giorno della grazia e della verità che i Ministri di Cristo e gli Amministratori dei suoi misteri elargiscono a piene mani. Non ci si nutre solo di grazia e neanche solo di verità. Ci si deve nutrire di grazia e di verità. La comunione con il corpo di Cristo si costruisce sia in linea ascendente che discendente, ma anche in linea orizzontale. Mai vi potrà essere comunione orizzontale se non vi è comunione discendente e ascendente. È comunione ascendente: fedeli, parroco, vescovo, papa. È comunione discendente: Papa, vescovo, parroco, fedele. Il fede deve costruire la perfetta comunione con il suo parroco. Più fedeli costruiscono questa comunione e più la comunione è perfetta. Ogni parroco e ogni presbitero deve costruire la comunione con il vescovo. Ogni vescovo deve costruire la comunione con il papa. Questa legge divina vale anche in linea discendente. Il Papa con tutti i vescovi. Ogni vescovo con tutti i presbiteri del suo presbiterio. La costruzione della comunione è costruzione del vero corpo di Gesù Signore. Come tutti i vescovi devono essere un solo corpo di redenzione e di salvezza con il papa, così tutti i presbiteri devono essere un solo corpo di salvezza con il proprio vescovo. Allo stesso modo tutti i fedeli laici devono essere un solo corpo di salvezza con il proprio parroco. Se manca questa comunione in linea ascendente e discendente, se manca cioè la formazione di questo unico corpo di salvezza e di redenzione, mai si potrà edificare la comunione in linea orizzontale e cioè di ogni fedele con ogni altro fedele e di ogni associazione con le altre. Neanche si potrà costruire la comunione orizzontale dei presbiteri con i presbiteri e dei vescovi con i vescovi. Manca il principio e il fondamento dell’unità che è il papa per i vescovi, del vescovo per i presbiteri, del parroco per tutto il gregge di Dio affidato alle sue cure. La comunione nella Chiesa non può essere se non gerarchica. Se non è gerarchica non è comunione. Per questo essa dovrà essere anche obbedienza. Se manca l’obbedienza al Pastore di tutta la Chiesa, al Pastore della Diocesi, al Pastore della Parrocchia non c’è comunione. Chi vuole compiere la missione della salvezza e della redenzione, del dono della Parola e della grazia, della verità, della luce, della vita nella creazione del corpo di Cristo, deve necessariamente formare un solo corpo di salvezza, redenzione, giustificazione, vita eterna. Quando un’associazione, un movimento, un gruppo ecclesiale si separa dal Parroco o vive in autonomia da esso, non c’è missione né di salvezza e né di redenzione. Manca il solo corpo che dona la salvezza. Parti del corpo non donano la salvezza piena, vera, santa, perfetta. Facendo ogni associazione un solo corpo con il parroco, saranno un solo corpo le une con le altre, il corpo di Cristo si ricompone nella sua unità, i frutti saranno sempre abbondanti. Fare un solo corpo significa essere un cuor solo e un’anima sola. Per questo urge la santità. Fare un solo corpo con il parroco non sarà possibile se il parroco non farà un solo corpo con il proprio vescovo e con i presbiteri che formano con lui un solo presbiterio, un solo corpo di redenzione e di salvezza. Per questo urge la santità. Nella santità tutto è possibile. Se non si cresce in santità mai si crescerà nella comunione, che è dono e frutto dello Spirito Santo. Se nel nostro cuore regna il peccato – ogni atto di superbia è peccato che esclude lo Spirito dal cuore – mai potrà regnare lo Spirito Santo e nessuna comunione sarà edificata. Oggi si preferisce camminare senza alcuna volontà di creare comunione. Significa che per noi nessuna salvezza vera nascerà sulla nostra terra. Forma il corpo di Cristo chi ogni giorno si forma come corpo di Cristo. Senza comunione gerarchica non c’è creazione del corpo di Cristo. Quando il mondo vede il corpo di Cristo universale, diocesano, parrocchiale che vive di vera comunione, allora e solo allora crederà che noi siamo veri discepoli di Gesù e chiederà di venire con noi, perché ha visto che Gesù, il Padre dei cieli, lo Spirito Santo sono con noi. Il mistero della vera comunione si può vivere dal mistero della vera santità. Nella santità la comunione si edifica. Nel peccato essa si distrugge. Chi distrugge la comunione distruggere il corpo di Cristo. Distrugge l’opera della salvezza e della redenzione del corpo di Cristo. Madre della Redenzione, Angeli, Santi, fate che ogni cristiano sia costruttore della vera comunione edificando se stesso nella santità, che è abitazione nella verità e nella grazia elargite dai ministri di Cristo e Amministratori dei suoi misteri.</p>
<p>19/01/20 RIFLESSIONE – CONVERSIONE ALLA VERITÀ DELLA MISSIONE. La missione che da Gesù è stata affidata agli Apostoli è la stessa che Lui ha ricevuto dal Padre. Non un’altra. Essa si può compiere solo in Lui, con Lui, per Lui, formando con Lui un solo corpo e un solo spirito, un solo cuore e una sola anima, una sola verità e una sola grazia. Gesù è stato mandato sulla terra facendosi Agnello immolato per togliere il peccato del mondo. Prima verità della missione. Se il missionario è mandato per togliere il peccato del mondo, mai lo potrà togliere, se lui stesso rimane in un corpo che convive con il peccato. Prima deve volere lui essere purificato da ogni peccato, nutrendosi di grazia, alimentandosi di verità, per fare della sua vita una obbedienza al Padre nostro celeste secondo quanto è comandato dalla sua Parola, dal Vangelo di Cristo Gesù e solo dopo sarà missionario di salvezza. Questo non significa che prima si dovrà santificare e poi iniziare la missione per la salvezza delle anime. Significa invece che lui dovrà ogni giorno crescere in santificazione, in grazia e in verità, in obbedienza al Vangelo e mentre cresce vive la sua missione di salvezza. Convertirsi alla verità della missione è convertirsi all’amore del Padre, alla grazia di Cristo Gesù, alla comunione dello Spirito Santo, alla santità del corpo di Cristo, alla verità del Vangelo, alla piena obbedienza ad ogni comando e volontà a noi manifestati da Cristo Gesù. Se la missione è finalizzata all’edificazione visibile del vero corpo di Cristo sulla terra, non c’è vera missione se non si edifica la Chiesa. È la Chiesa una, santa, cattolica, apostolica il vero corpo di Cristo. Edificare la Chiesa secondo verità è la verità della missione. Viene spiegato il motivo per cui consumiamo invano le nostre energie. Facciamo tante cose, ma non facciamo la cosa per cui esistiamo come vera Chiesa di Cristo. La sola cosa da fare è l’edificazione della Chiesa, conformandosi al corpo di Cristo e formando il corpo di Cristo. Se leggiamo tutte le parole di Gesù in ordine alla missione, appare con ogni evidenza che tutto è finalizzato a togliere il peccato del mondo e a creare il nuovo popolo del Signore. Si diviene nuovo popolo di Dio, divenendo pietre vive del tempio di Dio che è il corpo di Cristo. Con San Pietro: “Avvicinandovi a lui, pietra viva, rifiutata dagli uomini ma scelta e preziosa davanti a Dio, quali pietre vive siete costruiti anche voi come edificio spirituale, per un sacerdozio santo e per offrire sacrifici spirituali graditi a Dio, mediante Gesù Cristo. Si legge infatti nella Scrittura: Ecco, io pongo in Sion una pietra d’angolo, scelta, preziosa, e chi crede in essa non resterà deluso. Onore dunque a voi che credete; ma per quelli che non credono la pietra che i costruttori hanno scartato è diventata pietra d’angolo e sasso d’inciampo, pietra di scandalo. Essi v’inciampano perché non obbediscono alla Parola. A questo erano destinati. Voi invece siete stirpe eletta, sacerdozio regale, nazione santa, popolo che Dio si è acquistato perché proclami le opere ammirevoli di lui, che vi ha chiamato dalle tenebre alla sua luce meravigliosa. Un tempo voi eravate non-popolo, ora invece siete popolo di Dio; un tempo eravate esclusi dalla misericordia, ora invece avete ottenuto misericordia” (1Pt 2, 4-10). Ecco la verità eterna della missione cristiana. Divenire noi pietre vive, per opera dello Spirito Santo e dei Ministri di Cristo Gesù, per essere una cosa sola con la Pietra viva e preziosa che è Gesù Signore. Divenendo pietre vive nella Pietra viva e preziosa, siamo vero popolo del Signore. Possiamo vivere la nostra missione. Qual è la nostra vera missione? Quella di crescere ogni giorno come vere pietre vive e condurre ogni altro uomo ai ministri di Cristo e amministratori dei suoi misteri perché mondino l’anima dal peccato e purifichino il cuore da ogni falsità con il dono della grazia e verità. Oggi urge convertirsi alla verità della missione. Oggi si vogliono i Ministri di Cristo e gli Amministratori dei suoi misteri, servi dell’uomo e non più servi del Padre, in obbedienza al mandato di salvezza e di redenzione per ogni uomo. Qual è l’origine di un tale cambiamento? L’origine sta nel capovolgimento, anzi sta nella rottura o piena cancellazione dell’asse cristologico e soteriologico. Se questo asse non viene ripristinato nella purezza della verità, mai vi potrà essere vera missione né di salvezza e né di redenzione. Cosa è successo? Avendo i dottori e maestri della Parola, come i farisei e gli scribi del tempo di Gesù, annullato la Parola di Dio sostituendola con il loro pensiero. Cristo non è più necessario per la salvezza. Via della salvezza non è la grazia e la verità di Cristo, ma la propria coscienza. Essendo la propria coscienza, la propria religione, la propria mente, il proprio pensiero via universale di salvezza, diviene cosa inutile e superflua consumare la propria vita nel conoscere la verità, nel dare la verità, nell’effondere la grazia di Cristo Signore. Diviene cosa inutile pensare anche a formare il corpo di Cristo, predicando la conversione e la fede nel Vangelo. Anche edificare se stessi nella santità evangelica è cosa senza alcuna importanza. Abolito il Vangelo, cancellata grazia e verità, a che serve il cristiano? Ecco che viene creata una falsa missione: occuparsi della soluzione dei problemi emergenti dell’umanità. Ignorando però che tutti i problemi che assillano l’uomo sono frutti del peccato sia personale che dei nostri fratelli. Con il peccato i problemi aumentano, non diminuiscono. Gesù non è venuto per risolvere i problemi dell’umanità e neanche per abolire le croci. Lui stesso si è lasciato inchiodare sul legno. Lui è venuto per togliere il peccato e per creare l’uomo nuovo. L’uomo nuovo, in Cristo, con Cristo, per Cristo, sa stare sopra ogni croce. Per ogni problema che risolviamo, il peccato ne crea altri dieci e altri venti. Ecco perché urge la nostra conversione alla verità della missione. Non serve né a Dio e né all’uomo che il cristiano viva una falsa missione. Si vuole costruire oggi un mondo nuovo, ma sul peccato. Costruire il mondo nuovo sul peccato equivale a costruire un grattacielo su un letto di venti bombe atomiche pronte sempre per esplodere. Quando il grattacielo è terminato, le bombe esplodono e tutto il nostro lavoro è stato trasformato in un fungo atomico. Questo è il risultato. Chi si deve convertire alla verità della missione di Cristo Gesù? Ogni membro del corpo di Cristo: papa, vescovo, parroco, diacono, cresimato, battezzato. Tutti devono, ognuno per la sua parte, operare perché ci si conformi a Cristo e si formi il corpo di Cristo nella santità. Dal corpo di Cristo, come vero corpo di Cristo, ogni cristiano potrà vivere tutto il Vangelo. Vivendo il Vangelo trasformerà la sua vita in una perenne e ininterrotta opera di carità, in opere di misericordia sia spirituali e materiali. Il peccato distrugge. La santità dona vita. Madre della Redenzione, Angeli, Santi, fate che ogni cristiano si converta alla verità della sua missione, che è la stessa di quella vissuta da Gesù Signore.</p>
<p>20/01/20 RIFLESSIONE – GLI OPERAI DELLA CONVERSIONE. Chi può essere detto operaio della conversione? Chi può compiere questo altissimo ministero per la salvezza di molti cuori? Solo colui che ogni giorno nella preghiera, nella grazia di Cristo Gesù, nella sapienza dello Spirito Santo, nell’ascolto dei Pastori della Chiesa, vive di un forte desiderio nel cuore: convertirsi alla piena obbedienza alla Parola. Chi non cammina di fede in fede, di verità in verità, di obbedienza in obbedienza, mai potrà dirsi operaio della conversione. Non conosce cosa è la conversione, mai potrà aiutare un’altra persona perché si converta al suo Dio e Signore, a Cristo Salvatore e Redentore. Mai potrà sostenere qualcuno perché si converta allo Spirito Santo, alla Chiesa, alla grazia, alla luce, alla verità, che sono dati dai Ministri della Parola. Il convertito converte, il santo santifica, chi si lascia evangelizzare evangelizza. Chi conosce Dio può aiutare a conoscere Dio. Purtroppo oggi gli operai della conversione non servono più perché non servono gli operai della santificazione delle anime. Oggi un bruttissimo pensiero sta devastando le menti di molti discepoli di Gesù. Oggi Cristo non è più necessario per la salvezza. Ogni via conduce al paradiso. Non solo conduce al paradiso, ma anche ogni via è buona per la costruzione della fratellanza universale sulla terra. Questo significa che si dona al peccato libertà di circolazione non solo fuori dalla Chiesa cattolica, ma anche nel seno della Chiesa del Dio vivente. Poiché si può convivere con il peccato, l’idolatria, l’immoralità, l’anticristo e l’anti-religione, la religione vera e la religione falsa, a nulla servono gli operai della conversione. Se poi si aggiunge che molti illuminati maestri del sapere asseriscono che nessuno possiede la verità, il quadro è chiaro. Se non c’è verità e se nessuno la possiede, neanche Cristo è verità. Se Cristo non è verità neanche il suo Vangelo è verità. Ma se il suo Vangelo non è verità, a cosa mi devo convertire? Se tutto è verità, una verità vale l’altra. Se tutto è falsità, una falsità vale l’altra. Se ogni religione è via di salvezza, ogni religione vale l’altra. Ma anche Cristo, in questo bruttissimo pensiero, vale quanto vale ogni altro uomo. Fino a tanto Satana ha potuto cambiare i pensieri del discepolo di Gesù e dei Maestri e Custodi della sua Parola, del suo Vangelo. Il Signore, nella sua bontà e misericordia, sempre passa per le nostre piazze in cerca di operai per la sua vigna, operai della conversione e della santificazione. Molti li ha anche trovati. Solo che a contatto con il pensiero del mondo, anche loro giorno per giorno divengono mondo. Riuscirà il Signore non solo a trovare buoni operai per la sua vigna ma anche buoni e fedeli sino alla fine? La Storia della salvezza ci rassicura: sempre il Signore è intervenuto con mano potente e braccio teso per la salvezza della sua creatura. Mai Satana potrà vincere il Signore. Madre della Redenzione, Angeli, Santi, otteneteci la grazia di ricevere buoni operai per il lavoro nella vigna del Signore, che rimangano fedeli al mandato ricevuto per tutti i giorni della loro vita.</p>
<p>21/01/20 RIFLESSIONE – RETTITUDINE DI COSCIENZA. La coscienza è retta quando vi è piena conformità con la Legge del Signore e la verità dello Spirito Santo, nella quale sempre i figli della Chiesa devono camminare. La coscienza è certa quando è convinta che una cosa sia bene e la compie. È convinta che non sia bene e la evita. Seguire la coscienza retta è obbligo. È cosa doverosa però portare la coscienza nella piena conformazione alla Legge del Signore secondo la verità dello Spirito Santo. Oggi con grande facilità ci si appella alla coscienza, ma per giustificare il male che si compie. Va detto che non è compito della coscienza scrivere la Legge del bene e la Legge del male, del vero e del falso, di ciò che è puro e ciò che è impuro. Chi scrive la Legge è solo il Signore. La coscienza deve leggere la Legge di Dio e dare ad essa pieno compimento, senza deviare. La coscienza morale va formata. Chi deve formarla? In primo luogo il padre e la madre. Nell’Antica Scrittura questo ministero era del padre nei riguardi del figlio. Anche sulla madre ricadeva questo obbligo. Basta aprire il Libro del Siracide e troviamo il padre che forma: Figli, ascoltate me, vostro padre, e agite in modo da essere salvati. Il Signore infatti ha glorificato il padre al di sopra dei figli e ha stabilito il diritto della madre sulla prole. Chi onora il padre espia i peccati, chi onora sua madre è come chi accumula tesori. Chi onora il padre avrà gioia dai propri figli e sarà esaudito nel giorno della sua preghiera. Chi glorifica il padre vivrà a lungo, chi obbedisce al Signore darà consolazione alla madre. Chi teme il Signore, onora il padre e serve come padroni i suoi genitori. Con le azioni e con le parole onora tuo padre, perché scenda su di te la sua benedizione, poiché la benedizione del padre consolida le case dei figli, la maledizione della madre ne scalza le fondamenta. Non vantarti del disonore di tuo padre, perché il disonore del padre non è gloria per te. La gloria di un uomo dipende dall’onore di suo padre, vergogna per i figli è una madre nel disonore. Figlio, soccorri tuo padre nella vecchiaia, non contristarlo durante la sua vita. Sii indulgente, anche se perde il senno, e non disprezzarlo, mentre tu sei nel pieno vigore. L’opera buona verso il padre non sarà dimenticata, otterrà il perdono dei peccati, rinnoverà la tua casa. Nel giorno della tua tribolazione Dio si ricorderà di te, come brina al calore si scioglieranno i tuoi peccati. Chi abbandona il padre è come un bestemmiatore, chi insulta sua madre è maledetto dal Signore. Figlio, compi le tue opere con mitezza, e sarai amato più di un uomo generoso. Quanto più sei grande, tanto più fatti umile, e troverai grazia davanti al Signore. Molti sono gli uomini orgogliosi e superbi, ma ai miti Dio rivela i suoi segreti. Perché grande è la potenza del Signore, e dagli umili egli è glorificato. Non cercare cose troppo difficili per te e non scrutare cose troppo grandi per te. Le cose che ti sono comandate, queste considera: non hai bisogno di quelle nascoste. Non affaticarti in opere superflue, ti è stato mostrato infatti più di quanto possa comprendere la mente umana. La presunzione ha fatto smarrire molti e le cattive illusioni hanno fuorviato i loro pensieri. Se non hai le pupille, tu manchi di luce; se ti manca la scienza, non dare consigli. Un cuore ostinato alla fine cadrà nel male, chi ama il pericolo in esso si perderà. Un cuore ostinato sarà oppresso da affanni, il peccatore aggiungerà peccato a peccato. Per la misera condizione del superbo non c’è rimedio, perché in lui è radicata la pianta del male. Il cuore sapiente medita le parabole, un orecchio attento è quanto desidera il saggio. L’acqua spegne il fuoco che divampa, l’elemosina espia i peccati. Chi ricambia il bene provvede all’avvenire, al tempo della caduta troverà sostegno (Sir 3,1-31). Oggi questa formazione della coscienza è quasi inesistente. Tutte le giovani vite sono abbandonate a se stesse. Anche nella Chiesa ormai la formazione della coscienza viene omessa. Basta formare una coscienza e subito si viene accusati di omofobia, di rigidità, di non amore. Questa non formazione porta ad agire con coscienza senza alcuna regola morale. Tutto è bene. Ma cosa è bene? Ogni trasgressione dei comandamenti. Ogni vizio. Bene è la calunnia, la falsa testimonianza, il combattimento contro la verità. È bene finanche il peccato contro lo Spirito Santo. Bene è la distruzione di una comunità. Bene è l’invidia, la gelosia, la superbia. Bene è ogni immoralità e idolatria. Ormai bene è ogni male che si compie. Non potendo più formare le coscienze, si sta andando verso la totale perdita della coscienza morale. Invece siamo obbligati ad agire con rettitudine di coscienza. Ma come è possibile senza formazione? La perdita più grave oggi è la totale assenza del timore del Signore. Non solo vi è assenza, all’assenza è anche aggiunta la giustificazione. Il timore del Signore non serve perché Lui è solo misericordia, perdono, accoglienza nel suo regno eterno. Grandissima falsità. Oggi per educare la coscienza perché agisca con rettitudine, nel timore del Signore e nel rispetto di ogni Parola che è uscita dalla sua bocca, occorre avere la fortezza dei martiri e l’audacia dei confessori della fede. Educare la coscienza è a rischio di linciaggio e di lapidazione. E tuttavia è questo il mandato per un Ministro della Parola: “Ti scongiuro davanti a Dio e a Cristo Gesù, che verrà a giudicare i vivi e i morti, per la sua manifestazione e il suo regno: annuncia la Parola, insisti al momento opportuno e non opportuno, ammonisci, rimprovera, esorta con ogni magnanimità e insegnamento. Verrà giorno, infatti, in cui non si sopporterà più la sana dottrina, ma, pur di udire qualcosa, gli uomini si circonderanno di maestri secondo i propri capricci, rifiutando di dare ascolto alla verità per perdersi dietro alle favole. Tu però vigila attentamente, sopporta le sofferenze, compi la tua opera di annunciatore del Vangelo, adempi il tuo ministero” (2Tm 4,1-5). Per educare le coscienze alla giustizia vale ogni martirio e ogni linciaggio. Una coscienza retta è salvezza per il mondo intero. Un Ministro di Cristo mai si dovrà dispensare dalla formazione della coscienza perché cammini nella Legge del suo Signore, Creatore, Salvatore, Dio. Madre della Redenzione, Angeli, Santi fate che ogni discepolo di Gesù si lasci educare la coscienza per essere nel mondo educatore di ogni altra coscienza.</p>
<p>22/01/20 MEDITAZIONE – TI ASCOLTERÒ QUANDO SARANNO QUI ANCHE I TUOI ACCUSATORI. Il Creatore dell’uomo che è anche il solo Dio vivo e vero e il Signore dell’uomo, ama la giustizia e l’equità e vuole che ogni uomo sia dinanzi a Lui e ai suoi fratelli giusto in ogni cosa. La gloria dell’uomo è la sua giustizia. L’infamia è la sua ingiustizia. La giustizia lo condurrà alla gloria eterna. L’ingiustizia all’infamia eterna. La giustizia va esercitata anche nelle più piccole cose, nelle più piccole relazioni tra un uomo e il suo Dio e tra un uomo e un altro uomo: “Non commetterete ingiustizia nei giudizi, nelle misure di lunghezza, nei pesi o nelle misure di capacità. Avrete bilance giuste, pesi giusti, efa giusta, hin giusto. Io sono il Signore, vostro Dio, che vi ho fatto uscire dalla terra d’Egitto” (Lev 19,35-36). Ecco cosa dice la Scrittura di chi governa con giustizia: “Chi governa gli uomini con giustizia, chi governa con timore di Dio, è come luce di un mattino quando sorge il sole, mattino senza nubi, che fa scintillare dopo la pioggia i germogli della terra” (2Sam 23,3-4). Mentre il Libro della Sapienza così ammonisce i potenti perché governino sempre con giustizia: “Ascoltate dunque, o re, e cercate di comprendere; imparate, o governanti di tutta la terra. Porgete l’orecchio, voi dominatori di popoli, che siete orgogliosi di comandare su molte nazioni. Dal Signore vi fu dato il potere e l’autorità dall’Altissimo; egli esaminerà le vostre opere e scruterà i vostri propositi: pur essendo ministri del suo regno, non avete governato rettamente né avete osservato la legge né vi siete comportati secondo il volere di Dio. Terribile e veloce egli piomberà su di voi, poiché il giudizio è severo contro coloro che stanno in alto. Gli ultimi infatti meritano misericordia, ma i potenti saranno vagliati con rigore. Il Signore dell’universo non guarderà in faccia a nessuno, non avrà riguardi per la grandezza, perché egli ha creato il piccolo e il grande e a tutti provvede in egual modo. Ma sui dominatori incombe un’indagine inflessibile” (Sap 6,1-8). Agire sempre con somma giustizia è un diadema e una corona di gloria che un uomo indossa per l’eternità. Come il Signore è sommamente giusto e misericordioso, così anche ogni uomo, fatto da Lui a sua immagine e somiglianza, dovrà essere giusto e misericordioso. La giustizia di Dio non è però la giustizia degli uomini. Per gli uomini giustizia è osservanza di ogni loro legge anche delle leggi inique e malvage. Questa giustizia è somma ingiustizia. Per il Signore una sola è la giustizia: agire sempre in obbedienza ai suoi Comandamenti, ai suoi Statuti, alle sue Prescrizioni, alla sua Parola. La giustizia inizia dall’osservanza delle due tavole della Legge. Ogni trasgressione della Legge ci fa ingiusti. L’Apostolo Paolo è condannato a morte dai figli del suo popolo e in più con un giuramento esecratorio. C’è un complotto e un agguato perché venga privato della vita con morte violenta. Questa loro decisione è alto tradimento della Legge alla quale loro dicono di essere fedeli. Un pagano invece decide per la sua salvezza e lo allontana da Gerusalemme. Un altro pagano gli promette giustizia, ma secondo le regole del diritto vigente presso Roma. Si ascoltano i testimoni e poi si decide la sentenza di condanna ma anche di assoluzione. Due adoratori di idoli si prodigano perché l’Apostolo riceva giustizia. Quaranta adoratori del vero Dio complottano per ucciderlo in un agguato. Di certo questi ultimi non adorano il vero Dio. Non sono servi della vera religione. Camminano inseguendo l’odio che è nel loro cuore. Anche oggi avviene la stessa cosa. Persone che non conoscono Cristo Gesù hanno una coscienza che tende alla più grande giustizia. Mentre dei cristiani che si dicono cattolici fanno dell’ingiustizia la loro fede. Possono trasgredire tutti i Comandamenti e sentirsi giusti. Operare ogni male e pensarsi di coscienza retta. Odiare, calunniare, falsificare la storia e ogni altra cosa e ci si accosta all’Eucaristia come se nulla fosse successo. Si distrugge Cristo, la sua Chiesa, il suo Vangelo, e ci si professa amici degli uomini e loro benefattori. Si è colmi di invidia e gelosia, superbia e ogni altro vizio e ci si professa credenti convinti. Si è cultori di una religione senza alcuna verità e senza alcuna obbedienza alla Legge del Signore, al Vangelo della salvezza. Madre della Redenzione, Angeli, Santi, fateci onesti e giusti dinanzi a Dio e gli uomini.</p>
<p>23/01/20 MEDITAZIONE – TU DUNQUE SEI IL FIGLIO DI DIO? Molti figli della Chiesa una, santa, cattolica, apostolica, stanno perdendo la verità che è madre di ogni verità. Molti non credono più che Gesù è nella sua Persona il Figlio Unigenito del Padre, generato da Lui in principio, nell’eternità. Molti non credono più che il Figlio Unigenito del Padre si è fatto carne, per opera dello Spirito Santo, nel grembo della Vergine Maria, che è per questo vera Madre di Dio, vera Madre del Figlio dell’Altissimo. Persa questa fede tutto si perde. Nessuna verità resta. Si perde la fede nella Santissima Trinità. Il Dio Onnipotente non è Padre e Figlio e Spirito Santo, tre persone divine ed eterne sussistenti nell’unità di una sola ed unica natura divina. Se Cristo Gesù non è il Dio incarnato non è neanche il Salvatore e il Redentore dell’uomo. È un uomo come tutti gli altri uomini, un martire come tutti gli altri martiri che esistono nel mondo. Anche la Chiesa perde la sua verità. Non è più il corpo di Cristo. Spariscono i Sacramenti compresa l’Eucaristia. Se Cristo è uguale a tutti gli altri uomini, anche papa, vescovi, presbiteri, diaconi, cresimati e battezzati sono uguali agli altri uomini. Non vi è alcuna creatura nuova e nessuna conformazione a Cristo Gesù. Se Gesù non è il Verbo eterno venuto nella carne per darci la verità e la grazia, la luce e la vita eterna, noi siamo ancora nella nostra morte. Cristo è la verità che fa vere tutte le altre verità. Si priva Cristo della sua verità, tutte le altre verità svaniscono, si evaporano come neve al sole. Che il mondo non creda in Cristo è anche comprensibile. Esso vive nel peccato. Nel cuore colmo di peccato mai potrà entrare la luce radiosa di Gesù Signore. Ma il cristiano e per di più il cristiano che è figlio della Chiesa una, santa, cattolica, apostolica, che è corpo di Cristo, tempio vivo dello Spirito Santo, figlio di adozione del Padre nel Figlio suo Gesù Cristo, mai dovrà cadere da questa verità. Se cade da questa purissima fede attesta che Satana lo ha conquistato alla grande. Ha fatto di lui un ministro della sua menzogna e falsità. Se Dio Padre Cristo Gesù non è il Figlio Unigenito che si è fatto carne, tutta la Scrittura viene ridotta ad un libro di favole. Anche la Tradizione della Chiesa perde ogni suo peso nella definizione della verità. Muore la grande Teologia e la Patristica. Tutte le biblioteche nelle quali questi preziosi volumi sono conservati vanno bruciate. Ma anche milioni e milioni di martiri che hanno dato la vita per testimoniare questa divina essenza di Gesù Signore hanno sciupato invano la loro vita. L’hanno sacrificata alla falsità, alla menzogna. Lo stesso Cristo Signore se non è veramente, realmente, sostanzialmente Dio nella sua Persona Eterna e nella sua natura divina, diviene il più grande ingannatore degli uomini. Si è proclamato Dio mentre in realtà era solo un uomo. Non vi è inganno più grande e falsità e menzogna più deleteria. Una cosa però rimane in eterno vera: la sua Parola. Quanto Lui ha detto infallibilmente si è compiuto, si compie, si compirà domani e sempre. Ora nessun uomo e nessun mortale ha una parola che si compie, che governa la storia dell’umanità. È la sua Parola che attesta che Gesù è realmente e sostanzialmente Dio perché oggi è realmente e sostanzialmente veramente il Signore della storia. Oggi Lui è il Dio Signore di ogni uomo. Oggi Lui dice una Parola e questa diviene storia. Oggi Lui scioglie i sigilli del libro della vita e tutto si compie. Oggi Lui comanda e le cose avvengono. Oggi Lui si fa corpo e sangue di vita eterna per i suoi fedeli. Oggi. Oggi è la verità di Gesù perché oggi è il Signore. Oggi è il Risorto e il Vivente Eterno. Ed è questa la grande differenza con ogni altro uomo. Ogni altro uomo giace nella morte. Lui è l’Agnello Immolato che è il Risorto e il Vivente, il Signore e il Giudice dell’universo. Oggi nelle sue mani il Padre ha posto il governo della terra e del cielo. Oggi Lui regge il mondo. Gli altri sono di ieri. Lui è di oggi. La differenza è grande. Anzi la differenza è divina, eterna, infinita. Gesù sigilla con il sangue che versa sulla croce la sua verità. Qualcuno potrebbe obiettare che anche altri uomini hanno effuso il sangue per affermare la loro verità che in realtà era solo una menzogna e una grande falsità. Gesù ha sigillato la sua verità con una seconda prova: la sua gloriosa risurrezione che ha reso il suo corpo immortale, incorruttibile, glorioso, spirituale. Gesù non è risorto ieri per morire una seconda volta. Lui è il Risorto Eterno e il Vivente per sempre. Oggi Lui vive. Oggi Lui è il Re dell’universo. Oggi è il Signore nella sua umanità. Oggi è l’Onnipotente. Noi non crediamo in una verità. Crediamo in una Persona. Noi non seguiamo una morale. Seguiamo una Persona. Il cristiano non è un discepolo come tutti gli altri discepoli. Il cristiano è un discepolo particolare. Per lo Spirito Santo lui è chiamato a continuare sulla terra la vita del suo Maestro, ma in Lui, con Lui, per Lui, come suo vero corpo, sua vera vita. Madre della Redenzione, Angeli, Santi, fate che il cristiano sia presenza viva di Cristo Gesù. Solo vedendo oggi Cristo nel cristiano il mondo potrà convertirsi.</p>
<p>24/01/20 RIFLESSIONE – FARE LA VOLONTÀ DEL SIGNORE. Per fare la volontà del Signore bisogna prima che venga annunziata. Chi la può annunziare non è colui che la conosce, ma chi è stato mandato dopo essere stato debitamente formato nella conoscenza della Parola della salvezza e della vita eterna. La Parola è di Dio, non nostra. Dio ha dato la sua Parola al Figlio suo Unigenito, fattosi carne per rivelarci il Padre nella pienezza e purezza della sua verità, amore, giustizia, santità. Gesù ha dato la Parola ricevuta ai suoi Apostoli. Gli Apostoli ai presbiteri, ai diaconi, ad ogni discepolo di Gesù. Chi riceve la Parola dagli Apostoli deve sempre annunciarla in comunione gerarchica con essi. Così l’Apostolo Paolo nella Lettera ai Romani: “Perché se con la tua bocca proclamerai: «Gesù è il Signore!», e con il tuo cuore crederai che Dio lo ha risuscitato dai morti, sarai salvo. Con il cuore infatti si crede per ottenere la giustizia, e con la bocca si fa la professione di fede per avere la salvezza. Dice infatti la Scrittura: Chiunque crede in lui non sarà deluso. Poiché non c’è distinzione fra Giudeo e Greco, dato che lui stesso è il Signore di tutti, ricco verso tutti quelli che lo invocano. Infatti: Chiunque invocherà il nome del Signore sarà salvato. Ora, come invocheranno colui nel quale non hanno creduto? Come crederanno in colui del quale non hanno sentito parlare? Come ne sentiranno parlare senza qualcuno che lo annunci? E come lo annunceranno, se non sono stati inviati? Come sta scritto: Quanto sono belli i piedi di coloro che recano un lieto annuncio di bene! Ma non tutti hanno obbedito al Vangelo. Lo dice Isaia: Signore, chi ha creduto dopo averci ascoltato? Dunque, la fede viene dall’ascolto e l’ascolto riguarda la parola di Cristo (Rm 10,9-17). Nella Chiesa tutto avviene per mandato apostolico. Nulla senza di esso. Il Papa manda i Vescovi, chiamati a vivere sempre in comunione gerarchica con il Papa. I Vescovi mandano parroci e diaconi, anche loro chiamati a vivere in comunione gerarchica con il Vescovo. La Chiesa è comunione gerarchica. Senza questa comunione non c’è Chiesa. I Parroci, nelle loro parrocchie, mandano ogni fedele laico, sempre però in comunione gerarchica con il parroco. Senza comunione gerarchica non c’è vera missione di salvezza. Presto dal Vangelo si passa al pensiero degli uomini e dalla purezza della verità si cade nella falsità. La comunione gerarchica è legame di vita, verità, luce, carità, Parola che unisce il cuore del Padre al cuore del Figlio. Il cuore del Figlio al cuore degli Apostoli. Il cuore degli Apostoli al cuore dei parroci e dei diaconi. Il cuore dei parroci al cuore di ogni fedele laico. Se manca questo legame gerarchico, manca anche l’obbedienza. Cristo obbedisce al Padre. Gli Apostoli obbediscono a Cristo Signore. Il gregge di Cristo obbedisce agli Apostoli. Senza questo legame non c’è passaggio di vita dal Padre al Figlio, dal Figlio agli Apostoli. Dagli Apostoli a tutto il gregge. Non si tratta di un legame artificiale o giuridico, ma di vera vita. Dove questo legame viene sciolto o non vissuto in pienezza di obbedienza, lì non ci sono “movimenti” di vera salvezza. Anche se ci si muove, ci si muove ma senza portare anime nella Chiesa. Oggi, nel nostro mondo che si vuole fatto di “uguali”, di “senza nessuna distinzione” e “senza alcuna differenza”, è difficile comprendere la comunione gerarchica secondo purissima verità. Ognuno vuole essere da se stesso e per se stesso. Un mondo di uguali è un mondo senza vita. Anche Cristo Gesù, in questo mondo fatto di “uguali, senza differenza e distinzione”, è stato depauperato della sua unicità eterna di Figlio dell’Altissimo. Anche Gesù Signore, Verbo Incarnato, Mediatore unico e universale tra Dio e ogni uomo, vita eterna, verità, luce, grazia, risurrezione, è declassato ad essere “uguale” con ogni altro uomo. Essendo il mondo fatto di “uguali”, neanche nell’eternità vi sarà distinzione tra chi è nella luce e chi invece è nelle tenebre. Si insegna oggi che dopo il tempo saremo tutti avvolti della misericordia del Padre e tutti portati nel suo regno di luce che mai conoscerà le tenebre. Ma vi è ancora di più. Anche oggi – si sta dicendo – non è più necessario Cristo Gesù per creare l’unità del genere umano e la fratellanza universale. Bastano dei trattati tra i capi religiosi e la fratellanza viene creata. Così dicendo, si annunzia la morte della vera religione. Fare la volontà del Signore è vedere ogni persone: il Padre, il Figlio, lo Spirito Santo, il Papa, il Vescovo, il Parroco, il Diacono, il Cresimato, il Battezzato, nella sua specifica, personale verità. Basta che una sola persona viene privata della sua verità e non si fa la volontà del Signore. Come Cristo Gesù vive, nello Spirito Santo, per fare solo la volontà del Padre, così anche gli Apostoli vivono per fare la volontà di Cristo Gesù. Vivono per insegnare la volontà di Cristo Gesù a tutto il gregge loro affidato. Chi non insegna la Parola di Gesù, non fa la volontà del Signore. È facile non fare la volontà del Signore: è sufficiente uscire dalla comunione gerarchica e si è fuori della volontà del Signore. Basta non insegnare la Parola secondo verità e non si fa la volontà del Signore. Basta costruire un mondo di "uguali” e non si fa la volontà del Signore. Si fa la volontà del Signore se si cammina nella verità dello Spirito Santo, nella Chiesa una, santa, cattolica, apostolica, secondo le regole e le modalità divine solo osservando le quali si può essere vera Chiesa di Cristo Signore. In un mondo di “uguali”, questo è impossibile. Chi vuole fare la volontà del Signore deve obbedire ad ogni regola di vita data dal Signore. Nulla nella Chiesa viene dall’uomo, tutto invece viene dal Signore. Oggi però vi è molta sostituzione. L’uomo vuole prendere il posto di Dio è decidere tutto dalla sua personale volontà. Madre della Redenzione, Angeli, Santi, liberateci dalla tentazione che ci vuole trascinare in un mondo di “uguali”, nel quale tutto deve essere “uguale”. Nel quale Cristo e la Chiesa perdono la loro verità divina e umana.</p>
<p>25/01/20 MEDITAZIONE – «HO VISTO IL SIGNORE!». Così termina, nel Vangelo secondo Giovanni, l’incontro di Gesù con Maria di Màgdala il giorno della sua gloriosa risurrezione: “Maria di Màgdala andò ad annunciare ai discepoli: «Ho visto il Signore!» e ciò che le aveva detto”. Riflettiamo. Maria di Màgdala è la prima persona alla quale il Signore si manifesta, si fa vedere da Risorto. Ella è posta dal Discepolo che Gesù amava come modello della vera fede. Pietro e Giovanni non cercano il Signore. Si fermano alla verità del Signore. Lui è risorto. Questa verità è dedotta dalla vista del sepolcro vuoto e dall’ordine che regna in esso. La deduzione per argomentazione, pur essendo via della vera fede, non è sufficiente per reggere il cammino della fede. La nostra fede infatti non si regge sulla verità soltanto, ma anche sulla conoscenza diretta della Persona del nostro Dio e Signore. Questa conoscenza avviene, si compie e si perfeziona con la grazia dei Sacramenti. È nei Sacramenti che lo Spirito Santo ci fa divenire una cosa sola con Cristo Signore, conformandoci a Lui, facendoci abitare in Lui, divenendo con Lui un solo corpo, una sola vita. L’incontro con il Cristo vivente avviene anche con ogni discepolo di Gesù che realmente, veramente, sostanzialmente manifesta Cristo nella sua vita attraverso la sua natura cristificata. Povere sono tutte quelle confessioni cristiane nelle quali manca la sorgente della grazia che sono i Sacramenti. Infatti dal costato squarciato di Cristo sulla croce non venne fuori solo l’acqua, lo Spirito Santo, ma anche il sangue, cioè la grazia che si attinge nei sette canali che sono i Sacramenti della salvezza. Dove però manca la grazia, manca anche la pienezza dello Spirito Santo, perché manca la pienezza della conformazione a Cristo che è insieme grazia e verità. Per questo la vera redenzione, la vera salvezza, la vera vita si può attingere e vivere solamente nella Chiesa una, santa, cattolica, apostolica. Solo in questa Chiesa si dona Cristo in pienezza, si dona Cristo verità, grazia, luce, vita eterna, giustizia, perfetta santità. Solo in questa Chiesa si generano persone pienamente conformate a Cristo Gesù. È il mistero che si accoglie nella fede e nella fede si vive. Chi cade dalla fede, perché è caduto dalla grazia e dalla verità, mai potrà né accogliere e né professare questo mistero nel quale è la vita eterna per ogni uomo. Ma oggi chi vuole la Chiesa? Oggi chi predica più la Chiesa e la sua necessaria appartenenza ad essa divenendo corpo di Cristo e vivendo per Cristo, con Cristo, in Cristo, nella Chiesa, per la Chiesa, con la Chiesa? Se non si è Chiesa visibile neanche si è corpo invisibile di Gesù Signore. Cristo e la sua Chiesa sono un solo corpo, non due corpi separati, ma un solo corpo. Dividere Cristo dalla Chiesa è uscire fuori dal mistero della vera salvezza. Ci si incammina per sentieri di perdizione. Cosa ci deve insegnare Maria di Màgdala oggi e sempre, fino alla fine della storia? Maria ci dice che si possono leggere tutti i Commentari antichi e nuovi della Sacra Scrittura, tutte le Summe Teologiche, tutti i libri del mondo che parlano di Cristo Gesù. Si possono anche frequentare tutte le più alte scuole di teologia e tutti i maestri della sacra scienza, ma se non avviene la cristificazione del discepolo di Gesù nei sacramenti della Chiesa e non si cerca una relazione personale con Gesù Signore, la verità da sola non può condurre la vita cristiana sulla via della vera salvezza. Si può percorrere la via della salvezza, che è divenire ogni giorno più cristificati in Cristo, vivendo per Cristo e con Cristo, solo se lo Spirito Santo ci spinge a cercare sempre il Signore, divenendo però sempre più sua vita. Si vede il Signore, si conosce il Signore, si diviene con il Signore una cosa sola, si può andare dai discepoli, cioè dalla Chiesa, ad annunziare ad essa il Signore. Poi come veri figli della Chiesa, si va nel mondo per chiamare ogni altro uomo a conoscere il Signore per divenire con Lui un solo corpo, una sola vita. Chi non è una sola vita con il Signore, divenendo una sola vita con la Chiesa, una sola vita con gli Apostoli del Signore, che sono il fondamento visibile del corpo di Cristo che è la Chiesa, costruisce sulla sabbia. Non ha futuro. La comunione con Cristo necessariamente passa per la comunione con gli Apostoli del Signore. Comunione con Cristo, comunione con gli Apostoli del Signore non sono due comunioni, ma una sola comunione. Né mai si potrà portare alla vera comunione con Cristo, se non si porta alla vera comunione con gli Apostoli del Signore. Ma anche la comunione di ogni membro del corpo di Cristo con tutti gli altri membri, può avvenire solo se edificati sul fondamento visibile dell’Apostolo del Signore. È grande il mistero della comunione. Esso è uno e indivisibile: Comunione con l’Apostolo, comunione con Cristo, comunione con ogni membro del corpo di Cristo. Senza l’Apostolo non esiste la comunione. La comunione nella Chiesa è sempre gerarchica. La Chiesa non è una comunione di “uguali”. Madre della Redenzione, Angeli, Santi, fate che viviamo di vera comunione con l‘Apostolo. Fate che mai cadiamo nell’idolatria che predica l’uguaglianza senza alcuna verità ontologica sulla quale il corpo di Cristo si fonda e vive.</p>
<p>26/01/20 MEDITAZIONE – COSCIENZA IRREPRENSIBILE DAVANTI A DIO E DAVANTI AGLI UOMINI. Quando noi possiamo affermare che la nostra coscienza è irreprensibile davanti a Dio e davanti agli uomini? Lo possiamo affermare quando osserviamo tutta la Legge del Signore, quando obbediamo alla verità dello Spirito Santo, quando agiamo guidati e condotti dai sette doni dello Spirito del Signore: sapienza, intelletto, consiglio, fortezza, scienza, pietà, timore del Signore. Quando ogni cosa che diciamo e facciamo è sempre governata dalle quattro virtù cardinali: prudenza, giustizia, fortezza, temperanza, evitando ogni scandalo, anche lo scandalo di quanti sono piccoli nella fede. Noi sappiamo che l’Apostolo Paolo ha sempre agito con questa coscienza irreprensibile davanti a Dio e davanti agli uomini. Dopo che la luce del Cristo risorto lo ha avvolto sulla via di Damasco fino al momento del suo martirio, mai lui ha agito dal suo cuore, dalla sua mente, dalla sua volontà, ma sempre dal cuore di Cristo nella piena verità dello Spirito Santo. Realmente lui può dire e lo ha detto: “Sono stato crocifisso con Cristo, e non vivo più io, ma Cristo vive in me. E questa vita, che io vivo nel corpo, la vivo nella fede del Figlio di Dio, che mi ha amato e ha consegnato se stesso per me” (Gal 2,19-20). Se mettiamo a confronto tutta la Rivelazione con la sua vita, dobbiamo confessare che vi è perfetta obbedienza ad ogni Parola che è uscita dalla bocca di Dio e di Cristo Gesù. Quando il discepolo di Gesù può anche lui dire: “Anche io mi sforzo di conservare in ogni momento una coscienza irreprensibile davanti a Dio e davanti agli uomini”? Lo può dire quando ogni giorno è impegnato a rendere il suo cuore puro, nuovo, libero da “propositi di male: impurità, furti, omicidi, adultèri, avidità, malvagità, inganno, dissolutezza, invidia, calunnia, superbia, stoltezza” (Mc 7,21-22). L’Apostolo Giacomo così ammonisce i credenti in Cristo Gesù: “Se qualcuno ritiene di essere religioso, ma non frena la lingua e inganna così il suo cuore, la sua religione è vana” (Gc 1,26). Oggi la sottilissima scienza di Satana sa bene come creare nei cuori dubbi, sospetti, pensieri cattivi, servendosi di maldicenze, calunnie, giudizi temerai, parole vane e stolte, usando metodi che sanno anche di minaccia stile delinquenziale. Fa tutto questo per abbattere gli altri. Questa scienza infernale veramente sta governando i cuori e li sta trascinando lontano dalla verità di Gesù Signore, dal suo santo Vangelo, dalla fede della Chiesa, da quella obbedienza che sempre distingue il vero discepolo dal falso. Quanto male produce una calunnia, un giudizio temerario, una diceria, una mormorazione, un pensiero distorto, una cattiva e maliziosa interpretazione di un evento storico, nessuno lo può calcolare. Se poi a tutto questo male si aggiunge anche la volontà di governare i cuori, servendosi dell’insulto e delle accuse gratuite e inventate, allora il male che ne viene fuori è veramente grande. Siamo di coscienza perversa. È questa la scienza e l’arte del diavolo: insinuare nei cuori il dubbio, l’incertezza, la perplessità, la confusione, l’indecisione. Quando questo veleno di male entra in un cuore, è facile per Satana allontanarlo sia dalla verità che dalla sorgente di essa. Il tentatore e il tentato subiranno ognuno la sua pena. Il tentatore perché ha tentato. Il tentato perché si è lasciato tentare. Ognuno è obbligato a sapere qual è la via della vita, perché la percorra sino alla fine dei suoi giorni. Se si cade in questi agguati di male, non si è più discepoli di Cristo Gesù, ma del principe del mondo. Non si è governati dallo Spirito Santo, ma da Satana, che ha il pieno possesso del nostro cuore e della nostra parola. La parola cattiva, falsa, menzognera, calunniosa, di mormorazione, di travisamento e di distorsione della verità sia teologica che storica, attinge la sua forza nel cuore di Satana e si diffonde nella mente di molti più che peste e altro virus contagioso. Mille anni di martirio cristiano per piantare la verità di Cristo Gesù nei cuori può essere distrutto da una sola parola insipiente, stolta, malvagia, cattiva, satanica, diabolica, infernale. Una sola parola di falsità può rovinare una intera comunità. Il giusto sempre deve innalzare al Signore questa preghiera: “Poni, Signore, una guardia alla mia bocca, sorveglia la porta delle mie labbra. Non piegare il mio cuore al male, a compiere azioni criminose con i malfattori: che io non gusti i loro cibi deliziosi. Mi percuota il giusto e il fedele mi corregga, l’olio del malvagio non profumi la mia testa, tra le loro malvagità continui la mia preghiera” (Sal 141 [140], 3-5). Una sola parola può salvare una vita, e una sola parola perderla. Grande è la nostra responsabilità. Madre della Redenzione, Angeli, Santi, fateci di coscienza retta e irreprensibile. Non permettete che siamo guastati da quanti insinuano il male per distrarci dal cammino della vita.</p>
<p>27/01/20 RIFLESSIONE – SERVI DELLA VERITÀ. Servo è chi ha un padrone cui prestare obbedienza. Gesù dice che è impossibile servire due padroni. L’impossibilità diviene metafisica quando essi sono di pensiero differente come luce e tenebre, volontà di Dio e volontà del mondo, vero Dio e idoli, moralità e immoralità, bene e male, giustizia e ingiustizia. Nessuno può servire due padroni, perché o odierà l’uno e amerà l’altro, oppure si affezionerà all’uno e disprezzerà l’altro. Non potete servire Dio e la ricchezza (Mt 6, 24). Nessuno può servire Cristo Gesù, il suo Vangelo, la sua verità e grazia, la sua giustizia e gli uomini. Chi è servo della verità è obbligato a servire solo la verità, non il suo pensiero, le sue fantasie, le sue immaginazioni, la sua volontà, il suo vangelo, ma solo la verità di Gesù Signore. Nessuno si può fare la verità. La verità si riceve dalla Chiesa e dallo Spirito Santo. Tra il pensiero di Dio e il pensiero dell’uomo, il servo della verità deve sempre servire il pensiero di Dio. Tra la volontà di Cristo Gesù e la volontà degli uomini, deve sempre servire la volontà di Cristo Gesù. Tra Cristo Gesù e un uomo, deve sempre servire Cristo Gesù. Oggi è questa la grande confusione che viene generata nella Chiesa e nel mondo. Si vuole servire Cristo e l’uomo, il Vangelo e il mondo, Dio e Satana, la luce e le tenebre, la giustizia e l’ingiustizia, la santità e il peccato, Cristo e l’anticristo, la Chiesa e ogni anti-chiesa. L’Apostolo Paolo così ammonisce i figli della Chiesa: “Non lasciatevi legare al giogo estraneo dei non credenti. Quale rapporto infatti può esservi fra giustizia e iniquità, o quale comunione fra luce e tenebre? Quale intesa fra Cristo e Bèliar, o quale collaborazione fra credente e non credente? Quale accordo fra tempio di Dio e idoli? Noi siamo infatti il tempio del Dio vivente, come Dio stesso ha detto: Abiterò in mezzo a loro e con loro camminerò e sarò il loro Dio, ed essi saranno il mio popolo. Perciò uscite di mezzo a loro e separatevi, dice il Signore, non toccate nulla d’impuro. E io vi accoglierò e sarò per voi un padre e voi sarete per me figli e figlie, dice il Signore onnipotente” (2Cor 6,14-18). Il servo della verità non può entrare in compromesso con nessun uomo. Se entra in compromesso non è più servo della verità, ma dell’ingiustizia e della falsità. Nel servizio alla verità c’è una scala gerarchica che va sempre rispettata. Il Papa è il servo della verità per tutta la Chiesa. Il vescovo è il servo della verità per tutta la sua diocesi. Come parte del collegio dei Vescovi è servo della verità anche per tutta la Chiesa. Ministero grande! Il parroco è servo della verità per tutta la Parrocchia. Papa, Vescovo, Parroco sono i ministri della verità e ognuno secondo la sua responsabilità i custodi di essa. Se loro non servono la verità, il gregge loro affidato si smarrisce e si nutre di falsità e menzogna. Servi della verità sono anche i diaconi, i cresimati, i battezzati. Ogni membro del corpo di Cristo è servo della verità. Mai deve scendere a patti con la falsità e l’errore. Purtroppo spesso anziché essere servi della verità, si diviene servi della propria gloria. Grave peccato! Così parla il Vangelo secondo Giovanni: “Io non ricevo gloria dagli uomini. Ma vi conosco: non avete in voi l’amore di Dio. Io sono venuto nel nome del Padre mio e voi non mi accogliete; se un altro venisse nel proprio nome, lo accogliereste. E come potete credere, voi che ricevete gloria gli uni dagli altri, e non cercate la gloria che viene dall’unico Dio?” (Gv 5,41-44). E ancora: “Sebbene avesse compiuto segni così grandi davanti a loro, non credevano in lui, perché si compisse la parola detta dal profeta Isaia: Signore, chi ha creduto alla nostra parola? E la forza del Signore, a chi è stata rivelata? Per questo non potevano credere, poiché ancora Isaia disse: Ha reso ciechi i loro occhi e duro il loro cuore, perché non vedano con gli occhi e non comprendano con il cuore e non si convertano, e io li guarisca! Questo disse Isaia perché vide la sua gloria e parlò di lui. Tuttavia, anche tra i capi, molti credettero in lui, ma, a causa dei farisei, non lo dichiaravano, per non essere espulsi dalla sinagoga. Amavano infatti la gloria degli uomini più che la gloria di Dio” (Gv 12,37-43). Quando un discepolo di Gesù da servo della verità si trasforma in servo senza verità, lui servirà sempre dalla falsità e dalla menzogna. Sarà gradito agli uomini, ma non certamente a Dio. Se poi è un presbitero che fa questo, è altissimo tradimento e rinnegamento della verità. I mali frutto di questo falso servizio – di uomini che si dicono servi della verità mentre in realtà servono la menzogna – sono universali. Possono distruggere moltissimi figli della Chiesa, figli della verità e della luce, trasformandoli in figli del diavolo e delle tenebre. Ognuno è chiamato a prestare somma attenzione perché mai si trasformi da servo della verità in servo della menzogna. Sarà responsabile di tutti i peccati che si commetteranno a causa del suo cattivo servizio. È preferibile il non servizio al servizio cattivo reso alla falsità. Un vero servo della verità ad un certo momento della sua vita deve scegliere o Dio e gli uomini, o Cristo Gesù o i suoi amici, o lo Spirito Santo o i pensieri degli uomini, o l’amicizia con il Cielo o l’amicizia con i suoi fratelli, parenti, amici. La scelta è obbligatoria. Madre della Redenzione, Angeli, Santi, fate che ogni discepolo di Gesù sia servo della verità, mai della falsità, della menzogna, dell’inganno, delle tenebre, dell’ingiustizia, della gloria degli uomini.</p>
<p>28/01/20 MEDITAZIONE – “SÌ, SÌ”, “NO, NO”; IL DI PIÙ VIENE DAL MALIGNO. La parola dell’uomo è stata rivestita da Dio della sua stessa onnipotenza. Vi è però una altissima differenza con la divina onnipotenza. Questa viene esercitata solo per creare il bene più grande e più vero. Mai essa verrà usata per operare il male. Dio è somma bontà, eterna carità, divina verità e la sua onnipotenza la usa a servizio di queste sue divine qualità o virtù eterne. Nell’uomo invece la parola può essere parola onnipotente di distruzione, devastazione, morte. Oppure potrà essere parola onnipotente di edificazione, rinnovamento, vera vita. Quando l’uomo usa la sua parola onnipotente per il male e quando se ne serve per il bene? Se la sua natura è in Cristo, vive per Cristo e con Cristo, santificata dallo Spirito Santo, la sua parola è rivestita di onnipotenza di salvezza. Se invece l’uomo non accoglie Cristo, lo rinnega, rimane nel peccato, non si lascia purificare, allora la sua parola si riveste di onnipotenza di seduzione, tentazione, falsità, menzogna, calunnia, incitamento al male, invito alla trasgressione. Giunge fino a rinnegare la verità nell’ingiustizia e si fa combattimento contro di essa. Se la natura dell’uomo viene cristificata, anche la parola emana odore di Cristo Gesù. Se invece la natura dell’uomo viene resa simile alla natura di tenebre di Satana, anche l’odore della sua parola è odore di inferno. Se il cristiano sapesse tutta l’onnipotenza di salvezza, redenzione, vita eterna, verità, carità, luce, speranza posta dal Padre, per Cristo, nello Spirito Santo, nel suo cuore, di certo non consumerebbe la sua vita in parole vane, senza senso. O, peggio ancora, in parole di falsità o addirittura in parole che hanno come fine ridurre in menzogna il Vangelo glorioso di Gesù. Se il cristiano vuole mettere a servizio della salvezza, del Vangelo, della luce, della giustizia, della verità, della misericordia, della riconciliazione, della vita eterna la sua parola deve mettere ogni impegno per portare la sua natura alla più alta conformazione a Cristo. Più lui cresce in natura cristica, lasciandosi aiutare dalla grazia e dalla verità che a lui sono elargiti dai Pastori della Chiesa e dalla sua ininterrotta preghiera allo Spirito Santo, e più la sua parola si rivestirà di onnipotenza di salvezza per la vita eterna. Meno si conformerà a Cristo e più la sua parola si riveste di onnipotenza distruttrice. Tutta questa onnipotenza è rivelata dalla Sapienza di Israele con una immagine assai semplice: “Se soffi su una scintilla, divampa, se vi sputi sopra, si spegne; eppure ambedue le cose escono dalla tua bocca” (Sir 28,12). Se il cuore è cattivo, la parola dell’uomo è un fuoco che trae la sua forza distruttrice dall’inferno. Se invece il cuore è mite e umile come quello di Cristo Gesù, allora la parola attrae la sua forza di vita dal cuore del Padre, per Cristo, nello Spirito Santo. Chi vuole avere una parola onnipotente di luce divina deve configurare il suo cuore al cuore di Cristo Gesù. Senza questa quotidiana configurazione la nostra parola attinge la sua forza nella menzogna e nella falsità di Satana e con essa distruggiamo la Chiesa, il Vangelo, incendiamo tutto il campo del buon grano di Dio. Madre della Redenzione, Angeli, Santi, fate che il cristiano e Cristo siano un solo cuore. Fate che per il cristiano mai vadano bruciati il buon grano di Cristo e dello Spirito Santo.</p>
<p>29/01/20 MEDITAZIONE - DARE LA PROPRIA VITA IN RISCATTO PER MOLTI. Gesù sa qual è la Parola scritta dallo Spirito Santo per Lui nella Legge, nei Profeti, nei Salmi e cammina verso Gerusalemme per dare ad essa ogni compimento. Tutto è scritto e tutto dovrà compiersi. In questo compimento Lui è la verità di ogni Parola del Padre. Nel compimento Lui non possiede la verità, Lui è la verità. In questo compimento Lui potrà dire: “Io sono la verità, la via, la vita”. È la via, la verità, la vita nella sua umanità. Quanto dice Gesù di sé, deve poterlo dire ogni suo Apostolo e in comunione gerarchica con l’Apostolo ogni presbitero. Se un presbitero dovesse dire: “Noi non possediamo la verità, di conseguenza non possiamo presentarci al mondo con la verità”, questo presbitero sappia che ha rinnegato se stesso. Perché ha rinnegato se stesso? Perché lui in Cristo è stato costituito via, verità, vita perché per lui ogni uomo sia illuminato dalla verità di Cristo, sia nutrito della vita di Cristo, sia condotto alla verità di Cristo e per Cristo poi sia condotto al Padre, nello Spirito Santo e nella sua comunione eterna. Questa è l’essenza di un presbitero di Cristo nella Chiesa una, santa, cattolica, apostolica. Nel presbitero Cristo Gesù diviene verità, vita, via, perché per mezzo di lui ogni uomo diventi anche lui verità, vita e via. L’uomo che diviene via, verità e vita, è assunto da Cristo Gesù come suo strumento perché ogni altro uomo per la sua via, verità e vita creda nel Vangelo e nelle acque del battesimo anche l’altro diventi via, verità e vita di Cristo Signore. Osserviamo più da vicino questa mirabile sequenza che sempre va osservata e che tutti siamo chiamati a vivere. Il Padre si dona a Cristo nello Spirito Santo, Cristo Gesù si dona al suo Apostolo nello Spirito Santo. L’Apostolo si dona nello Spirito Santo al presbitero che costituisce suo collaboratore nell’ordine episcopale e al diacono che consacra al ministero della carità di Cristo Gesù. Il presbitero si dona ad ogni uomo come verità, vita e via. Ogni uomo al quale il presbitero si è donato, si dona ad ogni altro uomo. La sequenza non è però ancora compiuta. Essa si compie se ogni uomo evangelizzato per mezzo del suo evangelizzatore approda al presbitero perché completi ciò che ancora resta da compiere. Il presbitero compie ciò che è in Lui e conduce all’Apostolo perché sia Lui a portare a compimento la vita e la verità di Cristo, perché diventi via di verità e di vita nell’evangelizzazione per ogni altro uomo. Dal Padre ad ogni uomo per mezzo di Cristo, per mezzo dell’Apostolo, per mezzo del presbitero, per mezzo del cresimato, per mezzo del battezzato. Ma anche dal battezzato e dal cresimato al presbitero, all’Apostolo, a Cristo Gesù, al Padre, sempre nella comunione dello Spirito Santo. Litiga per il primo posto o per chi sia il più grande chi non è verità, non è vita, non è via. Chi è verità, vita e via non litiga, perché sa che tutto è Cristo e tutto si fa in vista di Cristo. Se un presbitero è verità, vita, via perché Cristo sia dato ad ogni uomo e perché ogni uomo per Lui sia dato a Cristo, sempre nel rispetto della sequenza appena manifestata – Padre, Cristo Gesù, Apostolo, Presbitero, cresimato, battezzato, ogni uomo e ogni uomo, battezzato, cresimato, Presbitero, Apostolo, Cristo Gesù, Padre nella comunione dello Spirito Santo – mai potrà dire che lui non possiede la verità, perché la verità è lui, la vita è lui, la via è lui, il pensiero di Cristo è lui, il Vangelo di Cristo è lui. Se dice di non possedere la verità, pecca contro lo Spirito Santo e non è più degno neanche di celebrare i divini misteri dell’Eucaristia o l’altro ufficio sacro della predicazione che è nel dono attuale della Verità di Cristo e di Cristo verità. È questa oggi la grande crisi della nostra chiesa una, santa, cattolica, apostolica: molti sono coloro che hanno smesso di essere verità, vita, via attraverso cui Cristo giunge all’uomo e l’uomo giunge a Cristo. Se non vi si riveste di Cristo e in Lui non si diviene realmente ed essenzialmente, sostanzialmente sua verità, sua vita, sua via, suo pensiero, sua Parola, suo Vangelo, sua salvezza e redenzione, il nostro essere discepoli di Gesù è vano. Mai produrrà un solo frutto di vita eterna. La sequenza va rispettata con rigore: Cristo è dal Padre, l’Apostolo è da Cristo, il presbitero è dall’Apostolo, il battezzato e il cresimato sono dal presbitero e dall’Apostolo. Solo chi è dall’altro è di Cristo. Chi non è dall’altro mai potrà essere di Cristo. È questa la comunione gerarchica sempre da osservare. È una comunione di origine. Non è una comunione artificiale. Gesù è dal Padre per generazione eterna nella comunione dello Spirito. Madre della Redenzione, Angeli, Santi, fate che viviamo di vera comunione gerarchica. Comunione non artificiale, ma vera comunione di origine e di “generazione”.</p>
<p>30/01/20 MEDITAZIONE - SE UNO VUOLE ESSERE IL PRIMO. È giusto chiedersi: Qual è la vera grandezza di un uomo? Vivere da vero uomo. Quando un uomo vive da vero uomo? Quando obbedisce ad ogni Comandamento, Legge, Statuto, Parola del suo Signore, Dio Creatore. La Parola, la Legge, lo Statuto per ogni uomo è il Vangelo insegnato e vissuto da Cristo Gesù. Per fare questo occorre rinnegare se stessi, rinunciare alla propria volontà, desideri, aspirazioni che vengono dalla carne e dal peccato che governa il nostro cuore. Si devono indossare le sante virtù, specie quella dell’umiltà e della mitezza, ponendosi sotto la conduzione e mozione dello Spirito Santo. L’uomo è vero uomo, vive da vero uomo, quando si pone nelle mani dello Spirito Santo allo stesso modo che l’argilla nella mani di colui che le dona forma, secondo la sua volontà, la sua scienza e sapienza, la sua arte. Nessun uomo sa cosa lo Spirito Santo vuole fare di lui. Lo sa man mano che lo Spirito lo forma e lo lavora al tornio della sua sapienza eterna. Se l’uomo si pone nelle sue mani, sempre si farà dalla sua volontà. Potrà anche essere grande agli occhi suoi e agli occhi del mondo, ma è inutile per il suo Signore, per Cristo Gesù, per lo Spirito Santo, per la Chiesa, per ogni suo fratello. Si è utili solo se fatti da Dio. Se Dio non ci fa, siamo inutili in ordine al Vangelo e alla salvezza. Come Cristo Gesù è dal Padre sempre nello Spirito Santo e il Padre per Lui compie l’opera della redenzione e della salvezza del mondo, così il cristiano deve essere da Cristo, in Cristo, per Cristo, nello Spirito Santo, per essere dal Padre e cooperare anche lui all’opera della salvezza e della redenzione del mondo. Come Cristo Gesù, sorretto dallo Spirito, si è fatto obbediente al Padre fino alla morte di croce, annientandosi ed umiliandosi, così anche il cristiano deve farsi obbediente a Cristo fino alla morte di croce, sorretto dallo Spirito Santo, umiliandosi e annientandosi, se vuole essere strumento nelle mani del Padre per essere strumento in Cristo, con Cristo, per Cristo, del mistero della redenzione e della salvezza. Gesù ci ha lasciato il suo esempio perché come ha fatto lui facciamo anche noi. Infatti Gesù non è salito sul monte, non ha letto il Vangelo, non ha dato la sua Legge e poi è ritornato al cielo o è rimasto sul monte. Dopo aver promulgato la Legge è sceso dal monte e ha mostrato ai suoi discepoli che essa va vissuta in ogni parola. Quanto Gesù ha detto lo ha anche fatto. Quanto il cristiano dice lo deve anche mostrare compiuto. Questo dico e questo faccio. Questo insegno e questo vivo. Come Cristo ha detto la Parola del Padre e ha vissuto quella Parola, così il cristiano deve dire la Parola di Cristo Gesù e vivere quella Parola. Dirla e farla sono una cosa sola. Per non sbagliare sia nel dire la Parola che nel farla dovrà essere sempre guidato e mosso dallo Spirito Santo, conservando la più stretta comunione gerarchica con i Pastori di Cristo Gesù, posti a custodire il gregge del Signore nella purezza del suo Vangelo, nutrendolo di grazia e di verità giorno per giorno. Né lo Spirito senza i pastori né i pastori senza lo Spirito. Lo Spirito e i Pastori devono essere una cosa sola. Chi ne fa sue cose, è fuori della verità. Pensare un discepolo di Gesù in comunione invisibile con lo Spirito Santo senza la comunione visibile con i Pastori della Chiesa e con ogni altro membro del corpo di Cristo, mai sarà possibile. Così mai sarà possibile pensare un discepolo di Gesù in comunione visibile con i pastori della Chiesa e con ogni altro membro del corpo di Cristo senza la comunione invisibile con lo Spirito Santo. Quando non si è in comunione con il corpo visibile di Cristo Gesù neanche si è in comunione con il corpo invisibile. Corpo visibile e corpo invisibile devono essere un sol corpo e un solo fondamento. Oggi molti si dicono cristiani, ma senza Pastori e senza fratelli visibili. Vivono una vita che non ha nulla di sequela di Gesù. Molti altri si dicono appartenenti alla Chiesa, alla Diocesi, alla Parrocchia, ma senza alcuna comunione con i Pastori della Diocesi e della Parrocchia, anzi con spirito ribelle ad ogni loro insegnamento. Questa modalità di essere cristiani nella Chiesa non serve né a Dio, né a Cristo Gesù, né allo Spirito Santo. È utile a Dio, a Cristo, allo Spirito Santo chi è utile ai Pastori della Chiesa. Chi non è utile ai Pastori della Chiesa, perché non edifica il corpo di Cristo nella verità e nella carità, neanche a Dio è utile e se non è utile a Dio, consuma i suoi giorni inseguendo chimere, ma nulla opera per la redenzione e la salvezza di qualche cuore. Chi non è utile alla salvezza, perché non produce alcun frutto di vita eterna, a nessun’altra cosa è utile, se non per essere raccolto dai diavoli e portato nel profondo dell’inferno. Ha sciupato una intera vita rincorrendo chimere di peccato. Madre della Redenzione, Angeli, Santi, fateci utili a Cristo facendoci utili ai pastori della Chiesa.</p>
<p>31/01/20 RIFLESSIONE - PERSEVERARE SINO ALLA FINE. In che cosa si deve perseverare? Alcuni esempi bastano perché possiamo comprendere cosa è la perseveranza e in cosa si deve perseverare. Con il battesimo si è generati come nuove creature nascendo da acqua e da Spirito, si è vero corpo di Cristo, vero tempio dello Spirito Santo. Persevera chi vive da vero figlio di Dio, vero corpo di Cristo, vero tempio dello Spirito Santo, vero figlio della Chiesa in ogni tempo e ogni luogo, dinanzi ad ogni persona credente, non credente, santa, non santa, giusta non giusta, obbediente alla Parola non obbediente. Il cresimato viene colmato di Spirito Santo, riceve la perfezione del suo essere discepolo di Gesù. Di Gesù è fatto testimone con la Parola e con le opere. La sua vita manifesta la bellezza del glorioso Vangelo del Signore. Lui è vero evangelizzatore per la conversione al regno. Persevera se vive da vero perfetto cristiano e vero testimone di Cristo Gesù con la sua vita e la sua parola dinanzi ad ogni uomo sempre. Se disobbedisce al Vangelo, dona scandalo, è di cattivo esempio nella Chiesa e nel mondo, lui di certo non ha perseverato, non persevera. Il diacono viene costituito per sacramento ministro della carità di Cristo Signore, ma anche servo del suo Vangelo, strumento perché ogni uomo sperimenti tutto l’amore di Gesù. Il suo è ministero altissimo. Lui è visibilità dell’amore vero, puro, santo del suo Maestro e Signore. Se lui si dimentica di chi è servo e chi manifesta dinanzi ad ogni uomo, se omette di annunciare il Vangelo, portando nella Chiesa di Dio, ogni anima, di certo non ha perseverato, non persevera. Il mondo rimane senza la visibilità della concreta e amorevole benevolenza di Gesù. Il Presbitero è il ministro della Parola, colui che nello Spirito Santo trasforma la Parola di Gesù in verità con la quale nutrire oggi il popolo di Dio, il gregge di Cristo. Anche colui che fa divenire, sempre opera dello Spirito Santo il pane e il vino Corpo e sangue di Cristo. Se Lui legge la Parola e non la trasforma in verità, secondo purissima illuminazione e mozione dello Spirito Santo, se non nutre il gregge di grazia e di Spirito Santo, non ha perseverato, non persevera. Il popolo precipita nell’anemia dell’anima e dello spirito e si perde. Il Vescovo è Il ministro di Cristo, l’amministratore dei misteri di Dio, il fondamento dell’unità nella fede e nella carità del gregge a Lui affidato, il custode del Vangelo e della sana dottrina, colui che indica il vero Cristo, allontanando il gregge da ogni falso Cristo. Se Lui omette anche uno solo di questi suoi ministeri, tutti essenziali perché il gregge sia condotto ai pascoli della vita eterna, non ha perseverato, non persevera. Tutto il gregge a Lui affidato si sbanda, dalla luce passa nelle tenebre e dalla verità nella falsità. Il Papa, oltre che Pastore di tutta la Chiesa, è investito del carisma dell’infallibilità quando insegna una verità che riguarda la fede o la morale che nascono dalla Rivelazione. Lui è anche il fondamento visibile sul quale si innalza tutta la Chiesa di Gesù Signore. Se Lui non interviene con tempestività per indicare la verità di Cristo da tutte le falsità che l’aggrediscono, in modo inequivocabile, il popolo entra nella confusione. Lui non ha perseverato. Non persevera. I danni sono ingentissimi. Molti potrebbero cadere dalla vera fede. Per sapere se persevero o non persevero, devo conoscere qual è la mia verità alla quale devo sempre obbedienza. Se non so chi è un battezzato, un cresimato, un diacono, un presbitero, un vescovo, un papa, mancando della conoscenza della mia verità, mai potrà perseverare. Oggi molta non perseveranza dipende anche dalla cattiva formazione. Quando si è formati nell’errore, nella confusione, nella non distinzione della verità che sono di ogni fedele in Cristo, è assai facile non perseverare. Se non so chi sono, come posso obbedire alla verità? Ecco cosa lo Spirito Santo dice all’angelo della Chiesa di Tiàtira: “All’angelo della Chiesa che è a Tiàtira scrivi: “Così parla il Figlio di Dio, Colui che ha gli occhi fiammeggianti come fuoco e i piedi simili a bronzo splendente. Conosco le tue opere, la carità, la fede, il servizio e la costanza e so che le tue ultime opere sono migliori delle prime. Ma ho da rimproverarti che lasci fare a Gezabele, la donna che si dichiara profetessa e seduce i miei servi, insegnando a darsi alla prostituzione e a mangiare carni immolate agli idoli. Io le ho dato tempo per convertirsi, ma lei non vuole convertirsi dalla sua prostituzione. Ebbene, io getterò lei in un letto di dolore e coloro che commettono adulterio con lei in una grande tribolazione, se non si convertiranno dalle opere che ha loro insegnato. Colpirò a morte i suoi figli e tutte le Chiese sapranno che io sono Colui che scruta gli affetti e i pensieri degli uomini, e darò a ciascuno di voi secondo le sue opere. A quegli altri poi di Tiàtira che non seguono questa dottrina e che non hanno conosciuto le profondità di Satana – come le chiamano –, a voi io dico: non vi imporrò un altro peso, ma quello che possedete tenetelo saldo fino a quando verrò. Al vincitore che custodisce sino alla fine le mie opere darò autorità sopra le nazioni: le governerà con scettro di ferro, come vasi di argilla si frantumeranno, con la stessa autorità che ho ricevuto dal Padre mio; e a lui darò la stella del mattino. Chi ha orecchi, ascolti ciò che lo Spirito dice alle Chiese” (Ap 2,18-29). Chi persevera deve aiutare gli altri a perseverare. Come? illuminandoli a conoscere la loro verità in pienezza e mostrando giorno dopo giorno come si persevera nella verità, si cammina di verità in verità e di fede in fede. Siamo gli uni sostegno della perseveranza degli altri. Madre della Redenzione, Angeli, Santi fate che ogni discepolo di Gesù obbedisca alla sua verità per tutti i giorni della sua vita, senza mai retrocedere da essa.</p>

<p>1/2/20 RIFLESSIONE – VIVERE PER CRISTO. Si vive per Cristo se si vive in Cristo, si vive in Cristo se si vive con Cristo. Si vive in Cristo se si vive nel suo corpo che è la Chiesa, secondo le regole del corpo, dettate dallo Spirito Santo e che sono scritte nel Vangelo e negli altri testi del Nuovo Testamento. Leggiamone alcuni: “Chi mangia la mia carne e beve il mio sangue ha la vita eterna e io lo risusciterò nell’ultimo giorno. Perché la mia carne è vero cibo e il mio sangue vera bevanda. Chi mangia la mia carne e beve il mio sangue rimane in me e io in lui. Come il Padre, che ha la vita, ha mandato me e io vivo per il Padre, così anche colui che mangia me vivrà per me. Questo è il pane disceso dal cielo; non è come quello che mangiarono i padri e morirono. Chi mangia questo pane vivrà in eterno»” (Gv 6,54-58). “Vi sono diversi carismi, ma uno solo è lo Spirito; vi sono diversi ministeri, ma uno solo è il Signore; vi sono diverse attività, ma uno solo è Dio, che opera tutto in tutti. A ciascuno è data una manifestazione particolare dello Spirito per il bene comune: a uno infatti, per mezzo dello Spirito, viene dato il linguaggio di sapienza; a un altro invece, dallo stesso Spirito, il linguaggio di conoscenza; a uno, nello stesso Spirito, la fede; a un altro, nell’unico Spirito, il dono delle guarigioni; a uno il potere dei miracoli; a un altro il dono della profezia; a un altro il dono di discernere gli spiriti; a un altro la varietà delle lingue; a un altro l’interpretazione delle lingue. Ma tutte queste cose le opera l’unico e medesimo Spirito, distribuendole a ciascuno come vuole. Come infatti il corpo è uno solo e ha molte membra, e tutte le membra del corpo, pur essendo molte, sono un corpo solo, così anche il Cristo. Infatti noi tutti siamo stati battezzati mediante un solo Spirito in un solo corpo, Giudei o Greci, schiavi o liberi; e tutti siamo stati dissetati da un solo Spirito” (1Cor 12,4-13). “Ed egli ha dato ad alcuni di essere apostoli, ad altri di essere profeti, ad altri ancora di essere evangelisti, ad altri di essere pastori e maestri, per preparare i fratelli a compiere il ministero, allo scopo di edificare il corpo di Cristo, finché arriviamo tutti all’unità della fede e della conoscenza del Figlio di Dio, fino all’uomo perfetto, fino a raggiungere la misura della pienezza di Cristo. Così non saremo più fanciulli in balìa delle onde, trasportati qua e là da qualsiasi vento di dottrina, ingannati dagli uomini con quella astuzia che trascina all’errore. Al contrario, agendo secondo verità nella carità, cerchiamo di crescere in ogni cosa tendendo a lui, che è il capo, Cristo. Da lui tutto il corpo, ben compaginato e connesso, con la collaborazione di ogni giuntura, secondo l’energia propria di ogni membro, cresce in modo da edificare se stesso nella carità” (Ef 4,11-15). “È in lui che abita corporalmente tutta la pienezza della divinità, e voi partecipate della pienezza di lui, che è il capo di ogni Principato e di ogni Potenza. In lui voi siete stati anche circoncisi non mediante una circoncisione fatta da mano d’uomo con la spogliazione del corpo di carne, ma con la circoncisione di Cristo: con lui sepolti nel battesimo, con lui siete anche risorti mediante la fede nella potenza di Dio, che lo ha risuscitato dai morti. Con lui Dio ha dato vita anche a voi, che eravate morti a causa delle colpe e della non circoncisione della vostra carne, perdonandoci tutte le colpe e annullando il documento scritto contro di noi che, con le prescrizioni, ci era contrario: lo ha tolto di mezzo inchiodandolo alla croce. Avendo privato della loro forza i Principati e le Potenze, ne ha fatto pubblico spettacolo, trionfando su di loro in Cristo” (Col 2,9-15). “Abbiate in voi gli stessi sentimenti di Cristo Gesù: egli, pur essendo nella condizione di Dio, non ritenne un privilegio l’essere come Dio, ma svuotò se stesso assumendo una condizione di servo, diventando simile agli uomini. Dall’aspetto riconosciuto come uomo, umiliò se stesso facendosi obbediente fino alla morte e a una morte di croce. Per questo Dio lo esaltò e gli donò il nome che è al di sopra di ogni nome, perché nel nome di Gesù ogni ginocchio si pieghi nei cieli, sulla terra e sotto terra, e ogni lingua proclami: «Gesù Cristo è Signore!», a gloria di Dio Padre” (Fil 2,5-11). Cristo Gesù e il Padre sono una cosa sola. Gesù vive per il Padre facendo la volontà del Padre nello Spirito Santo. Gli Apostoli e Cristo sono una cosa sola. Gli Apostoli vivono per Cristo nello Spirito Santo facendo la volontà di Cristo. Non c’è obbedienza se non nello Spirito Santo. Gli Apostoli e i Presbiteri sono un solo Sacerdozio, in Cristo e nello Spirito Santo. I Presbiteri vivono per Cristo, nello Spirito Santo, lasciandosi generare in Cristo, per lo Spirito Santo e per gli Apostoli, Padri del loro sacerdozio. Mistero indicibile di generazione. I fedeli laici, Apostoli, Presbiteri, Cristo Gesù, nello Spirito Santo, sono un solo corpo. I fedeli laici vivono per Cristo, nello Spirito Santo, se ricevono la verità, la grazia, lo Spirito Santo dagli Apostoli e dai Presbiteri. Si è per Cristo se si è da Cristo, si è da Cristo se si è dagli Apostoli. Quando c’è separazione dagli Apostoli, c’è anche separazione dai Presbiteri, c’è separazione dal corpo di Cristo, si è tagliati fuori dalla sorgente della grazia, della verità, dello Spirito Santo. Non si può più vivere per Cristo perché non si è dal vero Cristo. Si è dal vero Cristo, quando si è dagli Apostoli, dai Presbiteri, dallo Spirito Santo, dal corpo di Cristo. Quando ognuno riceve dall’altro, secondo la soprannaturale verità dell’altro, i doni di grazia, verità, Spirito Santo necessari per essere lui e dimorare nella verità. Se non si è dalla verità di Cristo e della Chiesa, dalla verità dello Spirito Santo e degli Apostoli e dei loro collaboratori i Presbiteri, mai si potrà essere per Cristo. Si vive per Cristo, se si è da Cristo secondo le regole e le modalità soprannaturali stabilite dallo Spirito Santo. Madre della Redenzione, Angeli, Santi fate che ogni discepolo di Gesù viva per Cristo, nella Chiesa una, santa, cattolica, apostolica.</p>
<p>2/2/20 MEDITAZIONE – COME IL PADRE HA MANDATO ME, ANCHE IO MANDO VOI. Nella nostra santissima fede tutto è per relazione ontologica di natura. L’ontologia trinitaria di comunione diviene ontologia di comunione nella creazione e poi con la redenzione di Cristo Gesù, diviene perfetta ontologia di comunione ecclesiologica. Nel mistero della Beata Trinità, Padre e Figlio e Spirito Santo sussistono nell’unica e sola natura divina eterna. Ontologia trinitaria di natura. Ma anche le tre persone divine vivono una ontologia di comunione eterna. Ontologia trinitaria di comunione. Il Padre genera il Figlio, il Figlio è generato dal Padre: ontologia di generazione. Lo Spirito Santo procede dal Padre e dal Figlio: ontologia di processione. Non vi sono tre Dèi uguali e distinti che vivono insieme o abitano insieme. Vi è un solo Dio in tre Persone e le tre Persone divine vivono in una eterna, mirabile ontologia di comunione o pericoresi eterna. Il Padre è nel Figlio e nello Spirito Santo. Lo Spirito Santo è nel Figlio e nel Padre. Il Figlio è nel Padre e nello Spirito Santo. È mistero sempre da esplorare. Sappiamo per rivelazione che la creazione è stata fatta dal Verbo in vista del Verbo e che il Verbo è la vita della creazione e la vita è la luce degli uomini. Non è però una vita fuori della creazione, ma nella creazione. Anche questo è mistero sempre da esplorare. Non c’è immanentismo. Non c’è panteismo. Non c’è emanazionismo. Non c’è generazione. C’è solo creazione e presenza della vita e della luce che è il Verbo in tutta la creazione di Dio e in modo del tutto speciale nell’uomo che Dio ha fatto a sua immagine e somiglianza. Ma l’uomo per sua volontà esce dalla luce e dalla vita ed entra nella morte e nelle tenebre. Ancora una volta è il Verbo che diviene il Mediatore universale. Si fa carne. Viene ad abitare in mezzo a noi. Prende su di sé la nostra morte, passa attraverso la morte di croce e la vince nella sua risurrezione. Nasce la nuova ontologia. Chi vuole essere salvato deve rinascere da acqua e da spirito Santo. Diviene così corpo di Cristo, figlio di Dio nel Figlio suo, partecipe della divina natura. Negli altri sacramenti raggiunge la conformazione a Cristo. Il sommo e la perfezione della conformazione è nel terzo grado dell’ordine sacro. L’Apostolo diviene in Cristo, per Cristo, con Cristo, Pastore e Capo del suo Gregge, che sempre dovrà condurre nel nome di Cristo Signore e con la sua autorità. Siamo al sommo dell’ontologia cristica di comunione. Anche la missione di salvezza potrà e dovrà essere solo ontologica, perché ogni persona che si converte a Cristo dovrà essere fatta nuova creatura e corpo di Cristo. Senza l’ontologia cristica non esiste nessuna ontologia né teologica, né ecclesiologica, né missionaria, né pneumatologica. Non esiste neanche alcuna ontologia né di redenzione e né di salvezza. Senza vera ontologia cristologica non c’è vera fede e senza vera fede l’uomo è nella morte. Dice Gesù ai suoi Apostoli: “Come il Padre ha mandato me, anche io mando voi”. Tra Cristo Gesù e il Padre regna l’ontologia di generazione. Il Figlio è generato dal Padre, nello Spirito Santo. Per obbedienza a questa ontologia di generazione eterna, il Figlio si fa carne, nella carne si fa peccato per la redenzione dell’umanità. Anche gli Apostoli sono generati da Cristo Gesù nello Spirito Santo. Questa generazione è così forte da costituire gli Apostoli vera immagine di Cristo allo stesso modo – eccetto le prerogative divine ed eterne – che Cristo Gesù è vera immagine del Padre. Come tutto deve avvenire nel Cristo invisibile e per il Cristo invisibile, così tutto deve avvenire nel Cristo visibile e per il Cristo visibile che è l’Apostolo del Signore. Significa che mai potrà esistere un corpo missionario di redenzione e di salvezza, di conversione a Cristo, se non diviene sia corpo del Cristo invisibile, ma vero corpo del Cristo invisibile, e sia vero corpo dell’Apostolo, il Cristo visibile oggi sulla terra. Questa ontologia sempre va osservata se si vuole essere veri missionari di Gesù. Ontologia specialissima di comunione con il Vescovo dovrà essere quella del presbitero. Il presbitero nell’Apostolo, con l’Apostolo, per l’Apostolo, partecipa dell’unico sacerdozio di Cristo e del suo essere Pastore e Capo del gregge. La comunione gerarchica con l’Apostolo sancita dai sacri canoni è manifestazione di questa ontologia che si compie nel mistero. A questa ontologia il presbitero è obbligato con la stessa obbedienza con la quale è obbligato Cristo verso il Padre suo. In quanto ad obbedienza nessuna differenza: Cristo verso il Padre, l’Apostolo verso Cristo, il presbitero verso l’Apostolo. Il presbitero può esistere solo in questa ontologia. A questa ontologia con il suo Vescovo lui è sempre obbligato. In essa dovrà sempre rimanere. Essa dovrà sempre vivere. Se si separa da essa è come il tralcio che si stacca dalla vera vite. Mai produrrà un solo frutto. Madre della Redenzione, Angeli, Santi, fate che viviamo tutti di vera comunione ontologica.</p>
<p>3/2/20 RIFLESSIONE – PREGHIERA VERA. La preghiera è vera se è vero il cuore. Il cuore è vero se in esso abitano il Padre e il Figlio e lo Spirito Santo, la Vergine Maria, Angeli e Santi, la Chiesa tutta, l’intera umanità cui noi dobbiamo la nostra vita per la sua salvezza eterna. Il cuore è vero se è vera la vita. Gesù ha insegnato ai discepoli a pregare con la preghiera del “Padre nostro”. In questa preghiera tutto si chiede al Padre come dono: “Sia santificato il tuo nome, venga il tuo regno, sia fatta la tua volontà come in cielo così in terra”. Il Padre dona ma noi dobbiamo chiederlo. Al Padre si chiede il nostro pane quotidiano, il perdono dei peccati, di non abbandonarci alla tentazione, di liberarci dal male. Oltre che chiedere tutti queste cose per noi e per gli altri, il Padre vuole una cosa da noi: che perdoniamo ai nostri debitori ogni debito, sempre. È manifesto che se noi non edifichiamo il regno di Dio dentro di noi, non rendiamo santo il nome del Signore nella nostra vita e non facciamo la sua volontà, non perdoniamo, ci abbandoniamo noi di proposito alla tentazione e ci mettiamo nelle mani del male, la preghiera è falsa. Vita falsa, preghiera falsa. Vita vera, preghiera vera. La preghiera è vera, quando noi ci impegniamo a vivere come veri figli di Dio, in Cristo Gesù, per lo Spirito Santo. Siamo veri figli di Dio quando siamo veri figli della Chiesa. Figli della Chiesa falsi, preghiera è falsa. Ma anche: fratelli falsi gli uni degli altri, preghiera falsa. Quando siamo fratelli falsi gli uni degli altri? Quando trasgrediamo i Comandamenti. Quando non pratichiamo la Legge dell’amore. Quando viviamo nei vizi. Quando ci lasciamo schiavizzare e governare dal peccato. Siamo fratelli falsi verso gli altri quando il cuore è pieno di odio, lo spirito abita nella superbia, la bocca pronuncia menzogna, falsa testimonianza, calunnia, mormorazioni, parole vane contro Dio e contro gli uomini. Cuore puro, preghiera pura. Bocca pura, preghiera pura. La preghiera è falsa e impura quando dal cuore vengono fuori: impurità, furti, omicidi, adultèri, avidità, malvagità, inganno, dissolutezza, invidia, calunnia, superbia, stoltezza. Quando tutto questo male è tolto dal cuore, allora la nostra preghiera sarà vera, pura, santa. Ecco cosa dice Gesù ai farisei: Prendete un albero buono, anche il suo frutto sarà buono. Prendete un albero cattivo, anche il suo frutto sarà cattivo: dal frutto infatti si conosce l’albero. Razza di vipere, come potete dire cose buone, voi che siete cattivi? La bocca infatti esprime ciò che dal cuore sovrabbonda. L’uomo buono dal suo buon tesoro trae fuori cose buone, mentre l’uomo cattivo dal suo cattivo tesoro trae fuori cose cattive. Ma io vi dico: di ogni parola vana che gli uomini diranno, dovranno rendere conto nel giorno del giudizio. Infatti in base alle tue parole sarai giustificato e in base alle tue parole sarai condannato» (Mt 12,33-37). Siamo tutti avvisati e messi in guardia. Chi vuole conoscere se la sua preghiera è pura deve esaminare il suo cuore. Esamina il suo cuore, esaminando la sua bocca. La prima preghiera che ognuno di noi deve fare è di richiesta di perdono per ogni peccato commesso. Si chiede perdono nella conversione, nel sincero pentimento, nel proposito di non ritornare più nel peccato. Se il pentimento e il proposito sono falsi anche la preghiera è falsa. Chiesto il perdono secondo le regole della vera preghiera, si deve subito innalzare al Signore un inno di ringraziamento. Non c’è dono più grande del perdono e non dovrà esserci preghiera più grande del ringraziamento. Perdono vero, preghiera vera, ringraziamento vero. Ma Dio va lodato per se stesso. Lo si riconosce nella sua bontà, santità, misericordia, benevolenza, onnipotenza, fonte di ogni dono e lo si benedice, lo si loda, lo si celebra, lo si magnifica. Lui è tutto. Noi siamo opera delle sue mani. Magnificare il Padre è vera preghiera. Dio è tutto per noi e dobbiamo chiedere a Lui tutto. È la preghiera di impetrazione di ogni grazia. Quando la nostra preghiera di richiesta di grazie è vera? Quando anche noi ascoltiamo la richiesta di colui che è nel bisogno. Se noi non ascoltiamo, la nostra preghiera è falsa. Così dice il Signore al suo popolo per mezzo del profeta Isaia: “Non è piuttosto questo il digiuno che voglio: sciogliere le catene inique, togliere i legami del giogo, rimandare liberi gli oppressi e spezzare ogni giogo? Non consiste forse nel dividere il pane con l’affamato, nell’introdurre in casa i miseri, senza tetto, nel vestire uno che vedi nudo, senza trascurare i tuoi parenti? Allora la tua luce sorgerà come l’aurora, la tua ferita si rimarginerà presto. Davanti a te camminerà la tua giustizia, la gloria del Signore ti seguirà. Allora invocherai e il Signore ti risponderà, implorerai aiuto ed egli dirà: «Eccomi!». Se toglierai di mezzo a te l’oppressione, il puntare il dito e il parlare empio, se aprirai il tuo cuore all’affamato, se sazierai l’afflitto di cuore, allora brillerà fra le tenebre la tua luce, la tua tenebra sarà come il meriggio. Ti guiderà sempre il Signore, ti sazierà in terreni aridi, rinvigorirà le tue ossa; sarai come un giardino irrigato e come una sorgente le cui acque non inaridiscono (Is 58,6-11). Gesù dona due intenzioni particolari di preghiera: “La messe è abbondante, ma sono pochi gli operai! Pregate dunque il signore della messe, perché mandi operai nella sua messe! (Lc 10,2). Chi ama il Regno di Dio E la salvezza dei fratelli, sempre innalzerà questa preghiera. «Così, non siete stati capaci di vegliare con me una sola ora? Vegliate e pregate, per non entrare in tentazione. Lo spirito è pronto, ma la carne è debole» (Mt 26,40-41). La tentazione sempre bussa al cuore e alla mente. Sempre si deve pregare per non cadere in essa. Inoltre Gesù vuole che si preghi senza interruzione, senza mai stancarsi. Così anche San Paolo: Voglio dunque che in ogni luogo gli uomini preghino, alzando al cielo mani pure, senza collera e senza polemiche (1Tm 2,8). Ogni polemica rende la nostra preghiera falsa. E ancora: Non angustiatevi per nulla, ma in ogni circostanza fate presenti a Dio le vostre richieste con preghiere, suppliche e ringraziamenti. E la pace di Dio, che supera ogni intelligenza, custodirà i vostri cuori e le vostre menti in Cristo Gesù (Fil 4,6-7). Cristiano nuovo, preghiera nuova. Cristiano vecchio, preghiera vecchia. Mai dobbiamo dimenticarci che è l’uomo che prega. Cuore cristico, preghiera cristica. Cuore diabolico, preghiera diabolica. Cuore ipocrita, preghiera ipocrita. Cuore superbo, preghiera superba. Madre della Redenzione, Angeli, Santi, fateci dal cuore nuovo per innalzare al nostro Dio una preghiera sempre nuove, vera, pura.</p>
<p>4/2/20 RIFLESSIONE – TIMORE DEL SIGNORE. Ecco cosa rivela il Libro del Siracide sul timore del Signore: “Il timore del Signore è gloria e vanto, gioia e corona d’esultanza. Il timore del Signore allieta il cuore, dà gioia, diletto e lunga vita. Il timore del Signore è dono del Signore, esso conduce sui sentieri dell’amore. Chi teme il Signore avrà un esito felice, nel giorno della sua morte sarà benedetto. Principio di sapienza è temere il Signore; essa fu creata con i fedeli nel seno materno. Ha posto il suo nido tra gli uomini con fondamenta eterne, abiterà fedelmente con i loro discendenti. Pienezza di sapienza è temere il Signore; essa inebria di frutti i propri fedeli. Riempirà loro la casa di beni desiderabili e le dispense dei suoi prodotti. Corona di sapienza è il timore del Signore; essa fa fiorire pace e buona salute. L’una e l’altra sono doni di Dio per la pace e si estende il vanto per coloro che lo amano. Egli ha visto e misurato la sapienza, ha fatto piovere scienza e conoscenza intelligente, ha esaltato la gloria di quanti la possiedono. Radice di sapienza è temere il Signore, i suoi rami sono abbondanza di giorni. Il timore del Signore tiene lontani i peccati, chi vi persevera respinge ogni moto di collera” (Sir 1,11-21). Ora chiediamoci: Cosa è il timore del Signore nella sua verità più pura e più santa? Chi vive nel timore del Signore? Timore del Signore è credere che ogni Parola del Signore è purissima verità e si compie sempre. Quanto Dio dice ha il potere di portarlo a compimento. Il Signore dona compimento sia alle parole che annunciano vita, sia a quelle che annunciano morte, sia per quanto riguarda il tempo come anche l’eternità. Non c’è timore del Signore separato dalla sua Parola. Teme il Signore chi crede in ogni Parola proferita dal Signore. Leggiamo ancora nel Libro del Siracide: “Voi che temete il Signore, aspettate la sua misericordia e non deviate, per non cadere. Voi che temete il Signore, confidate in lui, e la vostra ricompensa non verrà meno. Voi che temete il Signore, sperate nei suoi benefici, nella felicità eterna e nella misericordia, poiché la sua ricompensa è un dono eterno e gioioso. Considerate le generazioni passate e riflettete: chi ha confidato nel Signore ed è rimasto deluso? chi ha perseverato nel suo timore e fu abbandonato? O chi lo ha invocato e da lui è stato trascurato? Perché il Signore è clemente e misericordioso, perdona i peccati e salva al momento della tribolazione. Guai ai cuori pavidi e alle mani indolenti e al peccatore che cammina su due strade! Guai al cuore indolente che non ha fede, perché non avrà protezione. Guai a voi che avete perduto la perseveranza: che cosa farete quando il Signore verrà a visitarvi? Quelli che temono il Signore non disobbediscono alle sue parole, quelli che lo amano seguono le sue vie. Quelli che temono il Signore cercano di piacergli, quelli che lo amano si saziano della legge. Quelli che temono il Signore tengono pronti i loro cuori e si umiliano al suo cospetto. «Gettiamoci nelle mani del Signore e non in quelle degli uomini; poiché come è la sua grandezza, così è anche la sua misericordia» (Sir 2,7-18). Così l’Apostolo Paolo esorta i Filippesi: “Quindi, miei cari, voi che siete stati sempre obbedienti, non solo quando ero presente ma molto più ora che sono lontano, dedicatevi alla vostra salvezza con rispetto e timore. È Dio infatti che suscita in voi il volere e l’operare secondo il suo disegno d’amore. Fate tutto senza mormorare e senza esitare, per essere irreprensibili e puri, figli di Dio innocenti in mezzo a una generazione malvagia e perversa. In mezzo a loro voi risplendete come astri nel mondo, tenendo salda la parola di vita. Così nel giorno di Cristo io potrò vantarmi di non aver corso invano, né invano aver faticato. Ma, anche se io devo essere versato sul sacrificio e sull’offerta della vostra fede, sono contento e ne godo con tutti voi. Allo stesso modo anche voi godetene e rallegratevi con me (Fil 2,12-18). Oggi il cristiano si sta lentamente svincolando sia dal timore del Signore che dalla sua Parola. Non crede più che il Signore porterà a compimento ogni sua Parola. Senza il timore del Signore non potrà mai esistere la vera moralità che è obbedienza ad ogni Parola che è uscita dalla bocca di Dio. Quando si perde il timore del Signore, idolatria e immoralità dilagano assieme ad ogni menzogna proferita sul nostro Dio. Così il profeta Malachia: “Duri sono i vostri discorsi contro di me – dice il Signore – e voi andate dicendo: «Che cosa abbiamo detto contro di te?». Avete affermato: «È inutile servire Dio: che vantaggio abbiamo ricevuto dall’aver osservato i suoi comandamenti o dall’aver camminato in lutto davanti al Signore degli eserciti? Dobbiamo invece proclamare beati i superbi che, pur facendo il male, si moltiplicano e, pur provocando Dio, restano impuniti». Allora parlarono tra loro i timorati di Dio. Il Signore porse l’orecchio e li ascoltò: un libro di memorie fu scritto davanti a lui per coloro che lo temono e che onorano il suo nome. Essi diverranno – dice il Signore degli eserciti – la mia proprietà particolare nel giorno che io preparo. Avrò cura di loro come il padre ha cura del figlio che lo serve. Voi allora di nuovo vedrete la differenza fra il giusto e il malvagio, fra chi serve Dio e chi non lo serve. Ecco infatti: sta per venire il giorno rovente come un forno. Allora tutti i superbi e tutti coloro che commettono ingiustizia saranno come paglia; quel giorno, venendo, li brucerà – dice il Signore degli eserciti – fino a non lasciar loro né radice né germoglio. Per voi, che avete timore del mio nome, sorgerà con raggi benefici il sole di giustizia e voi uscirete saltellanti come vitelli dalla stalla. Calpesterete i malvagi ridotti in cenere sotto le piante dei vostri piedi nel giorno che io preparo, dice il Signore degli eserciti” (Mal 3,13-21). Se il timore del Signore non viene predicato secondo purezza di verità e se chi lo predica non crede in esso, perché non vive nella Parola del Signore, il mondo precipiterà sempre di più nell’immoralità, nell’idolatria, nella falsità, in una religione che non dona salvezza. Madre della Redenzione, Angeli, Santi, fate che non solo viviamo nel timore del Signore, mostrando ad ogni uomo come si vive in esso.</p>
<p>5/2/20 RIFLESSIONE – SOLITUDINE ONTOLOGICA. La solitudine spirituale a volte è pesante, ma sempre superabile e vincibile se vi è assenza della solitudine ontologica. Il profeta Geremia vive di solitudine spirituale, nessuno accoglie la sua Parola, ma è saldamente ancorato in Dio. Non è nella solitudine ontologica. “Percorrete le vie di Gerusalemme, osservate bene e informatevi, cercate nelle sue piazze se c’è un uomo che pratichi il diritto, e cerchi la fedeltà, e io la perdonerò. Invece giurano certamente il falso anche quando dicono: «Per la vita del Signore!». I tuoi occhi, Signore, non cercano forse la fedeltà? Tu li hai percossi, ma non mostrano dolore; li hai fiaccati, ma rifiutano di comprendere la correzione. Hanno indurito la faccia più di una rupe, rifiutano di convertirsi. Io pensavo: «Sono certamente gente di bassa condizione, quelli che agiscono da stolti, non conoscono la via del Signore, la legge del loro Dio. Mi rivolgerò e parlerò ai grandi, che certo conoscono la via del Signore, e il diritto del loro Dio». Purtroppo anche questi hanno rotto il giogo, hanno spezzato i legami!” (Ger 5,1-5). Anche quella di Gesù al momento della passione è solitudine spirituale, ma non ontologica: il Padre è con Lui e Lui con il Padre, legame ontologico perfetto. Gli dicono i suoi discepoli: «Ecco, ora parli apertamente e non più in modo velato. Ora sappiamo che tu sai tutto e non hai bisogno che alcuno t’interroghi. Per questo crediamo che sei uscito da Dio». Rispose loro Gesù: «Adesso credete? Ecco, viene l’ora, anzi è già venuta, in cui vi disperderete ciascuno per conto suo e mi lascerete solo; ma io non sono solo, perché il Padre è con me. Vi ho detto questo perché abbiate pace in me. Nel mondo avete tribolazioni, ma abbiate coraggio: io ho vinto il mondo!» (Gv 16,29-33). Lui e il Padre sono una cosa sola anche sulla croce. Un uomo di Dio tutto può perdere, mai però deve perdere Cristo Gesù, lo Spirito Santo, il Padre, il Cielo tutto. Questo legame deve essere eterno. Anche l’Apostolo Paolo vive momenti di solitudine spirituale: “Tu sai che tutti quelli dell’Asia, tra i quali Fìgelo ed Ermògene, mi hanno abbandonato. Il Signore conceda misericordia alla famiglia di Onesìforo, perché egli mi ha più volte confortato e non si è vergognato delle mie catene; anzi, venuto a Roma, mi ha cercato con premura, finché non mi ha trovato. Gli conceda il Signore di trovare misericordia presso Dio in quel giorno. E quanti servizi egli abbia reso a Èfeso, tu lo sai meglio di me” (2Tm 1,15-18). “Cerca di venire presto da me, perché Dema mi ha abbandonato, avendo preferito le cose di questo mondo, ed è partito per Tessalònica; Crescente è andato in Galazia, Tito in Dalmazia. Solo Luca è con me. Prendi con te Marco e portalo, perché mi sarà utile per il ministero. Ho inviato Tìchico a Èfeso. Venendo, portami il mantello, che ho lasciato a Tròade in casa di Carpo, e i libri, soprattutto le pergamene. Alessandro, il fabbro, mi ha procurato molti danni: il Signore gli renderà secondo le sue opere. Anche tu guàrdati da lui, perché si è accanito contro la nostra predicazione. Nella mia prima difesa in tribunale nessuno mi ha assistito; tutti mi hanno abbandonato. Nei loro confronti, non se ne tenga conto. Il Signore però mi è stato vicino e mi ha dato forza, perché io potessi portare a compimento l’annuncio del Vangelo e tutte le genti lo ascoltassero: e così fui liberato dalla bocca del leone. Il Signore mi libererà da ogni male e mi porterà in salvo nei cieli, nel suo regno; a lui la gloria nei secoli dei secoli. Amen” (2Tm 4,9-18). Creatrice di morte è invece la solitudine ontologica. Nella Chiesa questa solitudine è separazione, distacco, allontanamento dalla sorgente della vita. Solitudine ontologica è quando ci si separa dal Padre, dal Figlio, dallo Spirito Santo, dalla Madre di Dio e dal Cielo tutto. Solitudine ontologica è quando il Papa si separa dal Vescovo e il Vescovo dal Papa. Quando il Vescovo si separa dal Presbitero e il Presbitero dal Vescovo. Quando il cristiano si separa dal Vescovo e dal Presbitero e il Vescovo e il Presbitero dal cristiano. È separazione che dona morte. La Chiesa vive se saldamente fondata sulla roccia invisibile che è Cristo Signore e sulla roccia visibile che è Pietro. Se il cristiano edifica se stesso su altre rocce, sappia che ontologicamente è solo. La sua solitudine lo conduce alla morte eterna se non si fonda su Cristo e su Pietro. Non è nella solitudine ontologica chi è saldamente inserito in Cristo e per Cristo nel Padre e nello Spirito Santo e nel Cielo tutto. Questo inserimento invisibile in Cristo si compie attraverso l’inserimento visibile nella Chiesa, che è il corpo di Cristo e il tempio vivo dello Spirito Santo. È questo il motivo per cui la comunione nella Chiesa non può essere se non gerarchica, perché la comunione potrà essere solo per legame ontologico. Senza legame ontologico non esiste la comunione. Il legame ontologico è quello dei tralci che sono uniti e legati nella vera vite. Oggi la solitudine ontologica si sta espandendo in modo esponenziale. Ci si separa dalla Chiesa, da Cristo Gesù, dal Padre e dallo Spirito Santo, dai fratelli, dalla sorgente della grazia e della verità. Senza questo legame ontologico mai nessun frutto potrà essere prodotto. Madre della Redenzione, Angeli, Santi, fate che mai ci separiamo dalla sorgente della nostra verità, grazia, luce, giustizia, carità, misericordia, vita eterna.</p>
<p>6/2/20 BREVI RIFLESSIONI – CUORE È SPENTO. Il cuore è spento quando si spegne in esso l’amore del Padre, la grazia di Cristo Signore, la comunione dello Spirito Santo. Amore, grazia, comunione, verità, luce, vita eterna, giustizia, vanno sempre alimentate nel nostro cuore, altrimenti esso si spegne, è senza fiamma. Quando si accende un fuoco, il fuoco consuma la legna. Se non si aggiunge altra legna il fuoco si spegne. Così è anche per il nostro cuore. Se non mettiamo in esso altro amore, altra grazia, altra verità, luce, vita eterna, misericordia, tutto finisce e il cuore si spegne. Per questo è necessario alimentare il nostro fuoco. Come si alimenta il fuoco del cuore? Prima di tutto con la partecipazione pia e devota ai sacramenti della salvezza, specie a quello della Penitenza e dell’Eucaristia. Poi con la preghiera elevata a Dio senza interruzione. Il fuoco del cuore si alimenta anche con le opere di misericordia spirituale e materiale. Chi si dedica a queste opere con amore, mai spegnerà in lui il fuoco di Dio e sempre da esso sarà alimentato. L’obbedienza ad ogni Parola di Cristo Gesù mantiene il fuoco sempre acceso. L’obbedienza non solo mantiene il fuoco sempre accesso, non solo ravviva la fiamma, in più la fa divenire altissima, fino a giungere nel cielo e ottenere per noi ogni grazia. L’obbedienza alla Parola, alla verità, allo Spirito Santo, alla missione, al sacramento ricevuto, compie miracoli. Nonostante tutti questi mezzi che ci aiutano a conservare nel cuore sempre acceso il fuoco dell’amore, della verità, della luce e della vita eterna, spesso i cuori sono spenti. Perché? Perché non si servono di nessuno di questi mezzi. Vengono tralasciati con grande disinvoltura.</p>
<p>6/2/20 MISSIONE VERA. La missione è vera se rispetta i canoni dell’obbedienza che la contengono, la definiscono, la circoscrivono. Quando si esce dai canoni dell’obbedienza, si possono compiere anche opere stupende, ma non sono la nostra missione. La missione non può essere che falsa. I canoni della missione evangelizzatrice per gli Apostoli del Signore sono: “Andare in tutto il mondo, fare discepoli tutte le genti, battezzare nel nome del padre e del Figlio e dello Spirito Santo, insegnare come si vive ogni Parola di Gesù”. Se questi canoni non sono rispettati la missione è falsa. Se la missione è di: “Andare, salvare, convertire, ricordare e annunziare la Parola del Signore, riempire la casa del Padre, lavorare nella Chiesa, con la Chiesa, per la Chiesa”. Se essa si vive sempre in obbedienza “per la fede alla sua Gerarchia”, se questi canoni non vengono rispettati, osservati, la missione è falsa. I canoni della missione non si rispettano letti, interpretati, compresi con la nostra umana sapienza e intelligenza, ma letti invece, interpretati, compresi con la divina ed eterna conoscenza, scienza, sapienza, intelligenza dello Spirito Santo, sempre sotto la sua mozione. È giusto che ognuno si chieda: quali sono i canoni della missione del mio essere papa, vescovo, presbitero, diacono, cresimato, battezzato? Chi non conosce i canoni della sua missione, mai potrà vivere una missione vera. Ne eserciterà o ne vivrà sempre una falsa, che non dona salvezza. Non c’è missione vera se non è obbedienza alla Chiesa e allo Spirito Santo. Molti oggi dicono di obbedire allo Spirito Santo, ribellandosi e sottraendosi all’obbedienza ai Pastori della Chiesa. La loro missione mai produrrà un solo frutto di salvezza. Manca l’obbedienza ai Pastori. Madre della Redenzione, Angeli, Santi, fate che ogni discepolo di Gesù viva di missione vera.</p>
<p>7/2/20 MEDITAZIONE – PAOLO SI MISE A PARLARE DI GIUSTIZIA, DI CONTINENZA E DEL GIUDIZIO FUTURO. La fede in Cristo Gesù non è solo fede nella sua Persona, ma è anche fede nella sua Parola, alla quale va data l’obbedienza per avere la salvezza. Oggi sono molti coloro che predicano, annunziano, parlano di Cristo Gesù, della sua bontà, del suo perdono, del suo amore, della sua misericordia, della sua morte e della sua gloriosa risurrezione. Parlano di Cristo Gesù ma senza fare alcun riferimento alla sua Parola e all’obbedienza ad essa per ottenere la giustificazione e la salvezza. Quando si separa Cristo Gesù dalla sua Parola e la Parola da Cristo Gesù, all’istante si esce dal cammino della vita e si entra sui sentieri che portano alla perdizione. La stessa cosa va predicata e proclamata dei Pastori della Chiesa. Non esiste un Pastore della Chiesa separabile dalla Parola che Cristo Gesù ha consegnato ad essi. Come Cristo mai potrà esistere senza la Parola della fede, la fede in Cristo è fede nella sua Parola e nella sua persona, così non esiste un Pastore della Chiesa senza la Parola. Mai potrà esistere perché la fede è nella Parola del Pastore e nel Pastore che porta e dona la Parola di Cristo Gesù, che è Parola del Padre, la sola Parola di salvezza e di vita eterna. Siamo negli Atti degli Apostoli. Felice vuole ascoltare Paolo intorno alla fede in Cristo Gesù. L’Apostolo gli parla di Cristo Signore e della sua Parola, gli parla di giustizia, di continenza, del giudizio futuro. Gli parla di Cristo Gesù e della sua verità. Per Paolo la giustizia è la conformazione della nostra vita alla Parola di Gesù Signore, con una obbedienza ininterrotta alla Parola. La continenza è astenersi da ogni uso immorale del proprio corpo in ordine alla sua sessualità. Una sola donna e un solo uomo per tutta la vita, fino al momento della morte. Sappiamo che per Gesù già uno sguardo impuro su una donna, per desiderarla in cuor suo, è adulterio, peccato contro il Sesto e il Nono Comandamento. Il Sesto proibisce l’adulterio. Il Nono che non si desideri la donna d’altri. Il giudizio futuro è quello che avverrà al momento della nostra morte e poi nel giorno della Parusia dinanzi ad ogni altro uomo. Questo giudizio porta alla vita eterna, ma anche alla perdizione nelle tenebre o nel fuoco senza più ritorno. Dinanzi alla verità della Parola e all’obbedienza che essa chiede ad ogni uomo, Felice si spaventa e manda via Paolo. La parola avrà evidentemente turbato la sua coscienza. Sapeva di non essere a posto né dinanzi a Dio e né dinanzi agli uomini. Il turbamento della coscienza perché ci si converta e si entri nella giustizia, nella verità, nella salvezza, è vero dono e opera dello Spirito Santo che è nell’Apostolo del Signore. Questa grazia oggi è data a Felice, ma lui non l’accoglie. Si spaventa e licenzia l’Apostolo. Oggi la grazia è data. Sarà data anche domani? È mistero che solo Dio conosce. Oggi nel popolo di Dio c’è un mormorio generale, alimentato e sostenuto da ministri della Parola che hanno operato una spaccatura, una divisione, una separazione in Cristo. Da una parte vi è Cristo e dall’altra la sua Parola integra e pura. Da una parte vi è il vangelo e dall’altra la sua predicazione. Poiché il mondo vuole un Cristo senza Parola, questi ministri della Parola, predicano un Vangelo come narrazione di una storia, un evento, un fatto avvenuto. La loro predicazione avviene, passando però al setaccio della loro mente ogni Parola di Gesù, Le Parole che sono innocue o a favore dell’uomo perché non chiedono alcuna obbedienza, le proferiscono. Le Parole invece che chiedono la conversione e il radicale cambiamento di vita, le tacciono o donano significati secondo la carne e non secondo lo Spirito Santo. Qual è il risultato di questo moderno restyling della Parola di Gesù? Se qualcuno poi predica il Vangelo così come esso è e inizia a parlare di conversione, obbedienza, sottomissione, cambiamento di vita, adeguamento della propria vita al dettato della Parola, costui diviene oppressore dei fratelli. È dichiarato predicatore che spegne e oscura la speranza nei cuori, persona che turba le menti, presbitero fuori tempo, fuori corso, un proveniente dal Medioevo, insensibile alla mentalità di questo tempo alla quale ci si deve adeguare. Se questo poi ancora non è sufficiente come accusa, allora si aumenta la dose. Si dice che è opera di violenza sul testo, perché lo costringe a dire ciò che esso non dice. Lo si insulta di essere un fondamentalista, incapace di rivisitare il Vangelo e di contestualizzarlo. Ma per costoro rivisitazione e contestualizzazione ha un solo significato: separare Cristo dalla Parola, la Parola dalla verità in essa contenuta, la verità dall’obbedienza necessaria per entrare nel mistero della vera redenzione, giustificazione, salvezza. Così si predica Cristo senza annunciare la verità di Cristo. Si spiega il Vangelo, ma senza i suoi reali contenuti posti in essi dallo Spirito Santo. Si parla dell’involucro, ma non della sostanza. La sostanza va evitata perché crea ogni allergia e intolleranza sia all’anima, sia alla coscienza e sia allo spirito di chi ascolta. Oggi si vuole che tutti si trasformino in predicatori vuoti della Parola. Predicatori che non danno salvezza. Madre della Redenzione, Angeli, Santi, fate che il ministro della Parola creda nella Parola.</p>
<p>8/2/20 RIFLESSIONE – LA STANCHEZZA DELLO SPIRITO. Satana mette tutta la sua scienza perversa, la sua astuzia, la sua arte per fare stancare e così abbandonare la missione. Vittime da lui preferite sono coloro che sono posti in alto. Quando Gesù era sulla terra nella sua carne mortale, Satana non gli risparmiò nessuna tentazione. Ogni giorno lo sfiancava servendosi di farisei, scribi, sadducei, capi dei sacerdoti, erodiani, anziani del popolo. Tutti costoro avevano un solo fine: costringere Cristo Gesù ad abbandonare l’obbedienza dovuta al Padre suo. Senza obbedienza non c’è alcuna missione di salvezza. Come Cristo Gesù è stato tentato perché abbandonasse la missione vissuta interamente nell’obbedienza al Padre, anche i suoi Apostoli sono tentati perché non obbediscano più a Cristo Signore e allo Spirito Santo e vivano una missione frutto del loro cuore e della loro mente. Il primo tentato è il Papa. Satana lo attacca da ogni lato al fine di farlo stancare. Se vi riesce, lui abbandonerà la missione comandata da Gesù e ne farà una che viene dal suo cuore, dalla sua mente, dalla terra e non dal cielo. Se questo accade, la Chiesa soffre nella verità. Prede prelibate sono i Vescovi. Per un Vescovo che lui riuscirà a fare stancare nel compimento della missione secondo Cristo Signore, tutta una diocesi rallenterà la sua missione di salvezza e molti possono anche abbandonarsi all’idolatria, all’immoralità, al vizio. Stessa sorte tocca ai parroci. Se essi cadono, tutta la parrocchia si costruisce sulla sabbia del pensiero umano. Ogni Cresimato e ogni Battezzato anche loro vengono aggrediti con speciali tentazioni perché non perseverino sulla via della giustizia e della verità. Quando gli uomini di Cristo Gesù abbandonano la via della vera missione evangelizzatrice, che è solo e sempre missione che può essere vissuta nella Chiesa, con la Chiesa, per la Chiesa, è come se il sole non desse più la sua luce. Si precipita in un inverno di grandi immoralità. La tentazione perché ci si stanchi prende tutti. Come la si vince? Crescendo giorno dopo giorno in sapienza e grazia e chiedendo con preghiera incessante ogni forza allo Spirito Santo. Chi cade nella stanchezza si deve subito rialzare. Lo esige la sua missione. Due esempi possono aiutarci perché comprendiamo i disastri che produce la stanchezza nella missione. Siamo in un giorno estivo di sole cocente. C’è un campo riarso. Il contadino inizia a irrigare il campo. Si stanca. Il sole lo brucia. Perde tutto il raccolto di un anno. C’è un campo da arare per la semina. L’agricoltore smette di arare. Il campo non viene seminato. Gli verrà meno una raccolta annuale. Le conseguenze economiche sono di vero disastro. Di cosa si serve Satana per farci stancare perché abbandoniamo la missione? Lui si serve della trasgressione dei Comandamenti e della violazione di ogni Legge del Signore. Con il vizio addormenta la coscienza. Si serve della persecuzione e della falsità e menzogna con le quali martella la mente del missionario con grande accanimento fino a convincere che la sua menzogna è verità. Spesse volte accerchia la sua preda allo stesso modo che una squadra di leoni accerchia un bufalo e lo aggredisce da ogni lato. Quando Satana non riesce a stancare, allora può giungere anche al martirio fisico per l’eliminazione di colui che distrugge il suo regno di male. Le armi di Satana sono sempre nuove. Tra le sue armi vi sono la calunnia, la menzogna, la falsa testimonianza, l’intimidazione, il ricatto, la minaccia, il travisamento delle parole e la loro malvagia e cattiva interpretazione. Vi è anche il vittimismo, l’arroganza, la finzione, l’ipocrisia, il sotterfugio. Per stancare ci si serve di una guerra infinita fatta di azioni, ma anche di parole vane, stolte, insipienti, cattive. Da questa guerra Satanica e infernale solo il Signore potrà essere la forza dei suoi eletti. Ecco cosa dice il Signore Geremia nel momento della sua chiamata. “Prima di formarti nel grembo materno, ti ho conosciuto, prima che tu uscissi alla luce, ti ho consacrato; ti ho stabilito profeta delle nazioni». Risposi: «Ahimè, Signore Dio! Ecco, io non so parlare, perché sono giovane». Ma il Signore mi disse: «Non dire: “Sono giovane”. Tu andrai da tutti coloro a cui ti manderò e dirai tutto quello che io ti ordinerò. Non aver paura di fronte a loro, perché io sono con te per proteggerti». Oracolo del Signore. Il Signore stese la mano e mi toccò la bocca, e il Signore mi disse: «Ecco, io metto le mie parole sulla tua bocca. Vedi, oggi ti do autorità sopra le nazioni e sopra i regni per sradicare e demolire, per distruggere e abbattere, per edificare e piantare». Mi fu rivolta questa parola del Signore: «Che cosa vedi, Geremia?». Risposi: «Vedo un ramo di mandorlo». Il Signore soggiunse: «Hai visto bene, poiché io vigilo sulla mia parola per realizzarla». Tu, dunque, stringi la veste ai fianchi, àlzati e di’ loro tutto ciò che ti ordinerò; non spaventarti di fronte a loro, altrimenti sarò io a farti paura davanti a loro. Ed ecco, oggi io faccio di te come una città fortificata, una colonna di ferro e un muro di bronzo contro tutto il paese, contro i re di Giuda e i suoi capi, contro i suoi sacerdoti e il popolo del paese. Ti faranno guerra, ma non ti vinceranno, perché io sono con te per salvarti». Oracolo del Signore (Ger 1,5-19). Ecco come Geremia manifesta la sua stanchezza. Lo Spirito del Signore non permette che lui si stanchi. “Mi hai sedotto, Signore, e io mi sono lasciato sedurre; mi hai fatto violenza e hai prevalso. Sono diventato oggetto di derisione ogni giorno; ognuno si beffa di me. Quando parlo, devo gridare, devo urlare: «Violenza! Oppressione!». Così la parola del Signore è diventata per me causa di vergogna e di scherno tutto il giorno. Mi dicevo: «Non penserò più a lui, non parlerò più nel suo nome!». Ma nel mio cuore c’era come un fuoco ardente, trattenuto nelle mie ossa; mi sforzavo di contenerlo, ma non potevo. Sentivo la calunnia di molti: «Terrore all’intorno! Denunciatelo! Sì, lo denunceremo». Tutti i miei amici aspettavano la mia caduta: «Forse si lascerà trarre in inganno, così noi prevarremo su di lui, ci prenderemo la nostra vendetta». Ma il Signore è al mio fianco come un prode valoroso, per questo i miei persecutori vacilleranno e non potranno prevalere; arrossiranno perché non avranno successo, sarà una vergogna eterna e incancellabile” (Ger 20,7-11). Oggi la stanchezza è anche frutto dell’isolamento dei missionari di Cristo Gesù a causa della defezione di molti dalla missione. Se oggi un missionario di Cristo Gesù rimane ancorato al Vangelo è ingiuriato con ogni ingiuria. È accusato di fondamentalismo, integralismo, tradizionalismo, rigidismo, terrorismo psicologico. È uno che spegne la speranza nei cuori e che turba gli animi con la sua predicazione. Oggi si vuole un annunzio allegro del Vangelo, senza alcun riferimento alla morale, alla conversione, all’obbedienza, ad una vita virtuosa. Si ama una predicazione leggera, che faccia apparire il Vangelo come una favola, una leggenda, un pensiero antico non più attuale. Si isola chi crede ancora che il Vangelo è vera parola di vita eterna, immutabile nei secoli, accusandolo di turbamento nei cuori. Se lo Spirito Santo non è forte e non governa il missionario del Vangelo, lo scoraggiamento si impossessa dell’anima e ci si stanca. Madre della Redenzione, Angeli, Santi, fate che mai ci stanchiamo di predicare il Vangelo integro, puro, così come esso è uscito dalla bocca del Signore.</p>
<p>9/2/20 MEDITAZIONE – FECERO QUELLO CHE AVEVA ORDINATO LORO GESÙ. Tutta la storia della salvezza si compie per obbedienza. La storia della perdizione si realizza invece per disobbedienza. Chi vuole essere attore di salvezza e di redenzione deve obbedire a Cristo Signore, ascoltandolo in ogni sua Parola. A Cristo Signore si obbedisce obbedendo ai Pastori della Chiesa, perché Cristo e i Pastori sono un solo comando di amore, così come Cristo e il Padre sono un solo comando di amore. Come Cristo era sempre mosso dallo Spirito Santo, così i Pastori dovranno lasciarsi muovere sempre dallo Spirito Santo. Come Gesù si fece obbediente al Padre fino alla morte di croce, così anche i Pastori devono farsi obbedienti a Cristo fino alla morte di croce. Chi si distacca dai Pastori della Chiesa mai potrà essere attore di vera salvezza, sarà attore di perdizione, di male, di vizio, di peccato, di disobbedienza. Ogni uomo è chiamato ad una scelta. Deve scegliere che attore o agente vorrà essere: se vuole essere attore o agente di salvezza dovrà vivere in comunione gerarchica con il Pastore e l’obbedienza gerarchica è obbedienza e sottomissione per la fede ad ogni loro comando. Se invece si sceglie di essere attori o agenti di perdizione è sufficiente che si sottraggano all’obbedienza e alla sottomissione per la fede a quanti sono Apostoli di Cristo Gesù. Sono loro i Pastori costituiti da Gesù nello Spirito Santo perché guidino il suo gregge nei pascoli della verità e della grazia, della luce e della vita eterna, del vero amore, vera giustizia, vera compassione, vera speranza, vera salvezza. Lo guidino nella vera vita eterna, iniziando da una vera conversione e vera fede nel Vangelo. Cristo obbedisce al Padre, i Pastori a Cristo, il gregge ai Pastori. In questa comunione di obbedienza lo Spirito Santo sempre ci guiderà di fede in fede e di carità in carità. La sola obbedienza di Cristo Gesù non basta per la salvezza del mondo. Lui per la sua obbedienza ha operato la salvezza oggettiva. Per la sua obbedienza il Padre concede il perdono e la remissione dei peccati al mondo intero. Manca però la redenzione soggettiva, cioè di ogni singolo soggetto e questa redenzione si compie con la predicazione della Parola di Gesù, la conversione nel vero pentimento, la fede nel Vangelo, la nuova nascita attraverso l’acqua e lo Spirito Santo. Questa opera non è di Cristo ma del suo corpo che è la Chiesa. Nel corpo di Cristo ogni membro svolge un suo ministero e una sua particolare missione. Poiché Dio ha stabilito che la salvezza dell’uomo avvenga per mezzo di un altro uomo, ogni membro del corpo di Cristo Gesù che si sottrae all’obbedienza, perché non vive il comando di Cristo sulla sua persona e la sua missione, priva il fratello della vera redenzione. Lo priva della vera salvezza, vera vita eterna. Per ogni membro del corpo di Cristo che si sottrae all’obbedienza, c’è una parte di umanità che mai potrà giungere alla fede. L’obbedienza è personale, non è uguale per ogni membro del corpo. Papa, vescovi, presbiteri, diaconi, cresimati, battezzati, ognuno deve obbedire ad una speciale, particolare obbedienza. Ma anche ogni singolo papa, vescovo, presbitero, diacono, cresimato, battezzato deve obbedire ad una obbedienza che è solo sua in ordine al mistero della salvezza in favore dei suoi fratelli. L’obbedienza generale o universale è alla Legge morale, che è verso tutto il Discorso della Montagna. Senza l’obbedienza alla Legge morale, nessun’altra obbedienza sarà possibile. Manca il soggetto cristiano. Gesù si sta recando a Gerusalemme per compiere il suo supremo atto di obbedienza. Basta la sua sola obbedienza per portare a termine il compimento della redenzione oggettiva e di tutta la rivelazione? No. Non basta. Gesù per compiere alcune profezie ha bisogno dei suoi discepoli. È questa la verità che oggi e sempre va gridata ad ogni membro del corpo di Cristo Signore. Se Gesù ha avuto bisogno di persone che lo aiutassero, ogni membro del corpo di Cristo ha bisogno di ogni altro membro del corpo di Cristo nel compimento della sua missione. Se un membro del corpo di Cristo omette la sua obbedienza a Cristo Gesù e allo Spirito Santo, gli altri membri non potranno portare a pieno compimento la loro missione e molta redenzione oggettiva va perduta. Molti cuori mai giungeranno alla fede in Cristo e di conseguenza mai perverranno nel pieno mistero della redenzione soggettiva. Questa verità va proclamata con grande chiarezza. Ognuno è obbligato a prestare somma obbedienza a ciò che gli è chiesto. Madre della Redenzione, Angeli, Santi, fate che ognuno obbedisca al comando di Cristo Gesù.</p>
<p>10/2/20 RIFLESSIONE – RIPARARSI PER RIPARARE. Parafrasando quanto l’Apostolo Paolo scrive nella Lettera ai Romani, è possibile comprendere evangelicamente cosa significa “ripararsi per riparare”. “Ma se tu ti chiami Cristiano e ti riposi sicuro sul Vangelo e metti il tuo vanto in Cristo Gesù, ne conosci la volontà e, istruito dalla sua Legge, sai discernere ciò che è meglio, e sei convinto di essere guida dei ciechi, luce di coloro che sono nelle tenebre, educatore degli ignoranti, maestro dei semplici, perché nel Vangelo possiedi l’espressione della conoscenza e della verità... Ebbene, come mai tu, che insegni agli altri, non insegni a te stesso? Tu che predichi di non rubare, rubi? Tu che dici di non commettere adulterio, commetti adulterio? Tu che detesti gli idoli, ne derubi i templi? Tu che fai professione di verità, dici menzogne, calunnie, falsità? Tu che dici di amare il Vangelo e di farne la tua corazza e il tuo scudo, rimani turbato se ti viene predicato che sempre è necessario crescere in obbedienza alla Parola di Gesù? Tu che dici di essere cristiano, perché mostri con la vita che la Legge di Cristo te la getti alle spalle? Tu che dici di essere esperto nelle cose di Dio, perché attribuisci allo Spirito Santo quanto viene dal diavolo e al diavolo quanto invece viene dallo Spirito di Dio? Tu che ti vanti del Vangelo, offendi Dio trasgredendo il Vangelo! Sempre ci si deve esaminare con coscienza retta. Infatti sta scritto: Il nome di Dio è bestemmiato per causa vostra tra le genti” (Rm 2,17-24). Questa ultima affermazione è tratta dal Libro del Profeta Ezechiele. Quando il vero adoratore del Padre del Signore nostro Gesù Cristo, offende il Vangelo, sempre disonora Cristo nel mondo. “Ma feci diversamente per riguardo al mio nome, perché non fosse profanato agli occhi delle genti in mezzo alle quali si trovavano, poiché avevo dichiarato che li avrei fatti uscire dal paese d'Egitto sotto i loro occhi. Ma agii diversamente per il mio nome, perché non fosse profanato agli occhi delle genti di fronte alle quali io li avevo fatti uscire. Ma ritirai la mano e feci diversamente per riguardo al mio nome, perché non fosse profanato agli occhi delle genti, alla cui presenza io li avevo fatti uscire” (Ez 20,9.14.22). Se il Signore non fosse intervenuto con la sua divina sapienza, veramente di Lui non sarebbe esistito neanche il ricordo. Così inizia la missione di Gesù nel Vangelo secondo Marco: “Il tempo è compiuto, il Regno di Dio è vicino. Convertitevi e credete nel Vangelo!”. È questo invito potente alla conversione. Perché? Perché l’uomo ha bisogno di “riparazione”. Ha bisogno perché si è frantumato. È come un vaso rotto. Bisogna che venga riparato! E si ripara in due modi: con l’annuncio del Vangelo e con la Grazia del Signore! E chi deve riparare l’uomo? Lo deve riparare l’uomo, in Cristo e nello Spirito Santo! Il cristiano ha la vocazione di “riparare questo mondo” che è senza la Parola, senza la Grazia, senza lo Spirito Santo! Questo compito il Signore lo ha affidato al cristiano. Il cristiano però da solo non può svolgere la missione che gli è stata affidata. Ha bisogno della Chiesa! Senza la Chiesa non può “riparare l’uomo”, perché l’uomo ha bisogno di Grazia, di Verità, di Spirito Santo! L’uomo ha bisogno dei Sacramenti. Ha bisogno di essere immerso nello Spirito. Queste cose le può fare solo l’amministratore dei misteri di Dio, il ministro di Cristo Gesù. Il cristiano deve dire la Parola di Gesù al mondo. La deve dire da “persona rifatta dalla Chiesa”. O ci lasciamo “rifare dalla Chiesa” o la nostra missione è vana! Non c’è salvezza! Meditiamo! Dobbiamo lasciarci tutti riparare per attestare che la riparazione è possibile. È questa la grande missione del cristiano. Lui è mandato nel mondo per riparare l’uomo che è stato deformato. L’uomo che vive “deformato dalla disobbedienza al Vangelo”. Riparare l’uomo è curarlo. Anzi è la vera cura di cui ha bisogno. È una cura ininterrotta, mai sarà raggiunta. Con quali medicine curarlo? Con la Verità di Cristo e con l’orientamento verso la Chiesa di nostro Signore, che è la Chiesa una, Santa, Cattolica e Apostolica nella quale abita la pienezza della Grazia e la pienezza della Verità! Vanno curati anima, spirito e corpo di ogni uomo. Dovendo il cristiano portare tutti i cuori a Cristo e farli divenire una cosa sola con Lui, potrà fare questo se porrà ogni impegno a curare lo spirito con la Verità, l’anima con la santità, il corpo con la bellezza delle virtù. L’altro dovrà sempre vedere il cristiano in ottima salute spirituale. Anche Gesù ogni giorno curava se stesso, crescendo in sapienza e grazia. Sulla croce Cristo Signore portò al sommo compimento la sua cura spirituale. Si fece olocausto e sacrificio per l’espiazione del peccato del mondo. In questo Lui va imitato, perché può essere imitato. Sempre Gesù si è preso cura della sua verità divina e umana, della sua essenza, della sua luce. Ma anche sempre Cristo Gesù si è preso cura di ogni uomo. A tutti ha annunziato il Vangelo, a tutti ha manifestato la sua compassione, a tutti ha concesso quanto gli veniva chiesto. Ognuno deve curare se stesso scegliendo Cristo, la sua verità, il suo amore, la sua giustizia. Certo, questo costa. Costa perché tu devi dire all’altro: “Vedi che io cammino su questa strada! Ho scelto di seguire Gesù Signore e non posso seguire il mondo”. Quando si annuncia la vera Parola del Signore, sempre si crea la Speranza vera! C’è la speranza falsa e c’è la Speranza vera! La speranza falsa è quando tu dici: “Vabbè, non ti preoccupare. Tutto va bene!”. Poi, però ti troverai fuori Legge, fuori Vangelo, fuori Vita! Mentre la Speranza vera è quando Gesù ti dona sempre la Verità perché tu ti converta, creda nel Vangelo, raggiunga la Vita Eterna! Io so che non c’è Parola di Speranza più grande della difesa che il cristiano fa del Suo Cristo e della Sua Verità! Si evangelizza, testimoniando. Chi vuole riparare e curare il mondo, deve curare prima la verità di Cristo nel suo cuore. Deve curare che Cristo sia il suo pensiero, la luce dei suoi occhi, nel pieno rinnegamento di se stesso, che è poi rinnegamento del mondo. Ripara chi si ripara. Cura chi si cura in Cristo e nella Chiesa. Madre di Dio, Angeli, Santi, fate che il cristiano desideri lasciarsi riparare per cooperare alla riparazione del mondo.</p>
<p>11/2/20 RIFLESSIONE – CONVERTIRSI PER CONVERTIRE. Chi non crede in Cristo Gesù, mai potrà portare qualcuno a Lui. Chi non crede nel Vangelo, mai lo potrà vivere. Chi disprezza la Chiesa mai potrà essere suo figlio. Chi è bocca di menzogna, falsità, parole vane, mai potrà schierarsi dalla parte della verità, né divina, né umana, né storica. Convertirsi è passare da uno stato ad un altro stato, da una natura ad un’altra natura. Per il cristiano, convertirsi è passare dalla nascita da Adamo alla nascita da acqua e da Spirito Santo nel sacramento del battesimo, per divenire nuova creatura, rivestendosi di Cristo Gesù. Prima però che si compia questa conversione. Perché si passi da una natura in un’altra natura è necessaria la conversione dai pensieri dell’uomo ai pensieri di Cristo Gesù. Questa conversione esige che si abbandoni ogni altro pensiero di Dio e si assuma la Parola di Cristo come nostra verità. Per ogni uomo la vera conversione è il passaggio dal regno del principe del mondo al regno di Cristo. Non c’è conversione se non si abbandona il passato di fede o anche di credenze e non si accoglie Cristo Gesù come unico e solo pensiero, unica e sola Parola di vita eterna. Una volta che si è accolto il pensiero, la Parola, la luce di Cristo come nostro pensiero, nostra luce, nostra verità, nostra Parola, si è chiamati a camminare in Cristo di fede in fede, ma anche di verità in verità, lasciandosi condurre dallo Spirito Santo verso la perfezione. Più si cresce in grazia e in sapienza e più la nostra natura si spiritualizza. Più cresce l’uomo spirituale e più diminuisce l’uomo secondo la carne. Se l’uomo secondo lo Spirito Santo non diviene forte, l’uomo secondo la carne o l’uomo naturale lo vince e lo riconduce nelle tenebre di un tempo. La prima conversione del cristiano è il passaggio dalla disobbedienza ai comandamenti ad una obbedienza piena ad essi. Senza questa conversione tutte le altre sono false o semplicemente di facciata. Poi occorre la conversione a tutto il Vangelo, a tutta la Parola di Gesù. Come si passa dalla parola della creatura alla Parola di Gesù, così anche si passa dalla Parola di Cristo Gesù alla parola della creatura. Come si fa ad impedire il passaggio dalla Parola di Cristo Gesù alla parla della creatura? Conservando il nostro cuore in Cristo Signore. Più si assume la natura del cuore di Cristo Signore e più difficile diviene il passaggio alla parola della creatura. Più il cuore diventa cristico e più la Parola che esce da esso sarà di Cristo Signore. Non può un cuore nato dalla carne dire le Parole di un cuore che è nato dallo Spirito Santo. Così anche, mai un cuore che ogni giorno si conforma a Cristo potrà mai dire parole che provengono da un cuore che segue la carne e non cammina nello Spirito Santo. Gesù rivela che la bocca parla dalla pienezza del cuore. Cuore santo, parole sante. Cuore cattivo, parole cattive. Ecco la conversione sempre necessaria: dal cuore cattivo al cuore buono, dal cuore buono al cuore santo, dal cuore santo al cuore di Cristo. Se il cuore è di Cristo anche le parole saranno di Cristo. Se il cuore è del diavolo, anche le parole saranno del diavolo. Sarà sempre così. Oggi assistiamo ad un moto che possiamo dire “carbonaro”. Da più parti si sente dire che il Vangelo va predicato con gioia. Ma quale Vangelo va predicato con gioia: quello degli uomini o quello di Cristo Gesù? Ecco dove risiede il moto “carbonaro”: nell’invisibile cambiamento del Vangelo. Si sostituisce il Vangelo di Cristo Gesù, secondo la purissima verità dello Spirito Santo, con il vangelo degli uomini e si dice che lo si predica con gioia. Si tratta però di una gioia assai triste, perché è la gioia del ricco epulone che banchetta nei peccati, ma poi finisce nella perdizione eterna. Ecco il Vangelo che va predicato con gioia: un Vangelo senza morale, senza verità, senza invito alla conversione. Un vangelo passato al setaccio del cuore secondo la carne e non invece immerso nel cuore di Cristo Gesù e dello Spirito Santo, nel cuore della vera Chiesa. Il Vangelo predicato con gioia per alcuni è quel vangelo che permette la calunnia, la falsità, la menzogna, il disprezzo dei fratelli, ogni arroganza e prepotenza. È quel Vangelo nel quale il proprio pensiero è elevato a principio di verità assoluta al fine di uccidere spiritualmente gli altri. Una persona che disprezza, calunnia, dice falsa testimonianza, infanga il buon nome dei suoi fratelli, inventa ogni diceria e falsità per distruggere l’altro, versa il sangue innocente, non può gridare che si deve predicare il Vangelo della gioia. Il Vangelo si predica dalla conversione. Una persona che si vende il padre e la madre pur di perseguire i suoi scopi, mai potrà gridare che si deve predicare il Vangelo della gioia. Chi vuole predicare il Vangelo della gioia deve mostrare la gioia di vivere il Vangelo quando si è crocifissi sulla croce dell’obbedienza al Vangelo. Le regole per la predicazione del Vangelo della gioia sono date dall’Apostolo Paolo nella Seconda Lettera ai Corinzi: “Da parte nostra non diamo motivo di scandalo a nessuno, perché non venga criticato il nostro ministero; ma in ogni cosa ci presentiamo come ministri di Dio con molta fermezza: nelle tribolazioni, nelle necessità, nelle angosce, nelle percosse, nelle prigioni, nei tumulti, nelle fatiche, nelle veglie, nei digiuni; con purezza, con sapienza, con magnanimità, con benevolenza, con spirito di santità, con amore sincero, con parola di verità, con potenza di Dio; con le armi della giustizia a destra e a sinistra; nella gloria e nel disonore, nella cattiva e nella buona fama; come impostori, eppure siamo veritieri; come sconosciuti, eppure notissimi; come moribondi, e invece viviamo; come puniti, ma non uccisi; come afflitti, ma sempre lieti; come poveri, ma capaci di arricchire molti; come gente che non ha nulla e invece possediamo tutto!” (2Cor 6,3-10). Sono date anche nella Seconda Lettera a Timoteo: “Tu però rimani saldo in quello che hai imparato e che credi fermamente. Conosci coloro da cui lo hai appreso e conosci le sacre Scritture fin dall’infanzia: queste possono istruirti per la salvezza, che si ottiene mediante la fede in Cristo Gesù. Tutta la Scrittura, ispirata da Dio, è anche utile per insegnare, convincere, correggere ed educare nella giustizia, perché l’uomo di Dio sia completo e ben preparato per ogni opera buona. Ti scongiuro davanti a Dio e a Cristo Gesù, che verrà a giudicare i vivi e i morti, per la sua manifestazione e il suo regno: Annuncia la Parola, insisti al momento opportuno e non opportuno, ammonisci, rimprovera, esorta con ogni magnanimità e insegnamento. Verrà giorno, infatti, in cui non si sopporterà più la sana dottrina, ma, pur di udire qualcosa, gli uomini si circonderanno di maestri secondo i propri capricci, rifiutando di dare ascolto alla verità per perdersi dietro alle favole. Tu però vigila attentamente, sopporta le sofferenze, compi la tua opera di annunciatore del Vangelo, adempi il tuo ministero” (2Tm 3,14-4,5). Il Vangelo si dice mostrandolo vissuto sul nostro corpo, lo si mostra vissuto nel nostro corpo dicendolo. Un calunniatore, un diffamatore, un falsario della verità di Dio, di Cristo Gesù, dello Spirito Santo, della Chiesa, della stessa storia, non può predicare il Vangelo della gioia. Ma sempre chi ha il cuore di Satana si riveste di luce per la rovina dei credenti. Predicare un Vangelo senza Verità, senza la Verità di Cristo e dello Spirito Santo, è il più grande danno arrecato agli uomini. Li si condanna alla perdizione eterna per la nostra superficiale allegria. Madre della Redenzione, Angeli, Santi, insegnate al cristiano che il Vangelo si predica da crocifissi sul legno spirituale della verità di Cristo Gesù e dall’obbedienza allo Spirito Santo e ai Pastori della Chiesa.</p>
<p>12/2/20 RIFLESSIONE – QUANDO UN’ASSOCIAZIONE PUÒ DIRSI ECCLESIALE. Un’associazione può dirsi ecclesiale quando rispetta cinque regole che sono l’essenza del suo essere e del suo operare. Le prime tre regole sono: Rispetto della volontà del Padre, crescita nella grazia di Cristo Gesù, cammino nella verità dello Spirito Santo. Ecco le altre due: camminare con la Madre di Dio lasciandosi condurre da Lei, realizzare il fine della Chiesa che è la propria personale santificazione. Il fine della Chiesa è anche la testimonianza del Vangelo con la Parola e le opere perché molti altri si convertano a Cristo e diventino anche loro suo corpo, sua vita. L’obbedienza al Padre è duplice. È obbedienza alla sua Parola rivelata codificata nelle Scritture, compresa nella Sacra Tradizione, sempre resa viva e attuale dal Magistero, illuminata dalla Sacra Teologia, testimoniata dai santi con una vita perfettamente conforme al Vangelo. L’obbedienza al Padre è anche quella scritta da Lui per ogni singola persona. A questa volontà, quando da Lui viene rivelata, va data immediata obbedienza. Abramo deve lasciare la sua terra. Mosè deve andare a liberare il suo popolo. Giona deve recarsi in Ninive. Le due volontà di Dio, quella universale e quella particolare, dovranno essere come la terra e l’albero. La terra è uguale per tutti gli alberi e ogni albero deve essere piantato nella terra. Ma ogni albero deve però produrre secondo la sua particolare natura. Il Vangelo è uguale per tutti. Ogni discepolo di Gesù deve piantarsi pienamente nell’obbedienza al Vangelo, ma deve poi produrre frutti di vita eterna secondo la sua particolare obbedienza. Papa, vescovo, presbitero, diacono, cresimato, battezzato sono di obbedienza particolare differente. Oggi si sta imponendo l’idolatria dell’uguaglianza. Tutti uguali dinanzi a Dio, tutti uguali dinanzi alla Parola di Dio, tutti uguali dinanzi alla volontà di Dio. Tutte le religioni sono uguali. Tutti i ministeri sono uguali. Tutte le vie sono uguali. Questa è l’idolatria che sta distruggendo la Chiesa. Non basta conoscere la natura del proprio albero, è necessario che il proprio albero si conformi sempre più al cuore di Cristo e ai suoi pensieri e per questo deve crescere nella grazia di Cristo. Come crescerà nella grazia di Cristo? Crescendo nelle due obbedienze universale e particolare. Questa crescita dovrà portare l‘albero particolare a divenire un’offerta gradita a Dio, un olocausto, un sacrificio per la conversione di molti altri suoi fratelli. Finché tutta la vita non sarà consumata in olocausto a Dio Padre, sempre si dovrà crescere in grazia, crescendo in obbedienza. Ma anche il cammino nella verità dello Spirito Santo va compiuto. Che significa questo? Significa che la verità è dinamica e non statica, infinita e mai finita. Sempre da comprendere e mai compresa nella sua pienezza. Sempre da vivere in novità di vita e mai vissuta nella sua totalità. Senza questo cammino nella verità dello Spirito mai un’Associazione potrà dirsi ecclesiale. Le manca la guida che è lo Spirito di Dio. Volontà del Padre, grazia di Cristo, conformazione al cuore di Cristo, rivestire Cristo e cammino nella verità dello Spirito sono una cosa sola. Ma questo non è sufficiente. Cosa manca ancora? Mancano la Vergine Maria e la Chiesa. Occorre che il cristiano viva da vero figlio della Madre celeste. Come vivrà da vero figlio? Ascoltando il cuore della Madre e obbedendo ad ogni suo desiderio che è desiderio di Dio. Senza ascolto del cuore della Madre e senza obbedienza a Lei, ai suoi desideri, non siamo suoi veri figli e se non siamo suoi veri figli e neanche figli della Chiesa. È vero figlio di Maria chi è vero figlio della Chiesa. È vero figlio della Chiesa chi è vero figlio della Madre di Dio. Quando si è veri figli della Chiesa? Quando ci si lascia nutrire di grazia e di verità. Quando si obbedisce ai Pastori. Quando si ascolta la loro voce. La voce dei pastori non è quella scritta negli Statuti, ma quella che giorno per giorno fanno pervenire al nostro orecchio e al nostro cuore. La disobbedienza ai Pastori nella grazia, nella verità, nelle cose che riguardano la fede è disobbedienza a Cristo Signore. La ribellione ad essi è ribellione allo Spirito Santo. La rivolta contro di essi è rivolta contro il Padre dei cieli. Cristo è sottomesso al Padre fino alla morte di croce. Ogni Pastore è sottomesso a Cristo fino alla morte di croce. Ogni discepolo di Gesù è sottomesso al Pastore fino alla morte di croce. Ogni ribellione è contro il Vangelo. La vera ribellione del cristiano è la sua piena obbedienza. Ribelle è colui che si lascia inchiodare sulla croce. Un’Associazione che non educa a vivere nella più alta santità queste cinque relazioni, mai potrà dirsi ecclesiale. Sarà accanto alla Chiesa, in contrapposizione alla Chiesa, ma non ecclesiale, perché non vive l’obbedienza e la sottomissione fino alla morte di croce. Dirsi Associazione ecclesiale è facile. È farci come dirsi cristiano. Vivere da vera Associazione ecclesiale è difficile così come è difficile vivere da vero cristiano. Se uno non è vero cristiano, mai potrà essere vera Associazione ecclesiale. Si diviene veri cristiani, si è vera Associazione ecclesiale. È sufficiente che il Pastore venga, ti parli, ti inviti a fare qualcosa e tu ti ribelli, ti rifiuti, ti sottrae ad ogni obbedienza, e all’istante tu attesti di non essere Associazione ecclesiale. Non sei nell’ascolto del Pastore. Si è due cose. Se vi è separazione dal Pastore vi è anche separazione da Cristo. Madre della Redenzione, Angeli, Santi, fateci veri discepoli di Cristo Gesù, veri figli della Chiesa una, santa, cattolica, apostolica.</p>
<p>13/2/20 RIFLESSIONE – CAMMINO DI VERITÀ. Per il cristiano la verità non è una idea, un concetto, un pensiero, una filosofia e neanche una teologia. Per il cristiano la Verità è Cristo Gesù. Nella verità di Cristo Gesù è la verità del Padre e dello Spirito Santo. È la verità della Vergine Maria è della Chiesa una, santa, cattolica, apostolica. È la verità della creazione e dell’uomo, del tempo e dell’eternità. È la verità della storia e dell’universo. Si toglie la verità di Cristo Signore non c’è più verità per nessun’altra cosa. Muore la verità di Cristo Signore, muore ogni altra verità. Anche la verità di Dio. Questo mai va dimenticato. Il cristiano conosce la verità se conosce Cristo. Cammina nella verità se cammina in Cristo. Ama la verità se ama Cristo. Obbedisce alla verità se obbedisce a Cristo. Conosce la sua verità se conosce Cristo. L’ignoranza di Cristo è ignoranza di se stesso. Tutto è dalla verità di Cristo. Come si cammina nella verità di Cristo? Camminando in Cristo. Come si cammina in Cristo? Camminando nello Spirito Santo. Come si cammina nello Spirito Santo? Camminando nella grazia e nella Parola che dona la Chiesa una, santa, cattolica, apostolica. Non c’è altro cammino. Grazia, Parola, Cristo Signore, lo Spirito Santo, il Padre sono a noi dati dagli Apostoli e da ogni altro ministro della Parola. Ogni altro ministero della parola deve sempre abitare, dimorare, lavorare, esistere in comunione gerarchica con il corpo episcopale. Chi si separa dal corpo episcopale, si separa dalla Chiesa, non cammina più nella verità di Cristo Signore. Mai un uomo potrà camminare nella verità di Cristo se non cammina nella verità e nella grazia della Chiesa, come figlio della Chiesa, come corpo visibile di Cristo e non solo invisibile. Corpo invisibile e corpo visibile di Cristo sono un solo corpo. Mai se ne potranno fare due separati. Oggi è questa la grande tentazione di Satana. Si vuole affermare la possibilità di camminare nella verità di Dio, nascondendo e non predicando più né la verità di Cristo e né la verità della sua Chiesa una, santa, cattolica, apostolica. È grande falsità. È universale inganno. Urge reagire con fermezza e fortezza di Spirito Santo a questa tentazione satanica. Come? Convincendo ogni discepolo di Gesù che lui non è un credente in Dio, ma in Cristo. Lui non crede in Dio, ma nel Dio che è Padre del nostro Signore Gesù Cristo. Lui crede in un solo Dio Onnipotente, Padre e Figlio e Spirito Santo, un solo Dio in tre Persone. Lui crede nel Figlio Unigenito che si è fatto carne, è morto per i nostri peccati ed è risorto per la nostra giustificazione. Lui crede che la Chiesa è la Madre che sempre lo deve generare in Cristo. Lo deve generare in Cristo, lo deve nutrire di Cristo, lo deve consegnare a Cristo, nello Spirito Santo, perché Cristo nello Spirito Santo che quotidianamente lo rinnova, lo deve consegnare al Padre, come vero olocausto e sacrificio per la redenzione degli altri suoi fratelli. Oggi il cristiano non è più aiutato perché compia questo cammino in Cristo. Oggi vi è l’idolatria dell’uguaglianza. Poiché siamo tutti uguali, nessuno ha bisogno dell’altro per le cose che vengono da Dio. Si ha bisogno degli altri solo per le cose che vengono dalla terra. È questa la più grande miseria e povertà in cui è precipitato il cristiano. La sua è grande miseria teologica, pneumatologica, cristologica, soteriologica, perché è miseria ecclesiale. Oggi i ministri della Parola vengono dichiarati idoli e il loro insegnamento da evitare. Oggi Satana è riuscito a confondere tutti i cuori. Dov’è la grande malizia di Satana? Nel convincere le menti che questa idolatria dell’uguaglianza è il frutto della profezia. Si, è frutto della profezia, ma della profezia di Satana, non certo della profezia di Dio. Il nostro Dio non è il Dio degli uguali. Il nostro Dio è il Dio delle differenze eterne, trinitarie, differenze non create e differenze create, differenze nella Chiesa e nell’universo. L’idolatria dell’uguaglianza, fatta passare per profezia di Dio, mentre è profezia di Satana, sta riducendo tutto il Vangelo a menzogna e falsità. Madre di Dio, Angeli, Santi, fate che i cuori comprendono che l’origine di questa profezia è solo Satana.</p>
<p>14/2/20 MEDITAZIONE - IN LUI HO POSTO IL MIO COMPIACIMENTO. ASCOLTATELO. Il Padre ha una sola Parola, il Suo Verbo Eterno prima dell’Incarnazione, e il Suo Verbo che si è fatto carne ed è venuto ad abitare in mezzo a noi, dopo l’incarnazione, avvenuta recentissimamente, solo 2020 anni fa. Il Padre ha anche un solo Interprete della sua Parola, il suo Santo Spirito. Qui però occorre fare molta attenzione. Non vi è la Parola di Cristo o non vi è Cristo che parla e poi dall’altra parte lo Spirito che interpreta la Parola di Cristo. Vi è lo Spirito Santo che è lo Spirito del Padre e del Figlio e che dal cuore di Cristo Gesù e dal cuore del Padre interpreta la Parola di Gesù Signore. Senza il Figlio, Dio non ha Parola. La Parola del Padre è la Parola di Cristo Gesù. Senza lo Spirito Santo, Dio non ha verità. La verità del Padre è data dallo Spirito Santo. Ma qual è la verità del Padre? È Cristo Signore. Sono pertanto senza la Parola di Cristo e senza la verità che è Cristo quanti asseriscono che oggi va adorato il Dio unico. Gli adoratori di questo Dio sono solo idolatri, perché adorano un Dio senza la Parola che è Gesù Signore e senza la verità che Cristo Signore ma che è data dallo Spirito Santo. Nella storia della salvezza è avvenuto un evento che merita di essere messo in grande luce. Parola del Padre è Cristo Gesù. Parola di Cristo Gesù oggi sono i suoi Apostoli, non però singolarmente presi, ognuno a se stante, ma come vero collegio apostolico, il cui capo per volontà di Gesù Signore è Pietro. È Pietro il Pastore universale. Chi è con Pietro e obbediente a Pietro nelle cose che riguardano Gesù, come membro del collegio apostolico, anche lui è Parola di Gesù Signore. Ma non basta essere Parola di Gesù, si deve essere anche verità di Gesù e per questo l’Apostolo deve dimorare sempre nello Spirito Santo che è lo Spirito del corpo di Cristo Signore, lo Spirito del collegio Apostolico, lo Spirito della Chiesa. Possiamo allargare il discorso dicendo che come il Vescovo è Parola di Cristo Gesù, così il presbitero è Parola dell’Apostolo. Ma quando il presbitero è Parola dell’Apostolo? Quando vive come presbiterio unito vitalmente al suo Vescovo, con il Vescovo sotto il Vescovo nell’unico corpo sacerdotale. Ma basta tutto questo? No. Il presbitero deve essere anche verità del Vescovo. Come diverrà verità del Vescovo? Se dimora nello Spirito Santo. Lo Spirito Santo nel quale deve dimorare è lo Spirito del collegio dei presbiteri o dell’unico presbiterio il cui fondamento e principio di unità e di comunione nella verità di Cristo Gesù è il Vescovo. Questo discorso potremmo applicarlo ad ogni battezzato, cresimato, diacono. Il Padre, lo Spirito Santo, Cristo Gesù. Cristo Gesù, lo Spirito Santo, il Vescovo. Il Vescovo, lo Spirito Santo, il Presbitero e il Diacono. Lo Spirito Santo, Il Vescovo e il Presbitero e ogni altro fedele in Cristo Gesù. Chi si isola dal corpo di Cristo, chi si separa da esso, si separa da Cristo e dallo Spirito Santo, non è più Parola di Cristo Signore e neanche sua Verità. È fuori dal corpo dal quale sgorga la Parola e la Verità della nostra salvezza e redenzione. Oggi accade invece che ogni uomo si è fatto verità per se stesso e per gli altri, separandosi dal Padre, dallo Spirito Santo, da Cristo, dall’Apostolo del Signore. Senza questo legame ontologico, soprannaturale con il corpo di Cristo Gesù, con il corpo della Chiesa, ognuno trasforma la Parola di vita in parola di morte, la Parole di luce in parola di tenebra, da Parola di salvezza in parola di perdizione e di morte eterna. Oggi è il tempo in cui tutto si trasforma in falsità. Oggi è l’era in cui regnano la falsa teologia, la falsa profezia, la falsa morale, la falsa dogmatica, la falsa ascesi, la falsa spiritualità. Poiché ci siamo separati dal corpo della Chiesa, che è innalzato sugli Apostoli con Pietro a fondamento di ogni altro struttura, siamo caduti sia dal dire la vera Parola di Gesù e sia dall’annunciare, professare, vivere la sua verità. Manchiamo del corpo episcopale dal quale Cristo dice la sua Parola e lo Spirito Santo manifesta la verità di Cristo e della Chiesa, della Parola, della Grazia, di ogni realtà visibile e invisibile proveniente dal nostro Dio e Signore. Al tempo di Gesù il Padre chiede che solo Cristo Gesù venga ascoltato perché solo Lui conosce la sua Parola e la sua verità nello Spirito Santo. Ai nostri giorni va detto che solo la Chiesa fondata su Pietro va ascoltata perché solo essa possiede la pienezza della verità e della grazia di Cristo Gesù. Questa Chiesa possiede la pienezza della verità e della grazia, perché in essa il collegio dei vescovi è gerarchicamente unito a Pietro. Ma vi è anche il collegio dei presbiteri gerarchicamente unito al suo Vescovo. Dove non c’è vera gerarchia non vi è vera presenza della Parola e della verità. Madre della Redenzione, Angeli, Santi, fate che siamo tutti un solo corpo in Cristo Gesù.</p>
<p>15/2/20 MEDITAZIONE – GETTATE LA RETE DALLA PARTE DESTRA DELLA BARCA E TROVERETE. La nostra fede confessa che il nostro Dio è mistero eterno di unità e di trinità. Nell’unica e sola natura divina sussistono il Padre e il Figlio e lo Spirito Santo. Il Padre non è generato. Lui genera. Il Figlio è generato dal Padre. Lui non genera. Lo Spirito Santo né genera e né è generato. Lui procede dal Padre e dal Figlio. Non sono tre Dèi, ma un unico Dio. Non sono una sola Persona, ma tre eterne Persone, senza che una esista prima dell’altra. In questo mistero non c’è il prima e il dopo. Non c’è prima il Padre, poi il Figlio, poi lo Spirito Santo. Eterno è il Padre. Eterno è il Figlio. Eterno è lo Spirito Santo. Tutto è dal Padre dall’eternità per l’eternità. Tutto è dalla sua volontà. Il Padre però attua la sua volontà nella storia, nel tempo, nella creazione, in cielo e sulla terra per mezzo del Figlio nello Spirito Santo. Non solo la creazione è fatta dal Padre per mezzo del Figlio nello Spirito Santo, ma anche la redenzione sarà sempre operata dal Padre per mezzo del Figlio nello Spirito Santo. Come è contro la fede pensare ad una creazione fatta solo dal Padre, senza il Figlio e lo Spirito Santo, così è contro la fede pensare alla redenzione operata dal Padre senza il Figlio e senza lo Spirito Santo. Per operare la redenzione il Figlio si fa carne per virtù dello Spirito Santo e sempre per opera dello Spirito Santo compie il mistero della redenzione e della salvezza affidatogli dal Padre. La redenzione non è un’opera che si compie in un giorno. È invece opera che deve essere portata a compimento durante tutto il corso della storia. Come questo potrà avvenire? Attraverso il corpo di Cristo, che è la Chiesa, gerarchicamente ben connessa. Ora una osservazione teologica è più che necessaria. Come il Padre opera tutto per mezzo di Cristo nello Spirito Santo, così Cristo Gesù opera il mistero della redenzione a lui affidato per mezzo degli Apostoli nello Spirito Santo. Come il Padre ha mandato il Figlio, così il Figlio manda gli Apostoli. Il Padre ha mandato il Figlio nello Spirito Santo. Il Figlio ha mandato gli Apostoli nello Spirito Santo. Come il Figlio nello Spirito Santo obbedisce al Padre così gli Apostoli nello Spirito Santo devono obbedire a Cristo. Dagli Apostoli procede nella Chiesa ogni altra missione, sia per sacramento e sia per mandato canonico. Ogni missionario nella Chiesa deve obbedienza all’Apostolo come l’Apostolo deve obbedienza a Cristo, come Cristo deve obbedienza al Padre nello Spirito Santo. Come Cristo Gesù è dal cuore del Padre nello Spirito Santo, così gli Apostoli devono essere dal cuore di Cristo, così ogni altro missionario dovrà essere sempre dal cuore degli Apostoli. Non è un essere “legale” o “canonico”, è invece un essere di generazione. Possiamo dire questo con una allegoria, anche se il mistero è eternamente e divinamente oltre: Il Padre è la vera vite e il Figlio il suo tralcio eterno. Cristo è la vera vite e gli apostoli i suoi tralci nel tempo. Gli Apostoli sono la vera vite e ogni altro discepolo i suoi tralci nel tempo. Tutti così sono negli Apostoli, gli Apostoli in Cristo, Cristo nel Padre, sempre per opera dello Spirito Santo. È il mistero indicibile e insondabile. Senza divenire questo mistero si è tralci staccati dalla vite. Si è nella morte. Mai si potrà produrre un solo frutto. Gettare la rete dalla parte destra della barca questo significa: entrare nella barca della Chiesa. In questa barca vivere il mistero della redenzione e della salvezza che è di Cristo Gesù. Cristo Gesù getta la rete come vero “tralcio” del Padre. Nulla opera senza il Padre nello Spirito Santo. L’Apostolo getta la rete come vero “tralcio” di Cristo. Nulla opera senza Cristo Gesù nello Spirito Santo. Ogni altro – presbitero, diacono, cresimato, battezzato, ognuno secondo la sua potestà sacramentale e il mandato canonico particolare - nulla opera se non come vero “tralcio” dell’Apostolo nello Spirito Santo. Se la missione evangelizzatrice e di salvezza viene vissuta da chi non è Apostolo del Signore come vero “tralcio” dell’Apostolo e l’Apostolo come vero “tralcio” di Cristo Gesù, mai potrà produrre un solo frutto di salvezza. Si è tralci secchi. Staccati dalla vera vite. Madre della Redenzione, Angeli, Santi, fate che tutti nella Chiesa siano veri tralci della vera vite. È la condizione necessaria di essenza di vita se vogliamo produrre frutti di vita eterna.</p>
<p>16/2/20 RIFLESSIONE – CLERICALISMO E APOSTOLICITÀ. Non esiste la Chiesa “istituzione” e non esiste la Chiesa “carismatica”. Esiste la Chiesa una, santa, cattolica, apostolica. Non esiste la Chiesa dei fedeli laici e la Chiesa dei fedeli preti. Esiste la Chiesa una, santa, cattolica, apostolica. Non esiste la Chiesa a settori. Esiste la Chiesa in unità. Di Cristo non esistono più corpi, ma un solo corpo. Non esistono più viti vere, ma una sola vite vera. Le quattro note della Chiesa sono la sua vera essenza: unità, santità, cattolicità, apostolicità. La Chiesa non è ammasso di uguali ma di differenti. Leggiamo quanto rivela San Paolo. Poi ci apriremo a una breve riflessione o argomentazione teologica: “Vi sono diversi carismi, ma uno solo è lo Spirito; vi sono diversi ministeri, ma uno solo è il Signore; vi sono diverse attività, ma uno solo è Dio, che opera tutto in tutti. A ciascuno è data una manifestazione particolare dello Spirito per il bene comune: a uno infatti, per mezzo dello Spirito, viene dato il linguaggio di sapienza; a un altro invece, dallo stesso Spirito, il linguaggio di conoscenza; a uno, nello stesso Spirito, la fede; a un altro, nell’unico Spirito, il dono delle guarigioni; a uno il potere dei miracoli; a un altro il dono della profezia; a un altro il dono di discernere gli spiriti; a un altro la varietà delle lingue; a un altro l’interpretazione delle lingue. Ma tutte queste cose le opera l’unico e medesimo Spirito, distribuendole a ciascuno come vuole. Come infatti il corpo è uno solo e ha molte membra, e tutte le membra del corpo, pur essendo molte, sono un corpo solo, così anche il Cristo. Infatti noi tutti siamo stati battezzati mediante un solo Spirito in un solo corpo, Giudei o Greci, schiavi o liberi; e tutti siamo stati dissetati da un solo Spirito. Ora voi siete corpo di Cristo e, ognuno secondo la propria parte, sue membra. Alcuni perciò Dio li ha posti nella Chiesa in primo luogo come apostoli, in secondo luogo come profeti, in terzo luogo come maestri; poi ci sono i miracoli, quindi il dono delle guarigioni, di assistere, di governare, di parlare varie lingue. Sono forse tutti apostoli? Tutti profeti? Tutti maestri? Tutti fanno miracoli? Tutti possiedono il dono delle guarigioni? Tutti parlano lingue? Tutti le interpretano? Desiderate invece intensamente i carismi più grandi. E allora, vi mostro la via più sublime” (Cfr. 1Cor 12,1-31). Necessariamente va aggiunto quanto è rivelato nella Lettera agli Efesini, la Lettera dell’unità, del solo corpo, della sola fede. “Un solo corpo e un solo spirito, come una sola è la speranza alla quale siete stati chiamati, quella della vostra vocazione; un solo Signore, una sola fede, un solo battesimo. Un solo Dio e Padre di tutti, che è al di sopra di tutti, opera per mezzo di tutti ed è presente in tutti. A ciascuno di noi, tuttavia, è stata data la grazia secondo la misura del dono di Cristo. Ed egli ha dato ad alcuni di essere apostoli, ad altri di essere profeti, ad altri ancora di essere evangelisti, ad altri di essere pastori e maestri, per preparare i fratelli a compiere il ministero, allo scopo di edificare il corpo di Cristo, finché arriviamo tutti all’unità della fede e della conoscenza del Figlio di Dio, fino all’uomo perfetto, fino a raggiungere la misura della pienezza di Cristo. Così non saremo più fanciulli in balìa delle onde, trasportati qua e là da qualsiasi vento di dottrina, ingannati dagli uomini con quella astuzia che trascina all’errore. Al contrario, agendo secondo verità nella carità, cerchiamo di crescere in ogni cosa tendendo a lui, che è il capo, Cristo. Da lui tutto il corpo, ben compaginato e connesso, con la collaborazione di ogni giuntura, secondo l’energia propria di ogni membro, cresce in modo da edificare se stesso nella carità” (Ef 4,4-16). Il fine del corpo è la santificazione di tutto il corpo. Un corpo nel quale i suoi membri non camminano per raggiungere la più grande santificazione, non è il vero corpo di Cristo. Si è tralci di questo corpo, ma secchi. Si è tralci che non producono alcun frutto. Il fine del corpo è la formazione del corpo con l’aggiunta di nuovi membri. Se il corpo non cresce di numero è segno che non sta realizzando il suo vero fine. Bisogna portare nel corpo ogni anima che Dio chiama alla salvezza nel suo Santo Spirito per la grazia di Cristo Gesù. Questo duplice fine il corpo lo potrà realizzare se osserva le leggi della verità e della carità. La verità del corpo è l’unità nella differenza dei carismi e dei ministeri. Ognuno deve agire dalla verità del suo carisma e del suo ministero ma anche accogliere la verità di ogni carisma e ministero. Il ministero del papa non è il ministero del vescovo. Il ministero del vescovo non è il ministero del presbitero, il ministero del presbitero non è il ministero del diacono, il ministero del diacono non è il mistero del cresimato, il ministero del cresimato non è il ministero del battezzato. Questa verità oggi è fortemente calpestata dall’idolatria e dall’eresia diabolica “degli uguali”. Nella Chiesa tutto è differente e tutto distinto, così come in un corpo tutto è differente e tutto distinto. Differenza e distinzione si vivono però nella grande comunione. Come Paolo è il Maestro nello Spirito Santo della vera e sana ecclesiologia dello Spirito Santo, così ogni apostolo e presbitero, ogni ministro della Parola, devono essere veri Maestri della vera e sana ecclesiologia. La vera Chiesa è una, santa, cattolica, apostolica. L’Apostolicità è essenza della vera Chiesa. La comunione nella vera Chiesa non può essere che gerarchica. Gerarchia è obbedienza allo Spirito Santo che ha scritto per noi la verità della Chiesa. Una Chiesa senza Gerarchia è una Chiesa senza lo Spirito Santo. Il clericalismo è vera piaga della Chiesa. Esso consiste nel privare dello Spirito Santo il laicato. Il clericalismo è l’identificazione del clero con lo Spirito Santo e lo Spirito Santo con il clero. L’Apostolicità non ha nulla a che vedere con il clericalismo. Sono due cose differenti. Se da un lato è giusto dichiarare vera eresia il clericalismo, dall’altro è cosa santa proclamare purissima verità l’apostolicità della Chiesa perché è una sua nota essenziale, fondamentale, costitutiva, soprannaturale. La Chiesa vera non potrà essere se non Chiesa Apostolica. L’ignoranza alimentata con il latte impuro della cattiveria, nutrita ad arte con il pane avvelenato del fondamentalismo viscerale, dissetata con il cieco e becero fanatismo oggi governa menti e cuori di molti. Se poi essa è fatta crescere nel campo dell’odio contro la purissima verità, il frutto non può essere che uno solo: il rigetto della gerarchia facendola passare come clericalismo. Questa è vera azione diabolica contro la Chiesa di Cristo Gesù. Ancora più diabolica lo diviene quando per dire falsità ci si serve di una lettera pontificia mandata alla Chiesa proprio in nome dell’apostolicità e del potere sacro o gerarchia che l’apostolicità conferisce. Proprio per l'apostolicità la lettera può essere scritta. Quando un fedele laico rigetta l’apostolicità della Chiesa e la sua gerarchica, il presbitero di cui esso è gregge per parrocchia di appartenenza, dovrebbe seriamente temere. Lui è il primo rigettato, il primo disprezzato, il primo che viene dichiarato inutile alla Chiesa. Perché si rigetta l’apostolicità? Perché si vuole essere governati da uno Spirito Santo personale. Che costoro siano governati da uno Spirito Santo personale lo attesta l’odio viscerale che nutrono contro lo Spirito Santo degli stessi loro pastori. Se poi è lo stesso presbitero che fomenta questa lotta anti-apostolica allora è lui stesso che ha rigettato la sua natura, il suo statuto divino nel quale è obbligato per consacrazione presbiterale a camminare. Oggi purché si distrugga la Chiesa, si è pronti ad ogni modernismo. Ma anche il fedele laico che distrugge l’apostolicità deve sapere che distrugge se stesso nella sua verità di Chiesa. Si dichiara non vera Chiesa di Gesù. Da “Christifidelis laicus”, diviene solo laico. Ma un laico che non è “Cristifidelis” è inutile al Vangelo e alla missione. È solo mondo con il mondo. Ieri s'inneggiava alla gioia per distruggere la verità del Vangelo. Oggi ci si scaglia contro il clericalismo, identificato come apostolicità, per abbattere la bellezza della Chiesa e delle sue note essenziali: unità, santità, apostolicità, cattolicità. Domani se ne inventeranno mille altre ancora per attestare la volontà di non conversione e di non obbedienza al Signore. Ognuno sappia che non esiste lo Spirito Santo personale. Esiste solo lo Spirito Santo di Cristo e del corpo di Cristo che è la Chiesa. Solo come corpo di Cristo, secondo le leggi del corpo di Cristo, lo Spirito Santo opera in noi. Ognuno sappia che è gravissimo peccato di scandalo servirsi della falsità e della menzogna per attrarre dalla propria parte semplici, piccoli, puri di cuore, innocenti. Di queste ripetute e sempre nuove voci di Satana responsabili sono i pastori del gregge che non hanno insegnato alle loro pecore la purissima verità dello Spirito Santo. Hanno lasciato e lasciano che le pecore loro affidate sguazzino nel fango della menzogna e della falsità. Questo è il vero frutto del clericalismo: la cancellazione dello Spirito Santo nella mente del gregge loro affidato. Assieme alla cancellazione dello Spirito Santo, al suo posto si è lasciato che Satana installasse il suo programma di inganno, falsità, menzogna, errore, eresia. Proprio coloro che inneggiano contro il clericalismo sono proprio loro i più accesi e violenti clericali: non vogliono sottomettersi allo Spirito Santo degli altri. Essi sanno solo sottomettersi allo spirito di Satana e dei suoi seguaci. Questa è la realtà della storia. La Chiesa di Cristo Gesù potrà essere solo corpo che vive nel rispetto e nell’obbedienza allo Spirito Santo. Lo Spirito Santo è lo Spirito di Cristo e dei suoi Apostoli. Se lo Spirito Santo non è anche degli Apostoli del Signore, il nostro non è vero Spirito Santo. È lo spirito del male. Madre della Redenzione, Angeli, Santi liberateci da queste tenebre di peccato che si trasformano in parole di falsità.</p>
<p>17/2/20 RIFLESSIONE – DAL SENO DELLA PAROLA NEL SENO DELLA PAROLA. L’uomo ha iniziato ad esistere sulla terra perché creato dalla Parola onnipotente del Signore suo Dio. Se vuole vivere nel tempo e anche nell’eternità, dalla stessa Parola sempre dovrà essere nutrito, alimentato, illuminato, orientato, guidato. La Parola è per l’uomo più che l’aria per il suo corpo. Lui vive nutrendosi di Parola del suo Signore. Vive camminando nella Parola. Vive obbedendo ad essa. La Parola è la grazia nella quale è racchiusa ogni altra grazia, ogni benedizione, ogni vita. Manca la Parola, manca la benedizione, la grazia, la vita. Questa verità ogni uomo deve custodirla gelosamente nel cuore. Se il Signore dovesse smettere di fare udire all’uomo la sua Parola, esso non avrebbe più alcuna possibilità di vita. È condannato alla morte eterna. Senza la grazia della Parola non c’è conversione. Senza conversione non c’è ritorno a Dio. Senza ritorno a Dio non c’è salvezza. Ecco cosa dice il Signore per bocca del suo profeta Amos. È una profezia che va pesata, ponderata, meditata: “Ecco, verranno giorni – oracolo del Signore Dio – in cui manderò la fame nel paese; non fame di pane né sete di acqua, ma di ascoltare le parole del Signore». Allora andranno errando da un mare all’altro e vagheranno da settentrione a oriente, per cercare la parola del Signore, ma non la troveranno” (Am 8,11-12). È giusto chiedersi: Questa profezia valeva per ieri o vale anche per oggi? È profezia legata al tempo o è immortale? Diciamo subito che è profezia che dura fino al giorno in cui Cristo Gesù ha dato la missione ai suoi Apostoli in Galilea: «A me è stato dato ogni potere in cielo e sulla terra. Andate dunque e fate discepoli tutti i popoli, battezzandoli nel nome del Padre e del Figlio e dello Spirito Santo, insegnando loro a osservare tutto ciò che vi ho comandato. Ed ecco, io sono con voi tutti i giorni, fino alla fine del mondo» (Mt 28,18-20). Da questo istante non è più il Padre che deve dare la Parola nello Spirito Santo per mezzo dei suoi profeti. Sono gli Apostoli che hanno il mandato e quindi l’obbligo e la responsabilità di annunciare la Parola della salvezza e della redenzione ad ogni uomo, oggi, domani, sempre. Cosa sta accadendo oggi? Mentre ieri la Parola del Signore veniva data dal pulpito o dagli amboni o dalle cattedre delle università pontificie o dagli Atenei della Chiesa, oggi invece la Parola viene offerta dai moderni amboni che sono i social. Ma cosa accade in questi social? Ognuno si auto-dichiara Maestro e Dottore Illuminato, Esperto, Sapiente non della Parola del Signore, non delle Scritture profetiche, non della sana dottrina, non della vera moralità della Chiesa, non della Teologia conforme alla fede professata, ma dei sentimenti del suo cuore. Poi con arrogante superbia e superba arroganza dichiara i sentimenti del suo cuore purissima Parola di Dio, Scritture Profetiche, sana Dottrina, Teologia santa e immacolata, ineccepibile moralità. È questo l’inganno con il quale oggi le anime vengono fuorviate dalla verità. Ognuno si è innalzato la sua scuola di teologia, ognuno è divenuto frequentatore di se stesso, ognuno maestro di se stesso. In nome di questa scienza che si è dato da sé si erge a maestro degli altri, con gravissimi danni spirituali per le anime che si nutrono di queste falsità. Sembra compiersi la profezia dell’Apostolo Paolo a Timoteo: “Sappi che negli ultimi tempi verranno momenti difficili. Gli uomini saranno egoisti, amanti del denaro, vanitosi, orgogliosi, bestemmiatori, ribelli ai genitori, ingrati, empi, senza amore, sleali, calunniatori, intemperanti, intrattabili, disumani, traditori, sfrontati, accecati dall’orgoglio, amanti del piacere più che di Dio, gente che ha una religiosità solo apparente, ma ne disprezza la forza interiore. Guàrdati bene da costoro! Fra questi vi sono alcuni che entrano nelle case e circuiscono certe donnette cariche di peccati, in balìa di passioni di ogni genere, sempre pronte a imparare, ma che non riescono mai a giungere alla conoscenza della verità. Sull’esempio di Iannes e di Iambrès che si opposero a Mosè, anche costoro si oppongono alla verità: gente dalla mente corrotta e che non ha dato buona prova nella fede. Ma non andranno molto lontano, perché la loro stoltezza sarà manifesta a tutti, come lo fu la stoltezza di quei due. Tu invece mi hai seguito da vicino nell’insegnamento, nel modo di vivere, nei progetti, nella fede, nella magnanimità, nella carità, nella pazienza, nelle persecuzioni, nelle sofferenze. Quali cose mi accaddero ad Antiòchia, a Icònio e a Listra! Quali persecuzioni ho sofferto! Ma da tutte mi ha liberato il Signore! E tutti quelli che vogliono rettamente vivere in Cristo Gesù saranno perseguitati. Ma i malvagi e gli impostori andranno sempre di male in peggio, ingannando gli altri e ingannati essi stessi. Tu però rimani saldo in quello che hai imparato e che credi fermamente. Conosci coloro da cui lo hai appreso e conosci le sacre Scritture fin dall’infanzia: queste possono istruirti per la salvezza, che si ottiene mediante la fede in Cristo Gesù. Tutta la Scrittura, ispirata da Dio, è anche utile per insegnare, convincere, correggere ed educare nella giustizia, perché l’uomo di Dio sia completo e ben preparato per ogni opera buona” (2Tm 3,1-17). È una profezia che va seriamente meditata. Cosa succede sui social: senza meditare, senza riflettere, senza neanche comprendere i danni che una frase scritta possa produrre nei cuori, per piacere all’altro si condivide il pensiero e così si moltiplicano le fonti con le quali i cuori vengono inquinati in modo irreparabile. Un tempo vi erano le scuole di teologia, vere scuole, nelle quali le riflessioni degli uni venivano sottoposte alle riflessioni degli altri, e vi era vero progresso spirituale, vero cammino di verità in verità. Oggi vi è regresso e involuzione e cammino di falsità in falsità. Chi vuole perfezionare la verità deve aggredirla con una verità superiore. Aggredirla con la falsità è da stolti e insipienti, da ignoranti e presuntuosi, da gente che coltiva odio nel cuore per la verità e la giustizia che vengono da Dio, dallo Spirito Santo, dalla Chiesa. È grave peccato aggredire la verità con la falsità, la menzogna, l’errore, i sentimenti del cuore che spesso sono pensieri di Satana e mai dello Spirito Santo. Ciò è il frutto di questo esercito di auto-dichiarati teologi, che nulla conoscono né di Dio e né della sua verità. Non solo sono teologi auto-dichiaratisi, in più sono anche teologi telecomandati. È sufficiente che si prema il testo del canale da mandare in onda e subito appare il pensiero con il quale si vuole combattere la divina ed eterna verità di Cristo Gesù, della sua Chiesa, dell’uomo. La verità rivelata è universale e si vive in una moltitudini di verità particolari. Nessuna verità particolare può vivere nella sua particolarità. La verità particolare vive in tutte le altre verità particolari, le quali devono tutte ricomporre la verità universale. È giusto ricordare quanto l’Apostolo Paolo rivela ai Corinzi nella sua Prima Lettera: “Tra coloro che sono perfetti parliamo, sì, di sapienza, ma di una sapienza che non è di questo mondo, né dei dominatori di questo mondo, che vengono ridotti al nulla. Parliamo invece della sapienza di Dio, che è nel mistero, che è rimasta nascosta e che Dio ha stabilito prima dei secoli per la nostra gloria. Nessuno dei dominatori di questo mondo l’ha conosciuta; se l’avessero conosciuta, non avrebbero crocifisso il Signore della gloria. Ma, come sta scritto: Quelle cose che occhio non vide, né orecchio udì, né mai entrarono in cuore di uomo, Dio le ha preparate per coloro che lo amano. Ma a noi Dio le ha rivelate per mezzo dello Spirito; lo Spirito infatti conosce bene ogni cosa, anche le profondità di Dio. Chi infatti conosce i segreti dell’uomo se non lo spirito dell’uomo che è in lui? Così anche i segreti di Dio nessuno li ha mai conosciuti se non lo Spirito di Dio. Ora, noi non abbiamo ricevuto lo spirito del mondo, ma lo Spirito di Dio per conoscere ciò che Dio ci ha donato. Di queste cose noi parliamo, con parole non suggerite dalla sapienza umana, bensì insegnate dallo Spirito, esprimendo cose spirituali in termini spirituali. Ma l’uomo lasciato alle sue forze non comprende le cose dello Spirito di Dio: esse sono follia per lui e non è capace di intenderle, perché di esse si può giudicare per mezzo dello Spirito. L’uomo mosso dallo Spirito, invece, giudica ogni cosa, senza poter essere giudicato da nessuno. Infatti chi mai ha conosciuto il pensiero del Signore in modo da poterlo consigliare? Ora, noi abbiamo il pensiero di Cristo” (1Cor 2, 6-16). I teologi inventatisi sono una vera peste per la Chiesa. Sono costoro che stravolgono le cose più sante e più vere. Oggi vi è un vero esercito di questi teologi che si sono fatti da sé. Fondano il loro potere su una falsa profezia che annunciano come vera rivelazione. È falsa profezia perché è parola che viene solo dalla loro bocca. Oggi la falsa profezia sta distruggendo la Chiesa. Quando muore la vera teologia sono giorni di grande tristezza per la Chiesa. È in questi momenti che vengono fuori tutte le eresie con le quali si inquinano le menti dei semplici. Tutti noi siamo figli di questi tempi tristi. Siamo inondati dalla mancanza della vera teologia. Oggi la salvezza della Chiesa può venire solo dalla vera teologia. Senza la vera teologia anche la profezia, parlo di quella vera, non della falsa, all’istante viene trasformata in falsità. Niente oggi è più necessario alla Chiesa della vera teologia. È in essa la sua salvezza. Ai tempi di Geremia un esercito di sacerdoti e di scribi falsi ha reso vana tutta la predicazione di Geremia. Fu la distruzione di Gerusalemme e l’esilio. Anche ai tempi di Gesù, un esercito di sacerdoti e di scribi falsi ha operato la stessa cosa con le stesse conseguenze. Madre della Redenzione, Angeli, Santi, fate che oggi e sempre risuoni nella Chiesa di Cristo Gesù la vera teologia.</p>
<p>18/2/20 RIFLESSIONE – OPERATORI DI SALVEZZA. La salvezza è opera del Padre, è frutto di Cristo e si compie in Cristo, per Cristo, con Cristo, è perennemente realizzata e portata a compimento nei cuori dallo Spirito Santo. Il Padre e il Figlio e lo Spirito Santo agiscono nel dono della verità e della grazia da parte del corpo di Cristo, nel quale ognuno opera secondo il dono di grazia e verità che ha ricevuto dallo Spirito Santo e dagli Apostoli di Cristo. Senza gli Apostoli non c’è vera salvezza. Fuori dalla Chiesa neanche vi potrà mai essere vera salvezza, perché manca sia la nuova generazione in Cristo e sia la conformazione a Cristo Pastore, Capo del suo Gregge, Datore dello Spirito Santo, Verità e Grazia, Luce e Vita eterna. La Chiesa è il seno della vera salvezza. Urge affermare che nella Chiesa alcuni sono come il rovo di cui parla Iotam nel suo apologo. Maestri di infinite logomachie, vivono in grande agitazione perché ancora non sono stati proclamati re sugli alberi dei campi. Leggiamo l’apologo e comprenderemo bene ogni cosa: “Si misero in cammino gli alberi per ungere un re su di essi. Dissero all’ulivo: “Regna su di noi”. Rispose loro l’ulivo: “Rinuncerò al mio olio, grazie al quale si onorano dèi e uomini, e andrò a librarmi sugli alberi?”. Dissero gli alberi al fico: “Vieni tu, regna su di noi”. Rispose loro il fico: “Rinuncerò alla mia dolcezza e al mio frutto squisito, e andrò a librarmi sugli alberi?”. Dissero gli alberi alla vite: “Vieni tu, regna su di noi”. Rispose loro la vite: “Rinuncerò al mio mosto, che allieta dèi e uomini, e andrò a librarmi sugli alberi?”. Dissero tutti gli alberi al rovo: “Vieni tu, regna su di noi”. Rispose il rovo agli alberi: “Se davvero mi ungete re su di voi, venite, rifugiatevi alla mia ombra; se no, esca un fuoco dal rovo e divori i cedri del Libano” (Gdc 9,8-15). Agitazioni e logomachie non danno salvezza. Altri sono come Diòtrefe del quale parla l’Apostolo Giovanni nella sua Terza Lettera. Si sentono depauperati perché non hanno il primo posto. Odiano l’obbedienza gerarchica che è la sola sorgente della salvezza. Cristo Gesù ci ha redenti per la sua obbedienza al Padre. “Io, il Presbìtero, al carissimo Gaio, che amo nella verità. Carissimo, mi auguro che in tutto tu stia bene e sia in buona salute, come sta bene la tua anima. Mi sono molto rallegrato, infatti, quando sono giunti alcuni fratelli e hanno testimoniato che tu, dal modo in cui cammini nella verità, sei veritiero. Non ho gioia più grande di questa: sapere che i miei figli camminano nella verità. Carissimo, tu ti comporti fedelmente in tutto ciò che fai in favore dei fratelli, benché stranieri. Essi hanno dato testimonianza della tua carità davanti alla Chiesa; tu farai bene a provvedere loro il necessario per il viaggio in modo degno di Dio. Per il suo nome, infatti, essi sono partiti senza accettare nulla dai pagani. Noi perciò dobbiamo accogliere tali persone per diventare collaboratori della verità. Ho scritto qualche parola alla Chiesa, ma Diòtrefe, che ambisce il primo posto tra loro, non ci vuole accogliere. Per questo, se verrò, gli rinfaccerò le cose che va facendo, sparlando di noi con discorsi maligni. Non contento di questo, non riceve i fratelli e impedisce di farlo a quelli che lo vorrebbero e li scaccia dalla Chiesa. Carissimo, non imitare il male, ma il bene. Chi fa il bene è da Dio; chi fa il male non ha veduto Dio. A Demetrio tutti danno testimonianza, anche la stessa verità; anche noi gli diamo testimonianza e tu sai che la nostra testimonianza è veritiera. Molte cose avrei da scriverti, ma non voglio farlo con inchiostro e penna. Spero però di vederti presto e parleremo a viva voce. La pace sia con te. Gli amici ti salutano. Saluta gli amici a uno a uno (3Gv 1-15). L’ambizione distrugge una comunità, mai la potrà edificare. Il profeta Isaia descrive la vanità di coloro che agiscono contro il Signore con una immagine che merita di essere conosciuta: “Come una donna incinta che sta per partorire si contorce e grida nei dolori, così siamo stati noi di fronte a te, Signore. Abbiamo concepito, abbiamo sentito i dolori quasi dovessimo partorire: era solo vento; non abbiamo portato salvezza alla terra e non sono nati abitanti nel mondo (Is 26,17-18). Gli agitatori, gli esperti in logomachie, le prefiche o cantatrici di virtù inesistenti, mai potranno edificare la Chiesa secondo verità e giustizia. La salvezza è data dall’obbedienza agli Apostoli di Cristo che insegnano la Verità del Padre, del Figlio e dello Spirito Santo. Dove non c’è l’Apostolo del Signore non c’è la Chiesa, non c’è la vera salvezza. Ci può anche agitare, mai però si porterà nella Chiesa una sola anima. Senza l’obbedienza del cuore e della mente, dello spirito e dell’anima ai Pastori non c’è né mai ci sarà alcun frutto di vera salvezza. Si celebrano Sante Messe vane, si tengono catechesi vane, predicazioni vane, aggiornamenti vani, spiritualità vane. Tutto è vano. Senza obbedienza ai Pastori la missione è vana, perché tutta la vita è vana. Senza l’obbedienza ai Pastori siamo come esseri appena concepiti, tolti dal seno della madre e posti in un barattolo pieno di cloroformio o di altro liquido conservante. Siamo inutili a Dio e al mondo. Senza l’obbedienza ai Pastori non c’è obbedienza a Cristo. Si separa Cristo dallo Spirito Santo, lo Spirito Santo da Cristo, Cristo dai Pastori e i Pastori da Cristo, lo Spirito Santo dai Pastori, i Pastori dallo Spirito Santo. Cristo, lo Spirito, i Pastori sono una cosa sola. Senza l’obbedienza ai Pastori non c’è alcuna obbedienza vera. Neanche l’obbedienza ai profeti potrà mai esistere. Quando il Pastore a nostro giudizio non comprende la profezia, ci si mette in preghiera, mentre si obbedisce e si chiede allo Spirito la grazia perché comprenda. Lo Spirito Santo mai si potrà ribellare allo Spirito Santo. Sempre lo Spirito Santo obbedisce allo Spirito Santo. Se lo Spirito di Dio a volte sembra non obbedire allo Spirito del Signore, la sua non obbedienza è solo per provare la nostra obbedienza al Pastore della Chiesa. I santi della Chiesa ci insegnano questa altissima verità. Loro hanno sempre obbedito ai Pastori e sono rimasti nello Spirito Santo. Quanti invece non hanno obbedito ai Pastori, ma al loro Spirito Santo, si sono separati dalla Chiesa e hanno lacerato il corpo di Cristo. L’obbedienza fino al rinnegamento di sé stessi e anche dello Spirito Santo che parla al cuore per ascoltare lo Spirito Santo che parla per mezzo dei Pastori della Chiesa è vero olocausto di amore che dona salvezza al mondo intero. La ribellione ai Pastori non è dello Spirito. Lo Spirito Santo manifesta ai suoi Pastori se stesso nella sua verità. Poi lascia il tempo ai Pastori perché lo riconoscano e seguano la verità da Lui rivelata. Questo tempo serve a coloro che parlano nello Spirito Santo per affinare la loro obbedienza e il loro sacrificio. A proposito dell’obbedienza ai Pastori o a quanti sono sopra di noi, vale la pena ricordare due ammonimenti che vengono a noi dal Nuovo testamento: “Domestici, state sottomessi con profondo rispetto ai vostri padroni, non solo a quelli buoni e miti, ma anche a quelli prepotenti. Questa è grazia: subire afflizioni, soffrendo ingiustamente a causa della conoscenza di Dio; che gloria sarebbe, infatti, sopportare di essere percossi quando si è colpevoli? Ma se, facendo il bene, sopporterete con pazienza la sofferenza, ciò sarà gradito davanti a Dio. A questo infatti siete stati chiamati, perché anche Cristo patì per voi, lasciandovi un esempio, perché ne seguiate le orme: egli non commise peccato e non si trovò inganno sulla sua bocca; insultato, non rispondeva con insulti, maltrattato, non minacciava vendetta, ma si affidava a colui che giudica con giustizia. Egli portò i nostri peccati nel suo corpo sul legno della croce, perché, non vivendo più per il peccato, vivessimo per la giustizia; dalle sue piaghe siete stati guariti. Eravate erranti come pecore, ma ora siete stati ricondotti al pastore e custode delle vostre anime” (1Pt 2,18-25). “Obbedite ai vostri capi e state loro sottomessi, perché essi vegliano su di voi e devono renderne conto, affinché lo facciano con gioia e non lamentandosi. Ciò non sarebbe di vantaggio per voi” (Eb 13,17). L’obbedienza ai Pastori è il segno della vera ecclesialità di un cuore. Senza obbedienza ai Pastori mai si potrà generare vera salvezza sulla nostra terra. Si lavorerebbe senza di essi o accanto ad essi, ma non con essi e per essi, al fine di essere collaboratori con essi e per essi nell’opera della salvezza che è stata affidata loro da Gesù Signore. Una Chiesa non apostolica non è la Chiesa di Cristo Gesù. Poiché solo nella Chiesa di Cristo si produce salvezza e redenzione, dove non vi è l’apostolicità non si genera salvezza, perché non si vive nella Chiesa, con la Chiesa, per la Chiesa. Questa verità mai va dimenticata. Madre della Redenzione, Angeli, Santi, fate che mai ci separiamo dall’obbedienza ai Pastori, costasse anche il sacrificio della nostra vita e il rinnegamento di tutta la nostra storia.</p>
<p>19/2/20 RIFLESSIONE – FEDE VERA FEDE FALSA. La fede nasce in un cuore attraverso un altro cuore nel quale la fede è viva e cresce di giorno in giorno. La fede nasce attraverso l’annuncio della Parola di Cristo, ma la Parola di Cristo è la Parola degli Apostoli. Basta attingere la Parola degli Apostoli per far nascere la vera fede? Leggiamo quanto l’Apostolo Paolo scrive nella sua Lettera ai Romani: “Vicino a te è la Parola, sulla tua bocca e nel tuo cuore, cioè la parola della fede che noi predichiamo. Perché se con la tua bocca proclamerai: «Gesù è il Signore!», e con il tuo cuore crederai che Dio lo ha risuscitato dai morti, sarai salvo. Con il cuore infatti si crede per ottenere la giustizia, e con la bocca si fa la professione di fede per avere la salvezza. Dice infatti la Scrittura: Chiunque crede in lui non sarà deluso. Poiché non c’è distinzione fra Giudeo e Greco, dato che lui stesso è il Signore di tutti, ricco verso tutti quelli che lo invocano. Infatti: Chiunque invocherà il nome del Signore sarà salvato. Ora, come invocheranno colui nel quale non hanno creduto? Come crederanno in colui del quale non hanno sentito parlare? Come ne sentiranno parlare senza qualcuno che lo annunci? E come lo annunceranno, se non sono stati inviati? Come sta scritto: Quanto sono belli i piedi di coloro che recano un lieto annuncio di bene! Ma non tutti hanno obbedito al Vangelo. Lo dice Isaia: Signore, chi ha creduto dopo averci ascoltato? Dunque, la fede viene dall’ascolto e l’ascolto riguarda la parola di Cristo” (Rm 10,8-17). Il mandato apostolico è necessario perché si possa compiere la missione per il dono della Parola. Ma basta il mandato canonico perché sia data la vera fede che nasce dalla vera Parola? Il solo mandato canonico non basta, perché la fede è vera se nasce il vero corpo di Cristo, che è la sua Chiesa una, santa, cattolica, apostolica. La fede è vera se si forma il corpo di Cristo. La fede è vera se ci si conforma al corpo di Cristo. Il corpo di Cristo è ben compaginato e connesso. Esso vive di carismi e ministeri. Nel corpo di Cristo si dimora sempre per obbedienza ai carismi e ai ministeri. L’obbedienza è sempre gerarchica. La Parola è data dai Pastori. Dai Pastori è insegnata. Dai Pastori anche mostrata realtà storica, visibile, possibile con la loro vita. La fede va anche sigillata con il proprio sangue. Questa verità è manifestata dalla Seconda Lettera a Timoteo, dalla Lettera ai Filippesi, dalla Lettera agli Ebrei. Così San Paolo a Timoteo: “Io infatti sto già per essere versato in offerta ed è giunto il momento che io lasci questa vita. Ho combattuto la buona battaglia, ho terminato la corsa, ho conservato la fede. Ora mi resta soltanto la corona di giustizia che il Signore, il giudice giusto, mi consegnerà in quel giorno; non solo a me, ma anche a tutti coloro che hanno atteso con amore la sua manifestazione” (2Tm 4,6-8). Ecco invece quanto è detto ai Filippesi: “Quindi, miei cari, voi che siete stati sempre obbedienti, non solo quando ero presente ma molto più ora che sono lontano, dedicatevi alla vostra salvezza con rispetto e timore. È Dio infatti che suscita in voi il volere e l’operare secondo il suo disegno d’amore. Fate tutto senza mormorare e senza esitare, per essere irreprensibili e puri, figli di Dio innocenti in mezzo a una generazione malvagia e perversa. In mezzo a loro voi risplendete come astri nel mondo, tenendo salda la parola di vita. Così nel giorno di Cristo io potrò vantarmi di non aver corso invano, né invano aver faticato. Ma, anche se io devo essere versato sul sacrificio e sull’offerta della vostra fede, sono contento e ne godo con tutti voi. Allo stesso modo anche voi godetene e rallegratevi con me” (Fil 2,12-18). La Lettera agli Ebrei pone Cristo Gesù modello cui tutti ispirarsi per vivere la propria fede: “Anche noi dunque, circondati da tale moltitudine di testimoni, avendo deposto tutto ciò che è di peso e il peccato che ci assedia, corriamo con perseveranza nella corsa che ci sta davanti, tenendo fisso lo sguardo su Gesù, colui che dà origine alla fede e la porta a compimento. Egli, di fronte alla gioia che gli era posta dinanzi, si sottopose alla croce, disprezzando il disonore, e siede alla destra del trono di Dio. Pensate attentamente a colui che ha sopportato contro di sé una così grande ostilità dei peccatori, perché non vi stanchiate perdendovi d’animo. Non avete ancora resistito fino al sangue nella lotta contro il peccato” (Eb 12,1-4). La fede non è vera fede quando si separa dalla Parola. La Parola è data dalle Scritture Canoniche. La verità delle Scritture è data dalla Tradizione e del Magistero. Scritture Canoniche, Tradizione e Magistero esistono nella loro unità perfetta nella Chiesa una, santa, cattolica, apostolica. La fede non è vera quando non forma il corpo di Cristo aggiungendo sempre nuovi figli alla Chiesa una, santa, cattolica, apostolica. La fede è vera se genera. Una fede sterile è una fede falsa. Molti oggi vivono di fede sterile e di conseguenza di fede falsa. Non nascono nuovi figli alla Chiesa. La fede non è vera quando non ci si conforma a Cristo. Cristo Gesù è l’obbediente al Padre fino alla morte di croce, nel rinnegamento totale di sé e nel totale annientamento. Una fede che non è obbedienza sino alla fine, annientamento e rinnegamento non è una fede vera. La fede è vera quando si vive come solo corpo di Cristo, nell’accoglienza dei doni e dei carismi degli altri come nutrimento del nostro e nell’offerta del nostro dono e carisma a tutti gli altri, perché il loro carisma e dono possa crescere, svilupparsi, produrre molto frutto. La fede non è vera quando non è incarnata nella Legge della Carità: “La carità è magnanima, benevola è la carità; non è invidiosa, non si vanta, non si gonfia d’orgoglio, non manca di rispetto, non cerca il proprio interesse, non si adira, non tiene conto del male ricevuto, non gode dell’ingiustizia ma si rallegra della verità. Tutto scusa, tutto crede, tutto spera, tutto sopporta” (1Cor 13,4-7). La carità è Legge universale. La fede non è vera quando è separata dalla grazia che si riceve nei Sacramenti della Chiesa. La fede è per natura è sacramentale, se non è sacramentale non è vera fede. Una fede che si vive senza battesimo e senza gli altri sacramenti non è vera fede. Mai potrà dirsi vera fede. La fede non è vera quando non riceve la Parola dai Pastori della Chiesa. La Parola del Padre è Parola di Cristo Gesù. La Parola di Cristo Gesù è Parola degli Apostoli. La Parola degli Apostoli è dei Presbiteri. La Parola dei Presbiteri dovrà essere Parola per ogni persona che è corpo di Cristo. Quando vi è separazione dal presbitero sempre la fede non è vera. La non fede è visibile dai frutti che non vengono prodotti. La fede non è vera fede quando si vive una missione evangelizzatrice dimorando nel peccato, nel vizio, nella trasgressione dei Comandamenti, quando dalla bocca escono menzogne, falsità, calunnie e cose del genere. La fede non è vera quando si va di casa in casa dicendo ogni insulto contro la verità così da poter affermare e rendere credibile la propria falsità. Poi si va in Chiesa e si leggono parole delle quali poi ci si serve per sostenere le tenebre del proprio cuore. Si parla di perdono e si attribuiscono agli altri le proprie colpe e responsabilità. Si parla di essere con la Chiesa e si insultano i pastori del gregge di Cristo. Si parla di uguaglianza e si distruggono obbedienza gerarchica e mandato canonico sui quali la Chiesa si regge. Si viene in Chiesa, ci si accosta al santissimo sacramento dell’altare, il sacramento di Cristo che dona la vita e poi si esce fuori e dalla bocca esce ogni sorta di male contro i fratelli e anche contro chi il sacramento ha celebrato. Questa non è fede. È vero sacrilegio. Una fede che per sussistere deve nutrirsi di peccato, di certo non è vera fede nel Vangelo di Cristo Gesù e neanche vera fede nello Spirito Santo e neanche ancora nella Chiesa. Una fede che si alimenta di calunnie e falsità di certo non appartiene al vero cristiano. Purtroppo il peccato per esistere necessariamente dovrà nutrirsi di peccati sempre più grandi, di calunnie sempre più grandi, di menzogne sempre più grandi, di insulti sempre più grandi. La vera fede sa subire ogni insulto e farà silenzio dinanzi ad ogni calunnia. La fede vera è un cammino serio di obbedienza alla Legge di Cristo, a noi data dai Pastori della Chiesa una, santa, cattolica, apostolica. Madre della Redenzione, Angeli, Santi, fateci cristiani dalla fede vera capace di obbedienza fino alla morte.</p>
<p>20/2/20 MEDITAZIONE – GLI OCCHI DEL “BUON LADRONE”. Dal sinedrio Gesù è stato condannato a morte per bestemmia. In cosa consisteva la sua bestemmia? Nel aver rivelato che Lui è il Figlio dell’uomo e che un giorno lo vedranno venire sulle nubi del cielo: “Appena fu giorno, si riunì il consiglio degli anziani del popolo, con i capi dei sacerdoti e gli scribi; lo condussero davanti al loro sinedrio e gli dissero: «Se tu sei il Cristo, dillo a noi». Rispose loro: «Anche se ve lo dico, non mi crederete; se vi interrogo, non mi risponderete. Ma d’ora in poi il Figlio dell’uomo siederà alla destra della potenza di Dio». Allora tutti dissero: «Tu dunque sei il Figlio di Dio?». Ed egli rispose loro: «Voi stessi dite che io lo sono». E quelli dissero: «Che bisogno abbiamo ancora di testimonianza? L’abbiamo udito noi stessi dalla sua bocca»” (Lc 22,66-71). Per questa sua Parola fu condannato a morte e consegnato ai pagani. Ma neanche Pilato trova qualcosa di male in Gesù Signore. Ecco la sua confessione pubblica: “Pilato, riuniti i capi dei sacerdoti, le autorità e il popolo, disse loro: «Mi avete portato quest’uomo come agitatore del popolo. Ecco, io l’ho esaminato davanti a voi, ma non ho trovato in quest’uomo nessuna delle colpe di cui lo accusate; e neanche Erode: infatti ce l’ha rimandato. Ecco, egli non ha fatto nulla che meriti la morte. Perciò, dopo averlo punito, lo rimetterò in libertà». Ma essi si misero a gridare tutti insieme: «Togli di mezzo costui! Rimettici in libertà Barabba!». Questi era stato messo in prigione per una rivolta, scoppiata in città, e per omicidio. Pilato parlò loro di nuovo, perché voleva rimettere in libertà Gesù. Ma essi urlavano: «Crocifiggilo! Crocifiggilo!». Ed egli, per la terza volta, disse loro: «Ma che male ha fatto costui? Non ho trovato in lui nulla che meriti la morte. Dunque, lo punirò e lo rimetterò in libertà». Essi però insistevano a gran voce, chiedendo che venisse crocifisso, e le loro grida crescevano. Pilato allora decise che la loro richiesta venisse eseguita. Rimise in libertà colui che era stato messo in prigione per rivolta e omicidio, e che essi richiedevano, e consegnò Gesù al loro volere” (Lc 23,13-25). Anche Il malfattore che noi chiamiamo il “Buon Ladrone” riconosce che Gesù non ha fatto nulla di male. Lui è innocente. Se è innocente perché sta sulla croce? Ma soprattutto secondo la Scrittura, cioè secondo i Profeti, la Legge, i Salmi, chi sta sulla croce da innocente? La risposta è una sola: da innocente sulla croce vi è solo il Servo Sofferente del Signore. Il Servo Sofferente del Signore è anche il Messia, il Cristo di Dio. Il “Buon Ladrone” si trova dinanzi al suo Messia, al suo Re. Al suo Re e al suo Messia può fare una richiesta: “Gesù, ricordati di me quando entrerai nel tuo regno”. Penso non esista fede più vera e più pura di questa, manifestata da un crocifisso colpevole al solo Crocifisso innocente. Il “Buon Ladrone” deve creare inquietudine nella nostra coscienza, deve tormentarla, deve privarla della loro pace e sicurezza, perché si liberi da ogni stoltezza e insipienza, perché possa ritornare in essa la fede più pura e più santa in Cristo Signore, Redentore e Salvatore. Il “Buon Ladrone” non riconosce che Gesù è il suo Salvatore e Redentore dopo la sua gloriosa risurrezione, quando tutte le Scritture profetiche si compiono per Lui. Lo riconosce e lo confessa mentre è crocifisso, inchiodato, torturato, umiliato, schernito, oltraggiato, deriso, tentato. Lo riconosce e lo confessa nel suo totale annientamento e annichilimento. Per riconoscere un crocifisso come il proprio Salvatore, il proprio Redentore, chiedendo a Lui che si ricordi quando entrerà nel suo regno, questa è purissima fede, messa nel cuore dallo Spirito Santo, ma anche frutto di un ragionamento logico, deduttivo, argomentativo. Lo Spirito Santo è anche logica e argomentazione, deduzione attraverso la lettura della storia che è dinanzi ai nostri occhi. È Lui che ci dona occhi per vedere, mente per argomentare, intelligenza per comprendere, fede per accogliere il mistero perché diventi nostra vita. Senza lo Spirito Santo si è narratori di pura cronaca, cioè di eventi colti nella loro corteccia senza alcuna capacità di penetrare in essi e vedere le cause che li hanno generati e posti in essere. Senza la scoperta delle cause diviene impossibile sanare quanto dovrà essere sanato e guarire quanto dovrà essere guarito. Oggi, essendo l’uomo privo dello Spirito Santo, si accanisce a lavorare con la corteccia degli eventi, ignorando che vi è in essi una radice di male che va estirpata se si vuole portare la vera guarigione e la vera salvezza. Oggi occorrono a noi gli occhi del “Buon Ladrone”. Madre della Redenzione, Angeli, Santi, fateci sapienti e intelligenti come il “Buon Ladrone”. Dateci i suoi occhi perché possiamo entrare nel mistero della storia al fine di redimerla.</p>
<p>21/2/20 MEDITAZIONE – “TI SEI APPELLATO A CESARE, A CESARE ANDRAI”. Le vie di Dio sono un mistero gelosamente custodito nel cuore del Padre e nessuno mai potrà entrare in esso per rapirne i segreti. Ascoltiamo quanto Giuditta dice ai capi della città di Betulia: “Ascoltatemi, capi dei cittadini di Betùlia. Non è un discorso giusto quello che oggi avete tenuto al popolo, e quel giuramento che avete pronunciato e interposto tra voi e Dio, di mettere la città in mano ai nostri nemici, se nel frattempo il Signore non verrà in vostro aiuto. Chi siete voi dunque che avete tentato Dio in questo giorno e vi siete posti al di sopra di lui in mezzo ai figli degli uomini? Certo, voi volete mettere alla prova il Signore onnipotente, ma non comprenderete niente, né ora né mai. Se non siete capaci di scrutare il profondo del cuore dell’uomo né di afferrare i pensieri della sua mente, come potrete scrutare il Signore, che ha fatto tutte queste cose, e conoscere i suoi pensieri e comprendere i suoi disegni?” (Gdt 8,11-14). Così anche l’Apostolo Paolo nella Lettera ai Romani: “O profondità della ricchezza, della sapienza e della conoscenza di Dio! Quanto insondabili sono i suoi giudizi e inaccessibili le sue vie! Infatti, chi mai ha conosciuto il pensiero del Signore? O chi mai è stato suo consigliere? O chi gli ha dato qualcosa per primo tanto da riceverne il contraccambio? Poiché da lui, per mezzo di lui e per lui sono tutte le cose. A lui la gloria nei secoli. Amen” (Rm 11,33-36). Ancora lo stesso Apostolo nella Prima Lettera ai Corinzi: “Chi infatti conosce i segreti dell’uomo se non lo spirito dell’uomo che è in lui? Così anche i segreti di Dio nessuno li ha mai conosciuti se non lo Spirito di Dio. Ora, noi non abbiamo ricevuto lo spirito del mondo, ma lo Spirito di Dio per conoscere ciò che Dio ci ha donato. Di queste cose noi parliamo, con parole non suggerite dalla sapienza umana, bensì insegnate dallo Spirito, esprimendo cose spirituali in termini spirituali. Ma l’uomo lasciato alle sue forze non comprende le cose dello Spirito di Dio: esse sono follia per lui e non è capace di intenderle, perché di esse si può giudicare per mezzo dello Spirito. L’uomo mosso dallo Spirito, invece, giudica ogni cosa, senza poter essere giudicato da nessuno. Infatti chi mai ha conosciuto il pensiero del Signore in modo da poterlo consigliare? Ora, noi abbiamo il pensiero di Cristo” (1Cor 2,11-16). Parliamo di vie misteriose perché l’Apostolo Paolo si trova già in Grecia. Per raggiungere Roma sarebbe stato sufficiente prendere una nave diretta verso l’Italia e avrebbe agevolmente compiuto il viaggio. Perché lo Spirito Santo vuole che prima passi per Gerusalemme? Solo per portare la colletta alla Chiesa povera di quella città? Non è certo il motivo. Il Signore vuole offrire un’ultima grazia di salvezza, prima che la Città santa venga distrutta e il popolo deportato. Manda il suo Apostolo, manda colui che prima perseguitava questa Via, lo manda perché tutti ascoltino dalla sua bocca che il Signore in Cristo Gesù ha adempiuto tutte le sue promesse. Nulla deve più adempiere. Paolo è la più grande grazia che il Signore concede ai figli di Abramo. Se essi l’accoglieranno e si convertiranno il Signore riprende il suo popolo sotto le sue ali e nessuno potrà arrecargli del male. Se invece non si convertirà, sarà abbandonato a se stesso e non avrà alcuna possibilità di custodire se stesso, I nemici all’intorno sono troppo potenti perché esso possa resistervi. Quando l’Apostolo Paolo lascia l’Oriente? Quando lo Spirito Santo gli dice che ormai non vi è più alcuna possibilità di salvezza per il suo popolo. Esso è ormai radicato nell’odio, frutto della sua cecità spirituale, generato da una stoltezza inguaribile e da una insipienza alla quale non c’è più rimedio. Finché c’è anche una fessura in un cuore attraverso la quale il Signore può far penetrare in esso la sua luce, Lui sempre continua a inviare la grazia e a illuminare con la sua verità. Quando il cuore diviene duro come bronzo o come pietra, allora il Signore ritira i suoi missionari e li manda altrove perché anche lì predichino la buona novella della salvezza. Madre della Redenzione, Angeli, Santi, fate che i cuori si aprano alla verità di Cristo Gesù. La salvezza è solo in Cristo, per Cristo, con Cristo. Altri nomi non sono dati nel quale è stabilito che possiamo essere salvati.</p>
<p>22/2/20 MEDITAZIONE - PRENDI PARTE ALLA GIOIA DEL TUO PADRONE. Chi domani, nell’eternità, prenderà parte della gioia del suo padrone? Chi avrà messo a frutto i talenti che il Signore gli ha elargito. Alcune verità vanno subito messe in luce. Ogni uomo che viene sulla terra ha ricevuto dal Signore dei talenti, non importa se pochi o molti, ma ognuno è un dono di Dio per il mondo. La vita è il primo talento e la vita va offerta all’umanità perché si arricchisca di essa per il suo più grande bene. Quanti tolgono la vita dal grembo materno, privano l’umanità di una ricchezza infinita e la rendono poverissima. In quelle vite non fatte nascere erano state poste da Dio doni così grandi ed eccelsi che avrebbero potuto salvare il genere umano. Invece, togliendo la vita, anche questi doni vengono tolti e l’umanità rimane condannata ad una povertà sempre più grande. Ma oggi ognuno ha deciso di coltivare il suo egoismo, coltivazione fondata su una grandissima falsità: “La vita è mia, il corpo è mio e faccio ciò che voglio”. Invece no! Corpo, anima, spirito, sentimenti, volontà, cuore, mente, desideri sono di Dio e devono rimanere nella loro purissima verità di dono. Sono un dono per produrre altri doni. Non sono doni per portare morte, miseria, povertà sulla nostra terra. Ma qui si entra in un discorso di fede. Ma sappiamo che oggi l’uomo non conosce più la fede. Se la conoscesse, saprebbe che anche ogni parola proferita dall’uomo, dovrebbe essere parola sempre di vita, parola creatrice di più grande bene, parola di salvezza e mai di perdizione o di morte. Della perdita della fede responsabile è ogni discepolo di Gesù, ognuno secondo il dono di grazia che ha ricevuto dal Signore. Il papa è responsabile in quanto papa, i vescovi in quanto vescovi, i presbiteri in quanto presbiteri, i diaconi in quanto diaconi. Anche i cresimati sono responsabili in quanto cresimati, i battezzati in quanto battezzati. Più grandi sono i doni di grazia e verità e più alta è la nostra responsabilità. Anche il teologo è responsabile in quanto teologo. Se la sua teologia anziché essere a servizio della verità dello Spirito Santo si pone a servizio della falsità di Satana, lui è responsabile di ogni menzogna su Dio e sull’uomo che si diffonde sulla terra. Il teologo deve essere sempre voce dello Spirito del Signore e mai voce del principe del mondo. Ma di tutte queste specifiche verità poco si parla, anzi neanche sono conosciute. Sono ignorate. Altra riflessione urge. Il servo malvagio e pigro è gettato fuori nelle tenebre dove è pianto e stridore di denti, solo perché non ha messo a frutto il talento del padrone. Che cosa farà il padrone a tutti coloro che si sono serviti dei suoi talenti – corpo, spirito, anima, cuore, intelligenza, volontà, carismi particolari, ministeri alti ed elevati – ponendoli a servizio del male, per la guerra e non per la pace? Ponendoli a servizio dell’ingiustizia e non della giustizia, dell’iniquità e non dell’equità, della delinquenza e non a servizio del più grande bene di tutti? Urge riflettere anche su quest’uso dei beni del Signore nostro Dio. Se non far fruttificare il talento ci esclude dal prendere parte alla gioia del Signore e ci getta nelle tenebre dove è pianto e stridore di denti, quale sorte sarà riservata a tutti gli operatori di scandali e di iniquità? Allora diviene giusto che ognuno si chieda: “I miei talenti li sto mettendo a frutto? Li sto usando per il bene o per il male? Per la giustizia o per l’ingiustizia? Sono un operatore di scandali e di iniquità?”. Se non porto a frutto i miei talenti solo per il più grande bene dell’intera umanità, devo sapere che per me non ci sarà posto nel regno di Dio, nel regno della luce e della vita eterna. Sarò escluso per sempre dalle dimore eterne della gioia e della pace. Ma oggi chi crede più in questa verità rivelata? Quasi nessuno. Perché non si crede? Perché essa non è più insegnata, non è più annunciata. Madre della Redenzione, Angeli, Santi, fate che crediamo in ogni Parola di Gesù Signore. Ma prima fate che la Parola del nostro Dio venga annunziata nella più pura e alta verità dello Spirito Santo. @@@</p>
<p>23/2/20 RIFLESSIONE – MANI, PIEDI, BOCCA, CUORE DATI A GESÙ. Perché mani, piedi, bocca, cuore possano essere dati a Gesù è necessario che noi ci spogliamo della nostra volontà e ci rivestiamo della volontà di Gesù. È necessario che abbandoniamo i nostri pensieri e abbracciamo i pensieri del Padre nostro celeste. Gesù, per dare mani, piedi, bocca, cuore al Padre suo, secondo verità, sapienza, intelligenza dello Spirito Santo si fece obbedienza fino alla morte e alla morte di croce: “Egli, pur essendo nella condizione di Dio, non ritenne un privilegio l’essere come Dio, ma svuotò se stesso assumendo una condizione di servo, diventando simile agli uomini. Dall’aspetto riconosciuto come uomo, umiliò se stesso facendosi obbediente fino alla morte e a una morte di croce. Per questo Dio lo esaltò e gli donò il nome che è al di sopra di ogni nome, perché nel nome di Gesù ogni ginocchio si pieghi nei cieli, sulla terra e sotto terra, e ogni lingua proclami: «Gesù Cristo è Signore!», a gloria di Dio Padre” (Fil 2,6-11). Questa stessa obbedienza l’Apostolo Paolo la chiede ad ogni discepolo di Gesù: “Quindi, miei cari, voi che siete stati sempre obbedienti, non solo quando ero presente ma molto più ora che sono lontano, dedicatevi alla vostra salvezza con rispetto e timore. È Dio infatti che suscita in voi il volere e l’operare secondo il suo disegno d’amore. Fate tutto senza mormorare e senza esitare, per essere irreprensibili e puri, figli di Dio innocenti in mezzo a una generazione malvagia e perversa. In mezzo a loro voi risplendete come astri nel mondo, tenendo salda la parola di vita. Così nel giorno di Cristo io potrò vantarmi di non aver corso invano, né invano aver faticato. Ma, anche se io devo essere versato sul sacrificio e sull’offerta della vostra fede, sono contento e ne godo con tutti voi. Allo stesso modo anche voi godetene e rallegratevi con me” (Fil 2,6-17). La nostra fede è vera se è obbedienza. Anche la nostra missione è vera se è obbedienza. Nell’Antico Testamento il Signore ricorda che l’amore è obbedienza. L’obbedienza è ascolto. L’obbedienza è ascolto della Legge e di ogni Parola che esce dalla bocca di Dio. È ascolto con tutta la mente, il cuore, le forze, l’intelligenza, ogni energia spirituale e materiale. “Questi sono i comandi, le leggi e le norme che il Signore, vostro Dio, ha ordinato di insegnarvi, perché li mettiate in pratica nella terra in cui state per entrare per prenderne possesso; perché tu tema il Signore, tuo Dio, osservando per tutti i giorni della tua vita, tu, il tuo figlio e il figlio del tuo figlio, tutte le sue leggi e tutti i suoi comandi che io ti do e così si prolunghino i tuoi giorni. Ascolta, o Israele, e bada di metterli in pratica, perché tu sia felice e diventiate molto numerosi nella terra dove scorrono latte e miele, come il Signore, Dio dei tuoi padri, ti ha detto. Ascolta, Israele: il Signore è il nostro Dio, unico è il Signore. Tu amerai il Signore, tuo Dio, con tutto il cuore, con tutta l’anima e con tutte le forze. Questi precetti che oggi ti do, ti stiano fissi nel cuore. Li ripeterai ai tuoi figli, ne parlerai quando ti troverai in casa tua, quando camminerai per via, quando ti coricherai e quando ti alzerai. Te li legherai alla mano come un segno, ti saranno come un pendaglio tra gli occhi e li scriverai sugli stipiti della tua casa e sulle tue porte” (Dt 6,1-9). Ecco cosa dice il Signore al suo popolo per mezzo del profeta Isaia: “Per voi ogni visione sarà come le parole di un libro sigillato: si dà a uno che sappia leggere dicendogli: «Per favore, leggilo», ma quegli risponde: «Non posso, perché è sigillato». Oppure si dà il libro a chi non sa leggere dicendogli: «Per favore, leggilo», ma quegli risponde: «Non so leggere». Dice il Signore: «Poiché questo popolo si avvicina a me solo con la sua bocca e mi onora con le sue labbra, mentre il suo cuore è lontano da me e la venerazione che ha verso di me è un imparaticcio di precetti umani, perciò, eccomi, continuerò a operare meraviglie e prodigi con questo popolo; perirà la sapienza dei suoi sapienti e si eclisserà l’intelligenza dei suoi intelligenti». Guai a quanti vogliono sottrarsi alla vista del Signore per dissimulare i loro piani, a coloro che agiscono nelle tenebre, dicendo: «Chi ci vede? Chi ci conosce?». Che perversità! Forse che il vasaio è stimato pari alla creta? Un oggetto può dire del suo autore: «Non mi ha fatto lui»? E un vaso può dire del vasaio: «Non capisce»?” (Is 29,11-16). “O voi tutti assetati, venite all’acqua, voi che non avete denaro, venite, comprate e mangiate; venite, comprate senza denaro, senza pagare, vino e latte. Perché spendete denaro per ciò che non è pane, il vostro guadagno per ciò che non sazia? Su, ascoltatemi e mangerete cose buone e gusterete cibi succulenti. Porgete l’orecchio e venite a me, ascoltate e vivrete. Cercate il Signore, mentre si fa trovare, invocatelo, mentre è vicino. L’empio abbandoni la sua via e l’uomo iniquo i suoi pensieri; ritorni al Signore che avrà misericordia di lui e al nostro Dio che largamente perdona. Perché i miei pensieri non sono i vostri pensieri, le vostre vie non sono le mie vie. Oracolo del Signore. Quanto il cielo sovrasta la terra, tanto le mie vie sovrastano le vostre vie, i miei pensieri sovrastano i vostri pensieri” (Is 55,1-9). Sappiamo che Gesù per rimanere nella volontà dal Padre, pregò con tale forza fa trasformare il sudore in gocce di sangue: “Uscì e andò, come al solito, al monte degli Ulivi; anche i discepoli lo seguirono. Giunto sul luogo, disse loro: «Pregate, per non entrare in tentazione». Poi si allontanò da loro circa un tiro di sasso, cadde in ginocchio e pregava dicendo: «Padre, se vuoi, allontana da me questo calice! Tuttavia non sia fatta la mia, ma la tua volontà». Gli apparve allora un angelo dal cielo per confortarlo. Entrato nella lotta, pregava più intensamente, e il suo sudore diventò come gocce di sangue che cadono a terra. Poi, rialzatosi dalla preghiera, andò dai discepoli e li trovò che dormivano per la tristezza. E disse loro: «Perché dormite? Alzatevi e pregate, per non entrare in tentazione»” (Lc 22,39-46). Dare la propria volontà a Cristo spogliandosi della propria, svestirsi dei propri pensieri per rivestirsi dei pensieri di Cristo è condizione essenziale per essere suoi discepoli: «Se qualcuno vuole venire dietro a me, rinneghi se stesso, prenda la sua croce e mi segua. Perché chi vuole salvare la propria vita, la perderà; ma chi perderà la propria vita per causa mia, la troverà. Infatti quale vantaggio avrà un uomo se guadagnerà il mondo intero, ma perderà la propria vita? O che cosa un uomo potrà dare in cambio della propria vita? Perché il Figlio dell’uomo sta per venire nella gloria del Padre suo, con i suoi angeli, e allora renderà a ciascuno secondo le sue azioni» (Mt 16,24-27). Senza il dono della propria volontà al Signore si possono dare anche mani, piedi, bocca cuore, ma sempre si agirà dai propri pensieri e mai dai pensieri Dio, dalla sua Legge, dalla sua Parola. Il cristiano vive per obbedire, ascoltare, mettere in pratica ogni Parola di Gesù. “Non chiunque mi dice: “Signore, Signore”, entrerà nel regno dei cieli, ma colui che fa la volontà del Padre mio che è nei cieli. In quel giorno molti mi diranno: “Signore, Signore, non abbiamo forse profetato nel tuo nome? E nel tuo nome non abbiamo forse scacciato demòni? E nel tuo nome non abbiamo forse compiuto molti prodigi?”. Ma allora io dichiarerò loro: “Non vi ho mai conosciuti. Allontanatevi da me, voi che operate l’iniquità!” (Mt 7,21-23). L’obbedienza è la via della vera salvezza. Madre della Redenzione, Angeli, Santi, fate che la nostra vita sia un dono della volontà al Signore, nel rinnegamento dei nostri pensieri perché solo i suoi pensieri governino i nostro giorni.</p>
<p>24/2/20 RIFLESSIONE – LA PACE FRUTTO DELLA CONVERSIONE E DELLA FEDE. La nostra pace è Cristo. Si è nella pace vivendo in Cristo, con Cristo, per Cristo. L’Apostolo Paolo scrive per noi il vero, unico, solo, perenne trattato della pace vera: “Benedetto Dio, Padre del Signore nostro Gesù Cristo, che ci ha benedetti con ogni benedizione spirituale nei cieli in Cristo. In lui ci ha scelti prima della creazione del mondo per essere santi e immacolati di fronte a lui nella carità, predestinandoci a essere per lui figli adottivi mediante Gesù Cristo, secondo il disegno d’amore della sua volontà, a lode dello splendore della sua grazia, di cui ci ha gratificati nel Figlio amato. In lui, mediante il suo sangue, abbiamo la redenzione, il perdono delle colpe, secondo la ricchezza della sua grazia. Egli l’ha riversata in abbondanza su di noi con ogni sapienza e intelligenza, facendoci conoscere il mistero della sua volontà, secondo la benevolenza che in lui si era proposto per il governo della pienezza dei tempi: ricondurre al Cristo, unico capo, tutte le cose, quelle nei cieli e quelle sulla terra. In lui siamo stati fatti anche eredi, predestinati – secondo il progetto di colui che tutto opera secondo la sua volontà – a essere lode della sua gloria, noi, che già prima abbiamo sperato nel Cristo. In lui anche voi, dopo avere ascoltato la parola della verità, il Vangelo della vostra salvezza, e avere in esso creduto, avete ricevuto il sigillo dello Spirito Santo che era stato promesso, il quale è caparra della nostra eredità, in attesa della completa redenzione di coloro che Dio si è acquistato a lode della sua gloria. Perciò anch’io, avendo avuto notizia della vostra fede nel Signore Gesù e dell’amore che avete verso tutti i santi, continuamente rendo grazie per voi ricordandovi nelle mie preghiere, affinché il Dio del Signore nostro Gesù Cristo, il Padre della gloria, vi dia uno spirito di sapienza e di rivelazione per una profonda conoscenza di lui; illumini gli occhi del vostro cuore per farvi comprendere a quale speranza vi ha chiamati, quale tesoro di gloria racchiude la sua eredità fra i santi e qual è la straordinaria grandezza della sua potenza verso di noi, che crediamo, secondo l’efficacia della sua forza e del suo vigore. Egli la manifestò in Cristo, quando lo risuscitò dai morti e lo fece sedere alla sua destra nei cieli, al di sopra di ogni Principato e Potenza, al di sopra di ogni Forza e Dominazione e di ogni nome che viene nominato non solo nel tempo presente ma anche in quello futuro. Tutto infatti egli ha messo sotto i suoi piedi e lo ha dato alla Chiesa come capo su tutte le cose: essa è il corpo di lui, la pienezza di colui che è il perfetto compimento di tutte le cose” (Ef 1,3-23). Anche voi eravate morti per le vostre colpe e i vostri peccati, nei quali un tempo viveste, alla maniera di questo mondo, seguendo il principe delle Potenze dell’aria, quello spirito che ora opera negli uomini ribelli. Anche tutti noi, come loro, un tempo siamo vissuti nelle nostre passioni carnali seguendo le voglie della carne e dei pensieri cattivi: eravamo per natura meritevoli d’ira, come gli altri. Ma Dio, ricco di misericordia, per il grande amore con il quale ci ha amato, da morti che eravamo per le colpe, ci ha fatto rivivere con Cristo: per grazia siete salvati. Con lui ci ha anche risuscitato e ci ha fatto sedere nei cieli, in Cristo Gesù, per mostrare nei secoli futuri la straordinaria ricchezza della sua grazia mediante la sua bontà verso di noi in Cristo Gesù. Per grazia infatti siete salvati mediante la fede; e ciò non viene da voi, ma è dono di Dio; né viene dalle opere, perché nessuno possa vantarsene. Siamo infatti opera sua, creati in Cristo Gesù per le opere buone, che Dio ha preparato perché in esse camminassimo. Perciò ricordatevi che un tempo voi, pagani nella carne, chiamati non circoncisi da quelli che si dicono circoncisi perché resi tali nella carne per mano d’uomo, ricordatevi che in quel tempo eravate senza Cristo, esclusi dalla cittadinanza d’Israele, estranei ai patti della promessa, senza speranza e senza Dio nel mondo. Ora invece, in Cristo Gesù, voi che un tempo eravate lontani, siete diventati vicini, grazie al sangue di Cristo. Egli infatti è la nostra pace, colui che di due ha fatto una cosa sola, abbattendo il muro di separazione che li divideva, cioè l’inimicizia, per mezzo della sua carne. Così egli ha abolito la Legge, fatta di prescrizioni e di decreti, per creare in se stesso, dei due, un solo uomo nuovo, facendo la pace, e per riconciliare tutti e due con Dio in un solo corpo, per mezzo della croce, eliminando in se stesso l’inimicizia. Egli è venuto ad annunciare pace a voi che eravate lontani, e pace a coloro che erano vicini. Per mezzo di lui infatti possiamo presentarci, gli uni e gli altri, al Padre in un solo Spirito. Così dunque voi non siete più stranieri né ospiti, ma siete concittadini dei santi e familiari di Dio, edificati sopra il fondamento degli apostoli e dei profeti, avendo come pietra d’angolo lo stesso Cristo Gesù. In lui tutta la costruzione cresce ben ordinata per essere tempio santo nel Signore; in lui anche voi venite edificati insieme per diventare abitazione di Dio per mezzo dello Spirito (Ef 2,1-22). La conversione non è a Cristo. La conversione è al Vangelo di Cristo Gesù e alla verità posta in esso dallo Spirito Santo e che viene a noi insegnata dai ministri della Parola. La fede è obbedienza alla verità dello Spirito Santo, verità della Chiesa, contenuta nella Parola. Parola di Cristo Gesù, Verità dello Spirito Santo, insegnamento della Parola secondo la verità dello Spirito da parte dei Pastori sono una cosa sola. Scrittura, Tradizione (o cammino della Chiesa nella verità dello Spirito) e Magistero sono una sola sorgente della vera fede. Conoscere la Parola secondo le regole della sua verità non è sufficiente per entrare nella pace. Nella pace si entra quando il cristiano si impegna a vivere in Cristo, con Cristo, per Cristo, cercando la piena conformazione a lui, che si fece obbediente fino alla morte di croce. La pace è sulla croce dell’obbedienza alla Parola di Cristo secondo la verità dello Spirito Santo insegnata dai Pastori. Senza questa obbedienza mai potrà esserci pace. Non siamo inchiodati sulla croce dell’obbedienza. Chi non è inchiodato su questa croce, non è uomo di pace, non porta pace. Regina della Pace, Angeli, Santi, fate che ogni cristiano sia vero figlio della pace per essere strumento di essa.</p>
<p>25/2/20 RIFLESSIONE – LA LIBERTÀ DEL CRISTIANO. La libertà dell’uomo è nella conoscenza della verità. La verità è dalla Parola di Cristo. La verità è Cristo. La verità non si conosce solo con la mente, ma anche con il cuore e con il corpo. Conosce la verità chi diviene un solo corpo, una sola vita, una sola anima con Cristo Signore. È il peccato, la disobbedienza alla Parola il carcere della schiavitù dell’uomo. Ascoltiamo la Parola di Gesù: “Gesù allora disse a quei Giudei che gli avevano creduto: “«Se rimanete nella mia parola, siete davvero miei discepoli; conoscerete la verità e la verità vi farà liberi». Gli risposero: «Noi siamo discendenti di Abramo e non siamo mai stati schiavi di nessuno. Come puoi dire: “Diventerete liberi”?». Gesù rispose loro: «In verità, in verità io vi dico: chiunque commette il peccato è schiavo del peccato. Ora, lo schiavo non resta per sempre nella casa; il figlio vi resta per sempre. Se dunque il Figlio vi farà liberi, sarete liberi davvero. So che siete discendenti di Abramo. Ma intanto cercate di uccidermi perché la mia parola non trova accoglienza in voi. Io dico quello che ho visto presso il Padre; anche voi dunque fate quello che avete ascoltato dal padre vostro». Gli risposero: «Il padre nostro è Abramo». Disse loro Gesù: «Se foste figli di Abramo, fareste le opere di Abramo. Ora invece voi cercate di uccidere me, un uomo che vi ha detto la verità udita da Dio. Questo, Abramo non l’ha fatto. Voi fate le opere del padre vostro». Gli risposero allora: «Noi non siamo nati da prostituzione; abbiamo un solo padre: Dio!». Disse loro Gesù: «Se Dio fosse vostro padre, mi amereste, perché da Dio sono uscito e vengo; non sono venuto da me stesso, ma lui mi ha mandato. Per quale motivo non comprendete il mio linguaggio? Perché non potete dare ascolto alla mia parola. Voi avete per padre il diavolo e volete compiere i desideri del padre vostro. Egli era omicida fin da principio e non stava saldo nella verità, perché in lui non c’è verità. Quando dice il falso, dice ciò che è suo, perché è menzognero e padre della menzogna. A me, invece, voi non credete, perché dico la verità. Chi di voi può dimostrare che ho peccato? Se dico la verità, perché non mi credete? Chi è da Dio ascolta le parole di Dio. Per questo voi non ascoltate: perché non siete da Dio»” (Gv 8,31-47). La Parola di Gesù è la Legge della vera libertà. Non c’è libertà perché non vive nel Vangelo di Cristo Signore. Così l’Apostolo Giacomo: “Lo sapete, fratelli miei carissimi: ognuno sia pronto ad ascoltare, lento a parlare e lento all’ira. Infatti l’ira dell’uomo non compie ciò che è giusto davanti a Dio. Perciò liberatevi da ogni impurità e da ogni eccesso di malizia, accogliete con docilità la Parola che è stata piantata in voi e può portarvi alla salvezza. Siate di quelli che mettono in pratica la Parola, e non ascoltatori soltanto, illudendo voi stessi; perché, se uno ascolta la Parola e non la mette in pratica, costui somiglia a un uomo che guarda il proprio volto allo specchio: appena si è guardato, se ne va, e subito dimentica come era. Chi invece fissa lo sguardo sulla legge perfetta, la legge della libertà, e le resta fedele, non come un ascoltatore smemorato ma come uno che la mette in pratica, questi troverà la sua felicità nel praticarla” (Gc 1,18-25). L’Apostolo Paolo, nella Lettera ai Galati, ci ammonisce perché non confondiamo Libertà e libertinaggio. La libertà è nella sequela dello Spirito. Il libertinaggio nella sequela della carne. È libero chi produce i frutti dello Spirito. È schiavo chi compie le opere della carne. “Cristo ci ha liberati per la libertà! State dunque saldi e non lasciatevi imporre di nuovo il giogo della schiavitù. Ecco, io, Paolo, vi dico: se vi fate circoncidere, Cristo non vi gioverà a nulla. E dichiaro ancora una volta a chiunque si fa circoncidere che egli è obbligato ad osservare tutta quanta la Legge. Non avete più nulla a che fare con Cristo voi che cercate la giustificazione nella Legge; siete decaduti dalla grazia. Quanto a noi, per lo Spirito, in forza della fede, attendiamo fermamente la giustizia sperata. Perché in Cristo Gesù non è la circoncisione che vale o la non circoncisione, ma la fede che si rende operosa per mezzo della carità. Correvate così bene! Chi vi ha tagliato la strada, voi che non obbedite più alla verità? Questa persuasione non viene sicuramente da colui che vi chiama! Un po’ di lievito fa fermentare tutta la pasta. Io sono fiducioso per voi, nel Signore, che non penserete diversamente; ma chi vi turba subirà la condanna, chiunque egli sia. Quanto a me, fratelli, se predico ancora la circoncisione, perché sono tuttora perseguitato? Infatti, sarebbe annullato lo scandalo della croce. Farebbero meglio a farsi mutilare quelli che vi gettano nello scompiglio! Voi infatti, fratelli, siete stati chiamati a libertà. Che questa libertà non divenga però un pretesto per la carne; mediante l’amore siate invece a servizio gli uni degli altri. Tutta la Legge infatti trova la sua pienezza in un solo precetto: Amerai il tuo prossimo come te stesso. Ma se vi mordete e vi divorate a vicenda, badate almeno di non distruggervi del tutto gli uni gli altri! Vi dico dunque: camminate secondo lo Spirito e non sarete portati a soddisfare il desiderio della carne. La carne infatti ha desideri contrari allo Spirito e lo Spirito ha desideri contrari alla carne; queste cose si oppongono a vicenda, sicché voi non fate quello che vorreste. Ma se vi lasciate guidare dallo Spirito, non siete sotto la Legge. Del resto sono ben note le opere della carne: fornicazione, impurità, dissolutezza, idolatria, stregonerie, inimicizie, discordia, gelosia, dissensi, divisioni, fazioni, invidie, ubriachezze, orge e cose del genere. Riguardo a queste cose vi preavviso, come già ho detto: chi le compie non erediterà il regno di Dio. Il frutto dello Spirito invece è amore, gioia, pace, magnanimità, benevolenza, bontà, fedeltà, mitezza, dominio di sé; contro queste cose non c’è Legge. Quelli che sono di Cristo Gesù hanno crocifisso la carne con le sue passioni e i suoi desideri. Perciò se viviamo dello Spirito, camminiamo anche secondo lo Spirito. Non cerchiamo la vanagloria, provocandoci e invidiandoci gli uni gli altri” (Gal 5,1-26). Per l’uomo e anche per il cristiano libertà oggi è fare ciò che si vuole, come si vuole? Non avere più alcun principio soprannaturale di verità da cui nasce la sana moralità, il retto agire secondo il volere del Creatore, Signore, Salvatore dell’uomo. Oggi tutto è libertà. Libertà è rinnegare il Signore, uccidere, adulterare, rubare, dire falsa testimonianza. Desiderare la donna d’altri o l’uomo d’altro. Libertà è disobbedienza ad ogni legge naturale o rivelata. Libertà è seguire gli istinti che spesso riducono l’uomo ad una larva umana. Libertà è quanto l’Apostolo Paolo condanna nella Lettera ai Romani: “Infatti l’ira di Dio si rivela dal cielo contro ogni empietà e ogni ingiustizia di uomini che soffocano la verità nell’ingiustizia, poiché ciò che di Dio si può conoscere è loro manifesto; Dio stesso lo ha manifestato a loro. Infatti le sue perfezioni invisibili, ossia la sua eterna potenza e divinità, vengono contemplate e comprese dalla creazione del mondo attraverso le opere da lui compiute. Essi dunque non hanno alcun motivo di scusa perché, pur avendo conosciuto Dio, non lo hanno glorificato né ringraziato come Dio, ma si sono perduti nei loro vani ragionamenti e la loro mente ottusa si è ottenebrata. Mentre si dichiaravano sapienti, sono diventati stolti e hanno scambiato la gloria del Dio incorruttibile con un’immagine e una figura di uomo corruttibile, di uccelli, di quadrupedi e di rettili. Perciò Dio li ha abbandonati all’impurità secondo i desideri del loro cuore, tanto da disonorare fra loro i propri corpi, perché hanno scambiato la verità di Dio con la menzogna e hanno adorato e servito le creature anziché il Creatore, che è benedetto nei secoli. Amen. Per questo Dio li ha abbandonati a passioni infami; infatti, le loro femmine hanno cambiato i rapporti naturali in quelli contro natura. Similmente anche i maschi, lasciando il rapporto naturale con la femmina, si sono accesi di desiderio gli uni per gli altri, commettendo atti ignominiosi maschi con maschi, ricevendo così in se stessi la retribuzione dovuta al loro traviamento. E poiché non ritennero di dover conoscere Dio adeguatamente, Dio li ha abbandonati alla loro intelligenza depravata ed essi hanno commesso azioni indegne: sono colmi di ogni ingiustizia, di malvagità, di cupidigia, di malizia; pieni d’invidia, di omicidio, di lite, di frode, di malignità; diffamatori, maldicenti, nemici di Dio, arroganti, superbi, presuntuosi, ingegnosi nel male, ribelli ai genitori, insensati, sleali, senza cuore, senza misericordia. E, pur conoscendo il giudizio di Dio, che cioè gli autori di tali cose meritano la morte, non solo le commettono, ma anche approvano chi le fa” (Rm 1,18-32). Oggi libertà è inseguire ogni vizio, ogni istinto, ogni disordine sessuale. Oggi libertà è svestirsi di ogni virtù e indossare ogni vizio. Tutto questo è frutto della dilagante idolatria nella quale tutti stiamo precipitando. Il Vangelo è regola morale da osservare. Non è un parola da ascoltare. Un aereo è nella sua libertà quando vola nei cieli. Un treno è nella libertà quando corre sul binario. Una nave è nella libertà quando naviga negli oceani. Un uomo è nella libertà quando anche lui rispetta il fine per cui è stato creato e il fine è uno solo: essere in obbedienza sempre al suo Dio. Quando ci si pone fuori dall’obbedienza non si è più nella libertà, si è invece nella grande schiavitù della morte e del peccato. È verità: l’uomo più cade nel peccato e più si inabissa in esso. È come una pietra sul ciglio di un burrone: se precipita si arresta solo quando avrà toccato il fondo. Chi precipita solo per l’onnipotente grazia del Signore potrà risalire nuovamente verso l’alto. Madre della Redenzione, Angeli, Santi, insegnateci ad amare la libertà che nasce dal Vangelo.</p>
<p>26/2/20 RIFLESSIONE – PENSIERI DELL’UOMO E PENSIERI DI DIO. I pensieri dell’uomo quasi sempre sono rivolti verso la carne. Così l’Apostolo Giacomo: “Da dove vengono le guerre e le liti che sono in mezzo a voi? Non vengono forse dalle vostre passioni che fanno guerra nelle vostre membra? Siete pieni di desideri e non riuscite a possedere; uccidete, siete invidiosi e non riuscite a ottenere; combattete e fate guerra! Non avete perché non chiedete; chiedete e non ottenete perché chiedete male, per soddisfare cioè le vostre passioni. Gente infedele! Non sapete che l’amore per il mondo è nemico di Dio? Chi dunque vuole essere amico del mondo si rende nemico di Dio. O forse pensate che invano la Scrittura dichiari: «Fino alla gelosia ci ama lo Spirito, che egli ha fatto abitare in noi»? Anzi, ci concede la grazia più grande; per questo dice: Dio resiste ai superbi, agli umili invece dà la sua grazia. Sottomettetevi dunque a Dio; resistete al diavolo, ed egli fuggirà lontano da voi. Avvicinatevi a Dio ed egli si avvicinerà a voi. Peccatori, purificate le vostre mani; uomini dall’animo indeciso, santificate i vostri cuori. Riconoscete la vostra miseria, fate lutto e piangete; le vostre risa si cambino in lutto e la vostra allegria in tristezza. Umiliatevi davanti al Signore ed egli vi esalterà” (Gc 4,1-10). Invece i pensieri di Dio sono progetti di pace: “Così dice il Signore degli eserciti, Dio d’Israele: Non vi traggano in errore i profeti che sono in mezzo a voi e i vostri indovini; non date retta ai sogni che essi sognano, perché falsamente profetizzano nel mio nome: io non li ho inviati. Oracolo del Signore. Pertanto così dice il Signore: Quando saranno compiuti a Babilonia settant’anni, vi visiterò e realizzerò la mia buona promessa di ricondurvi in questo luogo. Io conosco i progetti che ho fatto a vostro riguardo – oracolo del Signore –, progetti di pace e non di sventura, per concedervi un futuro pieno di speranza. Voi mi invocherete e ricorrerete a me e io vi esaudirò. Mi cercherete e mi troverete, perché mi cercherete con tutto il cuore; mi lascerò trovare da voi. Oracolo del Signore. Cambierò in meglio la vostra sorte e vi radunerò da tutte le nazioni e da tutti i luoghi dove vi ho disperso. Oracolo del Signore. Vi ricondurrò nel luogo da dove vi ho fatto deportare” (Ger 29,8-14). Sono progetti di amore: “Dio infatti ha tanto amato il mondo da dare il Figlio unigenito, perché chiunque crede in lui non vada perduto, ma abbia la vita eterna. Dio, infatti, non ha mandato il Figlio nel mondo per condannare il mondo, ma perché il mondo sia salvato per mezzo di lui. Chi crede in lui non è condannato; ma chi non crede è già stato condannato, perché non ha creduto nel nome dell’unigenito Figlio di Dio. E il giudizio è questo: la luce è venuta nel mondo, ma gli uomini hanno amato più le tenebre che la luce, perché le loro opere erano malvagie. Chiunque infatti fa il male, odia la luce, e non viene alla luce perché le sue opere non vengano riprovate. Invece chi fa la verità viene verso la luce, perché appaia chiaramente che le sue opere sono state fatte in Dio»” (Gv 3,16-21). Sono progetti di riconciliazione: “L’amore del Cristo infatti ci possiede; e noi sappiamo bene che uno è morto per tutti, dunque tutti sono morti. Ed egli è morto per tutti, perché quelli che vivono non vivano più per se stessi, ma per colui che è morto e risorto per loro. Cosicché non guardiamo più nessuno alla maniera umana; se anche abbiamo conosciuto Cristo alla maniera umana, ora non lo conosciamo più così. Tanto che, se uno è in Cristo, è una nuova creatura; le cose vecchie sono passate; ecco, ne sono nate di nuove. Tutto questo però viene da Dio, che ci ha riconciliati con sé mediante Cristo e ha affidato a noi il ministero della riconciliazione. Era Dio infatti che riconciliava a sé il mondo in Cristo, non imputando agli uomini le loro colpe e affidando a noi la parola della riconciliazione. In nome di Cristo, dunque, siamo ambasciatori: per mezzo nostro è Dio stesso che esorta. Vi supplichiamo in nome di Cristo: lasciatevi riconciliare con Dio. Colui che non aveva conosciuto peccato, Dio lo fece peccato in nostro favore, perché in lui noi potessimo diventare giustizia di Dio. Poiché siamo suoi collaboratori, vi esortiamo a non accogliere invano la grazia di Dio” (2Cor 5,14-6,1). Sono progetti di vita di intima comunione con Dio: “Così parlò Gesù. Poi, alzàti gli occhi al cielo, disse: «Padre, è venuta l’ora: glorifica il Figlio tuo perché il Figlio glorifichi te. Tu gli hai dato potere su ogni essere umano, perché egli dia la vita eterna a tutti coloro che gli hai dato. Questa è la vita eterna: che conoscano te, l’unico vero Dio, e colui che hai mandato, Gesù Cristo. Io ti ho glorificato sulla terra, compiendo l’opera che mi hai dato da fare. E ora, Padre, glorificami davanti a te con quella gloria che io avevo presso di te prima che il mondo fosse. Ho manifestato il tuo nome agli uomini che mi hai dato dal mondo. Erano tuoi e li hai dati a me, ed essi hanno osservato la tua parola. Ora essi sanno che tutte le cose che mi hai dato vengono da te, perché le parole che hai dato a me io le ho date a loro. Essi le hanno accolte e sanno veramente che sono uscito da te e hanno creduto che tu mi hai mandato. Io prego per loro; non prego per il mondo, ma per coloro che tu mi hai dato, perché sono tuoi. Tutte le cose mie sono tue, e le tue sono mie, e io sono glorificato in loro. Io non sono più nel mondo; essi invece sono nel mondo, e io vengo a te. Padre santo, custodiscili nel tuo nome, quello che mi hai dato, perché siano una sola cosa, come noi. Quand’ero con loro, io li custodivo nel tuo nome, quello che mi hai dato, e li ho conservati, e nessuno di loro è andato perduto, tranne il figlio della perdizione, perché si compisse la Scrittura. Ma ora io vengo a te e dico questo mentre sono nel mondo, perché abbiano in se stessi la pienezza della mia gioia. Io ho dato loro la tua parola e il mondo li ha odiati, perché essi non sono del mondo, come io non sono del mondo. Non prego che tu li tolga dal mondo, ma che tu li custodisca dal Maligno. Essi non sono del mondo, come io non sono del mondo. Consacrali nella verità. La tua parola è verità. Come tu hai mandato me nel mondo, anche io ho mandato loro nel mondo; per loro io consacro me stesso, perché siano anch’essi consacrati nella verità. Non prego solo per questi, ma anche per quelli che crederanno in me mediante la loro parola: perché tutti siano una sola cosa; come tu, Padre, sei in me e io in te, siano anch’essi in noi, perché il mondo creda che tu mi hai mandato. E la gloria che tu hai dato a me, io l’ho data a loro, perché siano una sola cosa come noi siamo una sola cosa. Io in loro e tu in me, perché siano perfetti nell’unità e il mondo conosca che tu mi hai mandato e che li hai amati come hai amato me. Padre, voglio che quelli che mi hai dato siano anch’essi con me dove sono io, perché contemplino la mia gloria, quella che tu mi hai dato; poiché mi hai amato prima della creazione del mondo. Padre giusto, il mondo non ti ha conosciuto, ma io ti ho conosciuto, e questi hanno conosciuto che tu mi hai mandato. E io ho fatto conoscere loro il tuo nome e lo farò conoscere, perché l’amore con il quale mi hai amato sia in essi e io in loro»” (Gv 17,1-26). Sono progetti di umanità nuova: “Se dunque siete risorti con Cristo, cercate le cose di lassù, dove è Cristo, seduto alla destra di Dio; rivolgete il pensiero alle cose di lassù, non a quelle della terra. Voi infatti siete morti e la vostra vita è nascosta con Cristo in Dio! Quando Cristo, vostra vita, sarà manifestato, allora anche voi apparirete con lui nella gloria. Fate morire dunque ciò che appartiene alla terra: impurità, immoralità, passioni, desideri cattivi e quella cupidigia che è idolatria; a motivo di queste cose l’ira di Dio viene su coloro che gli disobbediscono. Anche voi un tempo eravate così, quando vivevate in questi vizi. Ora invece gettate via anche voi tutte queste cose: ira, animosità, cattiveria, insulti e discorsi osceni, che escono dalla vostra bocca. Non dite menzogne gli uni agli altri: vi siete svestiti dell’uomo vecchio con le sue azioni e avete rivestito il nuovo, che si rinnova per una piena conoscenza, ad immagine di Colui che lo ha creato. Qui non vi è Greco o Giudeo, circoncisione o incirconcisione, barbaro, Scita, schiavo, libero, ma Cristo è tutto e in tutti. Scelti da Dio, santi e amati, rivestitevi dunque di sentimenti di tenerezza, di bontà, di umiltà, di mansuetudine, di magnanimità, sopportandovi a vicenda e perdonandovi gli uni gli altri, se qualcuno avesse di che lamentarsi nei riguardi di un altro. Come il Signore vi ha perdonato, così fate anche voi. Ma sopra tutte queste cose rivestitevi della carità, che le unisce in modo perfetto. E la pace di Cristo regni nei vostri cuori, perché ad essa siete stati chiamati in un solo corpo. E rendete grazie! La parola di Cristo abiti tra voi nella sua ricchezza. Con ogni sapienza istruitevi e ammonitevi a vicenda con salmi, inni e canti ispirati, con gratitudine, cantando a Dio nei vostri cuori. E qualunque cosa facciate, in parole e in opere, tutto avvenga nel nome del Signore Gesù, rendendo grazie per mezzo di lui a Dio Padre” (Col 3,1-17). Ogni cristiano ogni giorno deve ingaggiare una grande lotta spirituale perché nessun pensiero secondo la carne entri nel suo cuore. Il cristiano dovrà lasciarsi governare solo dai pensieri di Cristo Gesù, allo stesso modo che Cristo Gesù era governato dai pensieri del Padre. Ogni pensiero del mondo che entra nel cuore del discepolo di Gesù lo porta anche ad agire secondo quel pensiero, seminando il male nel corpo di Cristo che è la sua Chiesa una, santa, cattolica, apostolica. Oggi Satana sta governando molte menti e molti cuori dei cristiani. Quando Satana si impossessa di una mente, il suo governo è così forte da far credere che ogni suo pensiero è purissima verità. Contro la possessione della mente non ci sono esorcismi. A Satana non interessano più i corpi, ma solo le menti e i cuori dei cristiani. Per ogni mente e per ogni cuore che lui conquista, nell’inferno si celebra una grande festa. Va sempre ricordato ciò che Gesù ha rivelato: “Quando lo spirito impuro esce dall’uomo, si aggira per luoghi deserti cercando sollievo, ma non ne trova. Allora dice: “Ritornerò nella mia casa, da cui sono uscito”. E, venuto, la trova vuota, spazzata e adorna. Allora va, prende con sé altri sette spiriti peggiori di lui, vi entrano e vi prendono dimora; e l’ultima condizione di quell’uomo diventa peggiore della prima. Così avverrà anche a questa generazione malvagia»” (Mt 12,43-45). Vergine Maria, Madre della Redenzione, Angeli, Santi, fate che camminiamo sempre con i pensieri di Cristo Gesù. @@@</p>
<p>27/2/20 RIFLESSIONE – IL PECCATO DEL CRISTIANO. Il vero peccato cristiano è la perdita fatta dal discepolo di Gesù cristiano della sua verità. Poiché i cristiani sono un solo corpo in Cristo, se chi sta in alto perde la sua verità, anche coloro che sono dalla loro verità, perderanno a loro volta la verità. Per questa riflessione ci lasceremo aiutare dal Libro dell’Apocalisse. Lo Spirito Santo mostra ad ogni angelo quale sua verità ha perso. All’angelo della Chiesa che è a Èfeso scrivi: “Così parla Colui che tiene le sette stelle nella sua destra e cammina in mezzo ai sette candelabri d’oro. Conosco le tue opere, la tua fatica e la tua perseveranza, per cui non puoi sopportare i cattivi. Hai messo alla prova quelli che si dicono apostoli e non lo sono, e li hai trovati bugiardi. Sei perseverante e hai molto sopportato per il mio nome, senza stancarti. Ho però da rimproverarti di avere abbandonato il tuo primo amore. Ricorda dunque da dove sei caduto, convèrtiti e compi le opere di prima. Se invece non ti convertirai, verrò da te e toglierò il tuo candelabro dal suo posto. Tuttavia hai questo di buono: tu detesti le opere dei nicolaìti, che anch’io detesto. Chi ha orecchi, ascolti ciò che lo Spirito dice alle Chiese. Al vincitore darò da mangiare dall’albero della vita, che sta nel paradiso di Dio”. All’angelo della Chiesa che è a Smirne scrivi: “Così parla il Primo e l’Ultimo, che era morto ed è tornato alla vita. Conosco la tua tribolazione, la tua povertà – eppure sei ricco – e la bestemmia da parte di quelli che si proclamano Giudei e non lo sono, ma sono sinagoga di Satana. Non temere ciò che stai per soffrire: ecco, il diavolo sta per gettare alcuni di voi in carcere per mettervi alla prova, e avrete una tribolazione per dieci giorni. Sii fedele fino alla morte e ti darò la corona della vita. Chi ha orecchi, ascolti ciò che lo Spirito dice alle Chiese. Il vincitore non sarà colpito dalla seconda morte”. All’angelo della Chiesa che è a Pèrgamo scrivi: “Così parla Colui che ha la spada affilata a due tagli. So che abiti dove Satana ha il suo trono; tuttavia tu tieni saldo il mio nome e non hai rinnegato la mia fede neppure al tempo in cui Antìpa, il mio fedele testimone, fu messo a morte nella vostra città, dimora di Satana. Ma ho da rimproverarti alcune cose: presso di te hai seguaci della dottrina di Balaam, il quale insegnava a Balak a provocare la caduta dei figli d’Israele, spingendoli a mangiare carni immolate agli idoli e ad abbandonarsi alla prostituzione. Così pure, tu hai di quelli che seguono la dottrina dei nicolaìti. Convèrtiti dunque; altrimenti verrò presto da te e combatterò contro di loro con la spada della mia bocca. Chi ha orecchi, ascolti ciò che lo Spirito dice alle Chiese. Al vincitore darò la manna nascosta e una pietruzza bianca, sulla quale sta scritto un nome nuovo, che nessuno conosce all’infuori di chi lo riceve”. All’angelo della Chiesa che è a Tiàtira scrivi: “Così parla il Figlio di Dio, Colui che ha gli occhi fiammeggianti come fuoco e i piedi simili a bronzo splendente. Conosco le tue opere, la carità, la fede, il servizio e la costanza e so che le tue ultime opere sono migliori delle prime. Ma ho da rimproverarti che lasci fare a Gezabele, la donna che si dichiara profetessa e seduce i miei servi, insegnando a darsi alla prostituzione e a mangiare carni immolate agli idoli. Io le ho dato tempo per convertirsi, ma lei non vuole convertirsi dalla sua prostituzione. Ebbene, io getterò lei in un letto di dolore e coloro che commettono adulterio con lei in una grande tribolazione, se non si convertiranno dalle opere che ha loro insegnato. Colpirò a morte i suoi figli e tutte le Chiese sapranno che io sono Colui che scruta gli affetti e i pensieri degli uomini, e darò a ciascuno di voi secondo le sue opere. A quegli altri poi di Tiàtira che non seguono questa dottrina e che non hanno conosciuto le profondità di Satana – come le chiamano –, a voi io dico: non vi imporrò un altro peso, ma quello che possedete tenetelo saldo fino a quando verrò. Al vincitore che custodisce sino alla fine le mie opere darò autorità sopra le nazioni: le governerà con scettro di ferro, come vasi di argilla si frantumeranno, con la stessa autorità che ho ricevuto dal Padre mio; e a lui darò la stella del mattino. Chi ha orecchi, ascolti ciò che lo Spirito dice alle Chiese” (Ap 2,1-29). All’angelo della Chiesa che è a Sardi scrivi: “Così parla Colui che possiede i sette spiriti di Dio e le sette stelle. Conosco le tue opere; ti si crede vivo, e sei morto. Sii vigilante, rinvigorisci ciò che rimane e sta per morire, perché non ho trovato perfette le tue opere davanti al mio Dio. Ricorda dunque come hai ricevuto e ascoltato la Parola, custodiscila e convèrtiti perché, se non sarai vigilante, verrò come un ladro, senza che tu sappia a che ora io verrò da te. Tuttavia a Sardi vi sono alcuni che non hanno macchiato le loro vesti; essi cammineranno con me in vesti bianche, perché ne sono degni. Il vincitore sarà vestito di bianche vesti; non cancellerò il suo nome dal libro della vita, ma lo riconoscerò davanti al Padre mio e davanti ai suoi angeli. Chi ha orecchi, ascolti ciò che lo Spirito dice alle Chiese”. All’angelo della Chiesa che è a Filadèlfia scrivi: “Così parla il Santo, il Veritiero, Colui che ha la chiave di Davide: quando egli apre nessuno chiude e quando chiude nessuno apre. Conosco le tue opere. Ecco, ho aperto davanti a te una porta che nessuno può chiudere. Per quanto tu abbia poca forza, hai però custodito la mia parola e non hai rinnegato il mio nome. Ebbene, ti faccio dono di alcuni della sinagoga di Satana, che dicono di essere Giudei, ma mentiscono, perché non lo sono: li farò venire perché si prostrino ai tuoi piedi e sappiano che io ti ho amato. Poiché hai custodito il mio invito alla perseveranza, anch’io ti custodirò nell’ora della tentazione che sta per venire sul mondo intero, per mettere alla prova gli abitanti della terra. Vengo presto. Tieni saldo quello che hai, perché nessuno ti tolga la corona. Il vincitore lo porrò come una colonna nel tempio del mio Dio e non ne uscirà mai più. Inciderò su di lui il nome del mio Dio e il nome della città del mio Dio, della nuova Gerusalemme che discende dal cielo, dal mio Dio, insieme al mio nome nuovo. Chi ha orecchi, ascolti ciò che lo Spirito dice alle Chiese”. All’angelo della Chiesa che è a Laodicèa scrivi: “Così parla l’Amen, il Testimone degno di fede e veritiero, il Principio della creazione di Dio. Conosco le tue opere: tu non sei né freddo né caldo. Magari tu fossi freddo o caldo! Ma poiché sei tiepido, non sei cioè né freddo né caldo, sto per vomitarti dalla mia bocca. Tu dici: Sono ricco, mi sono arricchito, non ho bisogno di nulla. Ma non sai di essere un infelice, un miserabile, un povero, cieco e nudo. Ti consiglio di comperare da me oro purificato dal fuoco per diventare ricco, e abiti bianchi per vestirti e perché non appaia la tua vergognosa nudità, e collirio per ungerti gli occhi e recuperare la vista. Io, tutti quelli che amo, li rimprovero e li educo. Sii dunque zelante e convèrtiti. Ecco: sto alla porta e busso. Se qualcuno ascolta la mia voce e mi apre la porta, io verrò da lui, cenerò con lui ed egli con me. Il vincitore lo farò sedere con me, sul mio trono, come anche io ho vinto e siedo con il Padre mio sul suo trono. Chi ha orecchi, ascolti ciò che lo Spirito dice alle Chiese”» (Ap 3,1-22). Si narra che un giorno un re andò a confessarsi. Il confessore ascolta con attenzione quanto gli veniva detto. Non appena tutti i peccati gli furono manifestati, disse al penitente: “Finora lei, Maestà, ha confessato i peccati di Carlo. La prego ora di confessare i peccati del re”. Quali sono i peccati del re? Sono i peccati che riguardano il proprio ministero, sia in campo religioso che in ogni altro campo: politico, sociale, professionale di qualsiasi natura. Più si è posto in alto e più grande è la responsabilità in ordine alla verità e alla giustizia. La responsabilità di un papa non è quella di un vescovo. Quella di un vescovo non è quella di un parroco. Quella di un parroco non è quella di un altro presbitero. Quella di un presbitero non è quella di un cresimato. Quella di un cresimato non è quella di un battezzato. La stessa regola di gravità della responsabilità vale per ogni altra gerarchia. Ma di questi peccati neanche si conosce l’esistenza. Ma sono questi peccati che arrecano tanti danni nella Chiesa e nella società. Per un peccato si può smarrire l’intera chiesa, l’intera diocesi e parrocchia. Ma anche si può impoverire spiritualmente, moralmente, socialmente, politicamente, economicamente una intera nazione. Sappiamo dalla storia che il peccato di Salomone portò la divisione nel grande regno d’Israele. Ma sappiamo che molti peccati hanno portato la divisione nella Chiesa. Ecco perché è necessario conoscere “i peccati del re”, cioè i peccati del proprio ministero e chiedere umilmente perdono. I danni che essi provocano sono ingentissimi. Per i peccati di un “re”, si può rovinare l’opera della salvezza del Signore nostro Dio. Ecco perché è necessario che ogni cristiano riconosca il suo peccato cristiano e lo confessi perché non venga più commesso. Basta un solo peccato cristiano per coprire la faccia della terra di tenebra fitta. Che il Signore ci aiuti affinché questo peccato sia sempre evitato. Vergine Maria, Madre della Redenzione, Angeli, Santi, fate che mai il cristiano commette questo triste peccato cristiano. Per lui si oscura il sole della verità nella Chiesa e nel mondo.</p>
<p>28/2/20 MEDITAZIONE – È DURO PER TE RIVOLTARTI CONTRO IL PUNGOLO. Realmente il Signore vuole la salvezza di ogni uomo. Veramente dona ogni grazia, verità, luce, sapienza, intelligenza perché tutti possano giungere alla vera redenzione. Nessuno potrà accusare Dio, nel giorno del giudizio sia particolare che universale, di essere stato abbandonato o di non essere stato da Lui aiutato in ogni cosa nel cammino verso la luce eterna. Quando un uomo non raggiunge la salvezza la responsabilità è solo dell’uomo. È personale se ha rifiutato il dono di Dio che viene a lui attraverso mille vie e mille modalità che sono solo frutto della sapienza eterna e della divina intelligenza. È nostra, di noi cristiani, se abbiamo omesso di mostrare la bellezza di Cristo e del suo Vangelo al mondo intero. Oggi non solo l’omissione dei cristiani nella non predicazione del Vangelo, ma molto di più gli scandali del discepolo di Gesù, che vive di grande immoralità e vera idolatria, allontana molte persone dalla fede in Cristo. Gli scandali impediscono che si arrivi alla vera fede che è possibile vivere solo nella Chiesa una, santa, cattolica, apostolica. Ogni peccato del cristiano allontana il mondo da Cristo Signore. Non solo. Più il cristiano pecca e più lui si allontana dal suo Dio. Il cuore diviene come lastra di bronzo o di piombo. Difficilmente la grazia potrà penetrare in esso. Anche la mente diviene di rame. Così diviene quasi impossibile che la sapienza dello Spirito Santo la possa governare. Se un’anima non raggiunge la luce eterna la responsabilità è solo dell’uomo. Nessuno mai potrà accusare il Signore Dio nostro. Lui dal cielo fa sempre piovere la luce eterna. Ostacolo a che la luce possa trasformare cuore e mente, anima e spirito è solo il nostro peccato. Questa verità mai va dimenticata. La storia attesta che non appena ci si allontana dal Signore, non solo si perde la grazia di Dio, ma anche la sua sapienza non ci governa più. Al suo posto regnano stoltezza e insipienza e si cammina di peccato in peccato, senza più ritorno. Nel momento in cui sulla via di Damasco Paolo è stato avvolto dalla luce ed entra in dialogo con il Signore, sente la voce del suo Salvatore che gli dice: “È duro per te rivoltarti contro il pungolo”. È questa una immagine contadina. L’agricoltore spinge in avanti i buoi servendosi di un pungolo. Anche Paolo veniva spinto verso la grazia attraverso il pungolo della coscienza, contro la quale lui recalcitrava, ma senza alcun successo. Il Signore lo illuminava attraverso gli eventi storici, ma lui rifiutava di aprire la sua mente e il suo cuore. Vedeva la luce, ma chiudeva gli occhi per non vederla. Sentiva nel più profondo di sé che quanto si predicava di Gesù Signore era purissima verità. Lui però perseverava nella sua ostinazione. Recalcitrava. Sentiva il pungolo, ma non voleva obbedire ad esso. Recalcitrava, ma non riusciva a soffocare la sua coscienza. Questa lotta interiore l’Apostolo la rivela nella Lettera ai Romani: “Io so infatti che in me, cioè nella mia carne, non abita il bene: in me c’è il desiderio del bene, ma non la capacità di attuarlo. Me infelice! Chi mi libererà da questo corpo di morte? Siano rese grazie a Dio per mezzo di Gesù Cristo nostro Signore! Io dunque, con la mia ragione, servo la legge di Dio, con la mia carne invece la legge del peccato (Cfr. Rm 7,18-25). Per Paolo il pungolo è stato potentissimo. Lui sentiva il tormento della coscienza. In Lui ha vinto la luce di Cristo Signore. Madre della Redenzione, Angeli, Santi, fate che anche in noi sempre vinca la luce di Dio.</p>
<p>29/2/20 MEDITAZIONE - CON QUALE AUTORITÀ FAI QUESTE COSE? Volendo enumerare forme, modalità, tipi di autorità esercitati sulla terra e nei cieli santi, diciamo subito che diviene impossibile poterlo fare. Ne indichiamo solo alcune di queste forme. Vi è l’autorità di natura, di scienza, di intelligenza, di carisma, di ministero, di consacrazione. Vi è l’autorità data dagli uomini e l’autorità data da Dio. Vi è l’autorità temporanea, quella duratura, quella parziale, quella totale o universale. Vi è l’autorità condivisa e quella personale. Vi è l’autorità che si esercita nella comunione gerarchica e quella di sottomissione. Vi è l’autorità per comando ricevuto. Vi è l’autorità usurpata, quella arbitraria, quella senza legge e quella con legge. Vi è l’autorità originante e l’autorità originata. Dio è l’autorità principio e fonte di ogni altra autorità. Vi è l’autorità partecipata. Ad ogni modalità di autorità corrisponde una particolare responsabilità dinanzi a Dio e al mondo intero. Se la responsabilità è vissuta secondo giustizia corrispondente alla natura della propria verità, si lavora per aprire le porte del più grande bene sulla terra e nei cieli. Se invece la responsabilità non è vissuta nel rispetto della giustizia che nasce dall’autorità di cui si è investiti, si lavora solo per creare più grande miseria sulla terra e anche nell’eternità. Nella Chiesa vi è l’autorità del Papa, dei Vescovi, dei Presbiteri, dei Diaconi, dei cresimati e dei battezzati. Nella famiglia vi è l’autorità del padre e della madre. Possiamo affermare che ogni uomo che viene al mondo è portatore di una speciale, particolare, personale autorità di natura alla quale se ne potranno aggiungere molte altre. Tutto è dall’autorità. La Scrittura rivela che più in alto si è posti in autorità e più responsabilità si ha dinanzi a Dio e agli uomini. La responsabilità non è per tutti uguali, perché in autorità non è uguale per tutti. Oggi si vuole che autorità di Dio e autorità degli uomini siano uguali, senza alcuna differenza. L’uomo, consumato da questo principio di falsità, ha preso il posto di Dio, esercita l’autorità di Dio, stabilendo lui ciò che è bene e ciò che è male. Questo abuso di autorità è la fonte di tutti i mali che sono sulla terra e anche nell’eternità. Dio mai darà la sua gloria all’uomo, la gloria cioè di essere la sola sorgente di ogni verità e di conseguenza di ogni autorità. Anche nella Chiesa oggi molti sono i mali da questo principio di uguaglianza nell’autorità. Siamo tutti uguali in autorità. Questa è vera bestemmia, perché peccato contro lo Spirito Santo. È peccato contro lo Spirito Santo perché si distrugge l’ordine da Lui creato nel corpo di Cristo. In questo corpo ognuno è chiamato ad esercitare una sua particolare autorità in ordine al dono della grazia e della verità. L’esercizio dell’autorità mai però potrà avvenire in modo autonomo e indipendente, ma sempre in comunione e la comunione mai potrà esistere nella sua verità se non come comunione gerarchica. L’eresia dell’uguaglianza nelle autorità che vengono da Dio, mai dagli uomini, sta creando confusione e caos in molti cuori. Quando questo avviene è segno che la superbia di Satana si è introdotta nel nostro cuore e lo governa. Quando c’è caos e confusione, cosa deve fare il discepolo di Gesù? Rimanere nelle verità della sua autorità. Rispettare la verità di ogni altra autorità. Prestare obbedienza piena ad ogni autorità superiore, così come Cristo Gesù ha prestato obbedienza al Sinedrio e a Pilato che lo ha consegnato per essere crocifisso. La croce per obbedienza è l’esercizio più alto per chi vuole vivere la verità di ogni autorità. L’autorità di Cristo Gesù è l’obbedienza fino alla morte di croce. Nella Chiesa non ci sono martiri per disobbedienza. Ci sono solo martiri che hanno saputo rinnegarsi vivendo nell’umiltà del cuore e nella mitezza del loro spirito, sempre mosso e guidato dallo Spirito Santo. Altre vie non se ne conoscono. Affermare l’esistenza di altre vie è impugnare la verità conosciuta e testimoniata. A Gesù viene chiesto: “Con quale autorità fai queste cose?”. Quando si dice una parola ed essa si compie, diviene storia, fatto, opera, l’autorità mai potrà essere negata. Essa è reale, evidente. Urge però chiedersi: “Questa autorità viene da Dio o da Satana?”. Scribi e farisei dicevano che veniva dal diavolo. Possiamo noi sapere o conoscere quando un’autorità viene da Dio e quando viene dal diavolo? L’autorità viene da Dio quando ogni parola che noi proferiamo è conforme alla Parola di Dio, alla Parola di Cristo Gesù, al Vangelo, alla sana morale, alla giustizia, ad ogni comandamento dato dal Signore. Parole e opere devono avere un’unica sorgente. Se la parola viene da Satana anche l’autorità viene da Satana. Se invece la Parola viene da Dio, anche le opere sono da Dio. Cristo Gesù vive un’autorità che viene da Dio, perché le sue parole vengono da Dio. Venendo le parole da Dio, anche le opere vengono da Dio. È questa unità di parole ed opere, di morale e vita, che manifesta se un’autorità viene da Dio oppure dal diavolo. Poiché Gesù dice le Parole del Padre, che sono Parole di vita eterna, anche le opere sono dal Padre. Madre della Redenzione, Angeli, Santi, fate che parole e opere in noi siano sempre del Padre. Se una parola viene da Satana, anche se l’autorità viene da Dio, il suo uso è governato da Satana.</p>


</div> <!-- dbase -->

<style>
a {color:gold}
</style>

<script type="text/javascript">

var custom = function () {
document.getElementById("titolo").innerHTML="Motus";
document.getElementById("verso").style.font="italic 20pt georgia";
document.getElementById("logo").src = "../mm_dibruno.png";
}

var subuno = function(e) {
return;
}

var subdue = function() {
return;
}

</script>

</body>
</html>
