<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../pills.css" />
<link rel="icon" type="image/x-icon" href="../zapp.ico"/>
<script type="text/javascript" src="../pills.js"></script>
<title>ZAPP</title>
</head>

<body>

<div id="dbase" class="buio">

<div id="zero">
<p>NUOVA FILOCALIA</p>
<p>OLIVIER CLEMENT</p>
</div>

<p>Fratelli, durano forse i nostri anni? Essi si disfano giorno dopo giorno. Quelli che erano non sono più, quelli che verranno non sono ancora. Gli uni sono passati, gli altri non arriveranno se non per passare a loro volta. L'oggi non esiste se non nell'istante in cui parliamo. Le prime ore sono passate, le altre non esistono ancora, verranno, ma per riversarsi nel nulla ... Nessuno ha stabilità in se stesso. Il corpo non possiede l'essere, non rimane in se stesso. Cambia con l'età, cambia con il tempo e con i luoghi, cambia con le malattie e gli incidenti. Gli astri non hanno stabilità maggiore; hanno i loro segreti cambiamenti, ruotano nello spazio ... non sono stabili, non sono l'essere. Neppure il cuore dell'uomo è stabile. Quanti pensieri, quanti slanci lo agitano, quanti piaceri lo traggono di qua e di là e lo lacerano! La stessa mente dell'uomo, per quanto sia dotata di ragione, cambia, non possiede l'essere. Vuole e non vuole, sa e ignora, ricorda e dimentica. Nessuno ha in sé l'unità dell'essere ... Dopo tante sofferenze, malattie, difficoltà e fatiche, torniamo umilmente a quell'Uno. Entriamo in quella città i cui abitanti partecipano dell'essere stesso. (Agostino di lppona, Esposizioni sui salmi 121,6)</p>
<p>Chi dunque ti ha concesso di contemplare la bellezza del cielo, il corso del sole, i cicli della luna, milioni di stelle, l'armonia e il ritmo che emanano dal mondo come da una cetra, il ritorno delle stagioni, l'alternarsi dei mesi, il ritmo dell'anno, la divisione del giorno dalla notte, i frutti della terra, l'immensità dell'aria, l'immobile fuga delle onde, i fiumi profondi, il canto del vento? Chi ti ha dato l'agricoltura, gli alimenti, le arti, case, leggi, una repubblica, costumi civili, l'amicizia per il tuo simile? (Gregorio di Nazianzo, Discorso 14, sull'amore dei poveri 23)</p>
<p>Noi ammiriamo molte cose, ma senza timore: per esempio la bellezza dei colonnati, quella dei capolavori della pittura o dei corpi nel loro fiorire. Ammiriamo anche l'immensità e l'abisso infinito del mare, ma con timore, quando ci sporgiamo su quell'abisso. Allo stesso modo l'autore sacro, sporto si sull'oceano infinito, abissale, della sapienza di Dio, è stato preso da vertigine. Ammirò con tremore e indietreggiò dicendo: "Ti benedirò perché tu sei ammirato con sacro timore; mirabili sono le tue opere". E inoltre: "La conoscenza di te è stata per me meravigliosa ... mi è impossibile raggiungerla". (Giovanni Crisostomo, L'incomprensibilità di Dio 1,5) </p>
<p>Mi sono messo in cerca del senso della vita. Ricchezza e agi presentano dapprima un'attrattiva ... Tuttavia la maggioranza degli uomini, spinti dalla loro stessa natura, hanno scoperto che l'uomo ha qualcosa di meglio da fare che rimpinzarsi e ammazzare il tempo. All'uomo la vita è stata data per compiere un'opera valida, per esercitare un'arte qualificata. Non è possibile che gli sia stata data senza alcuna prospettiva di eternità. Altrimenti come si potrebbe ritenere dono di Dio una vita così rosa dall'angoscia, ostacolata da tante contrarietà e che di per sé non può fare altro che logorarsi, dai balbettii della culla ai vaneggiamenti della vecchiaia? Per questo gli uomini hanno messo in pratica la pazienza, la castità e il perdono. Vivere bene significava per loro agire e pensare bene. D'altronde il Dio immortale poteva forse darci una vita senz'altro orizzonte che la morte? Poteva ispirarci un tale desiderio di vivere, se questo non doveva approdare ad altro che all'orrore della morte ? ... Allora ho cercato di conoscere meglio Dio ... Parecchie religioni ammettono l'esistenza di varie famiglie di divinità, immaginano dèi maschi e dèi femmine, e descrivono le successioni di questi dèi che nascono gli uni dagli altri. Altre religioni affermano che esistono divinità maggiori e divinità minori, con attributi diversi. Certi pretendono che non esista alcun dio e venerano la natura che, secondo loro, deve la sua esistenza all'effetto di un gioco e del caso. I più tuttavia ammettono l' esistenza di un dio, ma lo ritengono indifferente verso gli uomini ... Stavo riflettendo su questi problemi quando mi capitarono sotto mano quei libri che, secondo la tradizione religiosa degli ebrei, sarebbero stati composti da Mosè e dai profeti. In essi trovai questa testimonianza diretta che il Dio creatore rende di se stesso in questi termini: "Io sono colui che sono", e: "Ecco quello che dirai ai figli di Israele: Colui che è mi ha mandato a voi" (Es 3,14). Fui pieno di ammirazione per questa definizione perfetta che traduce in parole intelligibili l'incomprensibile conoscenza di Dio. Nulla meglio dell'essere suggerisce Dio: ciò che non può avere né fine né inizio ... E poiché l'eternità di Dio non può rinnegare se stessa, Dio, per affermare la sua inaccessibile eternità, non ha avuto bisogno d'altro che di affermare solennemente che egli è ... Ma occorreva riconoscere anche l'opera divina ... "Egli tiene il cielo nel suo palmo e la terra nel cavo della sua mano" (Is 40,12); e più oltre: "Il cielo è il mio trono e la terra lo sgabello dei miei piedi ... Non è forse la mia mano che ha fatto tutte queste cose?" (Is 66, 1 -2). Tutto il cielo è contenuto nel palmo di Dio, la terra tutta intera nel cavo della sua mano ... Il cielo è anche il suo trono, e la terra lo sgabello dei suoi piedi. Si deve certamente evitare di rappresentare Dio, secondo una fantasticheria tutta umana, come uno che stia assiso in trono, con i piedi su uno sgabello. Ciò che gli serve da trono e da sgabello è la sua onnipotente infinitezza, che tutto racchiude nel suo palmo e nel cavo della sua mano. Le immagini prese in prestito dalle realtà create significano che Dio esiste in esse e fuori di esse, che egli le trascende e le pervade, che egli supera e abita tutte le cose: il palmo e il cavo della sua mano simboleggiano la potenza della sua divinità che si svela. Il trono e lo sgabello indicano che egli domina sulle cose esteriori perché è a esse interiore; nello stesso tempo le avvolge e le rinchiude all'interno di se stesso. Sta dentro e fuori di tutto ... Nulla può sfuggire a colui che è l'infinito ... Ciò che veniva alla luce attraverso le mie ricerche era ben espresso dal profeta: "Dove andare lontano dal tuo spirito, dove fuggire lontano dal tuo volto? Se salgo ai cieli, tu sei là, se discendo agli inferi, eccoti! Se prendo le ali dell'aurora, e vado ad abitare all'estremità del mare, là ancora mi guiderà la tua mano, mi afferrerà la tua destra" (Sal 138, 7-10). Non c'è alcun luogo senza Dio, non c'è luogo se non in Dio ... Ero felice di contemplare il mistero della sua sapienza e il suo carattere inaccessibile. Adoravo l'eternità e l'immensità del mio Padre e Creatore. Ma desideravo pure contemplare la bellezza del mio Signore ... Il mio fervore, tradito dalla debolezza della mia mente, restava prigioniero della propria ricerca quando scoprii nelle parole del profeta questo magnifico pensiero su Dio: "Il Creatore si svela, per analogia, nella bellezza delle sue creature" (Sap 13,5) ... Il cielo e l'aria sono belli, la terra e il mare sono belli. L'universo deve alla grazia divina il nome di "cosmo" datogli dai greci, e che significa "ornamento" ... Il signore della bellezza creata non deve forse essere la bellezza di ogni bellezza? ... Ma quali frutti trarre da una santa intuizione di Dio, se la morte sopprime ogni sentimento, se mette fine irrevocabilmente a un'esistenza che declina? ... La mia anima si smarriva, tremando nel timore per se stessa e per il suo corpo. Era angosciata per la sua sorte e per il corpo in cui abitava e che sarebbe perito con essa, quando, dopo la Legge e i profeti, ebbi accesso alla conoscenza dell'insegnamento del vangelo e degli apostoli: "In principio era il Verbo e il Verbo era presso Dio e il Verbo era Dio. Egli era in principio presso Dio. Tutto è stato fatto per mezzo di lui. E senza di lui nulla è stato fatto. Di ogni essere creato in lui, egli era la vita e la vita è la luce degli uomini, e la luce splende nelle tenebre e le tenebre non hanno potuto spegnerla ... Il Verbo era la luce vera che illumina ogni uomo che viene nel mondo. Era nel mondo e il mondo è stato fatto per mezzo di lui e il mondo non l'ha riconosciuto ... Ma a tutti quelli che l'hanno accolto ha dato potere di diventare figli di Dio, a quelli che credono nel suo nome ... E il Verbo si è fatto carne e ha abitato in mezzo a noi e noi abbiamo visto la sua gloria, gloria che riceve dal Padre suo come figlio unigenito pieno di grazia e di verità" (Gv 1,1-5.9-10.12.14). La mia intelligenza sorpassò lì i suoi limiti e apprese su Dio più di quanto presentiva. Compresi che il mio creatore era Dio nato da Dio. Appresi che il Verbo è Dio, e con lui fin dal principio. Conobbi la luce del mondo ... Compresi che il Verbo si è fatto carne, che ha abitato in mezzo a noi ... Quelli che lo hanno accolto sono stati fatti figli di Dio, con una nascita non dalla carne, ma dalla fede ... Questo dono di Dio è proposto a tutti ... è ricevuto dalla libertà che vi trova il suo compimento. Ora però questa possibilità, data a tutti, di diventare figli di Dio si arenava in una fede debole, esitante: le nostre difficoltà infatti rendono dolorosa la speranza, il desiderio si esaspera e la fede si indebolisce. È per questo che il Verbo di Dio si è fatto carne: per mezzo del Verbo fatto carne, la carne poteva elevarsi fino al Verbo ... Senza impoverirsi della sua divinità, si è fatto il Dio della nostra carne ... La mia anima accolse nella gioia la rivelazione di questo mistero. Per mezzo della carne mi avvicinavo a Dio, per mezzo della fede ero chiamato a una nuova nascita. Potevo ottenere la rigenerazione dall'alto ... Così ero sicuro di non poter essere ridotto al nulla. (Ilario di Poitiers, La Trinità 1,1-13) </p>
<p>[Dio è bellezza.] È questa bellezza a produrre ogni amicizia, ogni comunione. È questa bellezza ... a muovere tutti gli esseri e a conservarli dando loro l'amoroso desiderio della loro propria bellezza. Essa costituisce dunque per ciascuno il suo limite e l'oggetto del suo amore, poiché è lei il suo fine ... e il suo modello: tutto infatti si definisce a sua immagine. Così, l'autentica bellezza si confonde con la bontà, perché, qualunque sia il motivo che muove gli esseri, essi tendono sempre alla bellezza-bontà, e non c'è cosa alcuna che non partecipi della bellezza-bontà ... Grazie a essa tutte le cose sussistono, sono unite e distinte, identiche e opposte, simili e dissimili, i contrari comunicano e gli elementi uniti si sottraggono alla confusione ... Ancora grazie a essa tutto comunica con tutto, ciascuno alla sua maniera, gli esseri si amano senza perdersi gli uni negli altri, tutto si armonizza, le parti si accordano in seno al tutto ... le generazioni si succedono, le menti, le anime e i corpi restano nello stesso tempo fissi e mobili perché essa è per loro simultaneamente stasi e movimento, dato che è al di là dell'una e dell'altro. (Dionigi l'Areopagita, Nomi divini 4,7) </p>
<p>In Dio, il desiderio di éros è estatico. Grazie a esso gli amanti non si appartengono più. Appartengono a coloro che essi amano ... Anche Dio esce da se stesso ... quando cattura tutti gli esseri con il sortilegio del suo amore e del suo desiderio ... In breve, si può dire che la bellezza-bontà è l'oggetto del desiderio di éros, ed è lei stessa desiderio di éros. (Dionigi l'Areopagita, Nomi divini 4,13) </p>
<p>Dio produce e genera l'amore (agape) e l'éros: egli ha spinto fuori di sé quelle cose che erano in lui, e che sono le creature; per questo di lui è detto: Dio è amore. Il Cantico dei cantici lo chiama agape, o anche "voluttà" (glykasm6s) e "desiderio" (epithymia), cioè éros: egli è veramente il solo degno di agape e di éros. In quanto l' éros amante deriva da lui, si può dire che Dio si mette in movimento, dato che l'ha generato, ma in quanto è lui stesso il vero oggetto degno di éros e di agape, mette in movimento le creature che guardano a lui e posseggono la potenza del desiderio secondo la propria natura. (Massimo il Confessore, Scoli sul corpus areopagitico (sui "Nomi divini") 4, 16) </p>
<p>Beato colui il cui desiderio di Dio è divenuto simile alla passione dell'amante per la persona amata. (Giovanni Climaco, Scala XXX,5) </p>
<p>Il desiderio della visione: la fede. Il desiderio del possesso: la speranza. Il desiderio dell'amore: la carità. Con l'attesa, Dio accresce il desiderio. Con il desiderio, scava le anime. Scavandole, le rende più capaci di riceverlo. (Agostino di lppona, Commento alla Prima lettera di Giovanni 4,6) </p>
<p>Corri alle sorgenti, desidera le sorgenti delle acque. Presso Dio sgorga la sorgente della vita che non può inaridire. Nella sua luce c'è una luce che nulla potrà mai oscurare. Il tuo desiderio vada a quella luce che i tuoi occhi non conoscono. Vedendo questa luce, l'occhio interiore si aguzza. Bevendo a questa sorgente, la sete interiore diventa più ardente. (Agostino di lppona, Esposizioni sui salmi 41,2) </p>
<p>Qui [nell'ambito spirituale] la nascita non dipende da un intervento esterno, come succede per gli esseri corporei che si riproducono nel corpo. Essa è il risultato di una libera scelta, e così noi siamo in un certo senso genitori di noi stessi, poiché creiamo noi stessi quali vogliamo essere e con la nostra libertà ci diamo forma secondo il modello che scegliamo. (Gregorio di Nissa, Vita di Mosè 2,3) </p>
<p>Alziamoci dunque, finalmente: la Scrittura ce ne rivolge l'invito, con le parole: "Ecco per noi l'ora di svegliarci dal sonno" (Rm 13,II). Gli occhi aperti alla luce deificante, gli orecchi colpiti dal tuono, ascoltiamo la potente voce di Dio che ci sollecita ogni giorno: "Oggi, ascoltate la sua voce, non indurite il vostro cuore" (Sal 94, 7-8). E inoltre: "Chi ha orecchi intenda ciò che Dio dice alle chiese" (Ap 2, 7). E che cosa dice? "Venite, figli, ascoltatemi, vi insegnerò il timore del Signore" (Sal 33,12). "Correte mentre avete la luce della vita, perché non vi avvolgano le tenebre della morte" (Gv 12,35). E il Signore, cercando in mezzo alla folla un operaio, dice inoltre: "Qual è l'uomo che vuole la vita ... ?" (Sal 33,13). Se tu, all'udirlo, rispondi: "Io", Dio ti dice: "Vuoi la vita vera ed eterna?". Allora "custodisci la tua lingua dal male e le tue labbra dalle parole ingannatrici. Allontanati dal male, fa' il bene, cerca la pace e perseguila" (Sal 33,14-15). E quando avrete fatto questo, io poserò i miei occhi su di voi, presterò orecchio alle vostre preghiere "e prima ancora che voi mi invochiate, dirò: eccomi" (ls 58,9; Sal 33,16). (Benedetto, Regola, Prologo 8-18) </p>
<p>Il Signore si aspetta che noi rispondiamo giorno dopo giorno ai suoi santi insegnamenti mediante le nostre azioni. Infatti i giorni di questa vita ci sono donati come una proroga per correggere i nostri errori, secondo la parola dell'Apostolo: "Non sai che Dio è paziente per farti cambiare vita?" (Rm 2,4). E nella sua tenerezza il Signore dice: "Non voglio la morte del peccatore, ma che si converta e viva" (Ez 18,23). (Benedetto, Regola, Prologo 35-38) </p>
<p>La maggior parte degli esseri umani, chiusi nel loro corpo mortale come la lumaca nel suo guscio, trincerati nelle loro ossessioni come istrici, si formano l'idea del Dio beato prendendo a modello se stessi. (Clemente di Alessandria, Stromati V,11,68,1) </p>
<p>I chicchi che si trovano dentro la melagrana non possono vedere gli oggetti esterni alla scorza, perché stanno all'interno. Allo stesso modo l'uomo, chiuso insieme con tutta la creazione nella mano di Dio, non può contemplare Dio ... Per mezzo di lui tu parli, per mezzo di lui respiri, e non lo sai! Perché il tuo occhio è cieco, il tuo cuore indurito. Ma, se vuoi, puoi guarire. Affidati al medico, egli ti aprirà gli occhi dell'anima e del cuore. Chi è il medico? È Dio, con la sua parola e la sua sapienza. (Teofilo di Antiochia, Ad Autolico 1,5.7) </p>
<p>Ogni concetto formulato dall'intelletto nel tentativo di cogliere e discernere la natura divina, perviene solo a foggiarsi un idolo, ma non a far conoscere Dio. (Gregorio di Nissa, Vita di Mosè 2,165 (PG 44,377B; SC 1 bis, p. 212) </p>
<p>Solo lo stupore può circondare l'inattorniabile potenza. (Massimo il Confessore, Problemi 21) </p>
<p>Parla la sposa: "Nella notte ho cercato di sapere qual è la sua essenza ... Ma non ho potuto trovarlo. L'ho chiamato con tutti i nomi con cui si può chiamare, ma nessun nome ha avuto la forza di raggiungerlo". Come infatti raggiungere con un nome colui che è al di là di ogni nome? (Gregorio di Nissa, Omelie sul Cantico dei cantici 6) </p>
<p>Oh, tu, l'al di là di tutto, come chiamarti con un altro nome? Quale inno può cantarti? Nessuna parola può esprimerti. Quale mente può afferrarti? Nessuna intelligenza ti concepisce. Tu solo sei ineffabile: da te infatti tutte le parole sono uscite. Tutti gli esseri ti celebrano, quelli che hanno voce e quelli che non l'hanno. Tutti gli esseri ti rendono onore quelli dotati di pensiero e quelli che ne sono privi. I desideri e i gemiti di tutti verso te si protendono. Tutto ciò che esiste ti prega e verso di te ogni essere che sa leggere il tuo universo eleva un inno di silenzio. In te solo tutto dimora e in te, con unico slancio, tutto approda. Di ogni essere tu sei compimento: uno, tutto, nessuno tu sei, anche se non sei un essere, né l'insieme. Tu possiedi tutti i nomi: come chiamarti, te, il solo cui non si può dare un nome? ... Abbi pietà, tu, l' al di là di tutto. Come chiamarti con un altro nome? (Gregorio di Nazianzo, Poemi l,1,29) </p>
<p>Così istruiti, i teologi lodano la divina Origine perché non ha alcun nome, e li possiede tutti. La lodano perché non ha alcun nome. Riferiscono infatti che la stessa divinità, in visioni mistiche ove si manifesta simbolicamente, rimproverò chi le chiedeva: "Qual è il tuo nome?" (Gen 32,30), e per distoglierlo da ogni conoscenza capace di esprimersi con un nome, gli disse: "Perché domandi il mio nome? È mirabile" (Gdc 13, 18). E non è infatti mirabile questo nome che supera ogni nome, questo nome anonimo, "che trascende tutto ciò che ha nome, non solo nel mondo presente, ma anche nel mondo futuro" (Ef 1,21)? E la lodano perché ha una molteplicità di nomi, quando osservano che essa dice di sé: "Io sono colui che sono" (Es 3,14), o anche Vita, Luce, Dio, Verità; e quando coloro che conoscono Dio celebrano con molteplici nomi la Causa universale, ispirandosi ai suoi effetti, come Bontà, Bellezza, Sapienza ... Corego di vita, Intelligenza ... Anziano di giorni, Giovinezza eterna, Salvezza, Giustizia, Santificazione, Liberazione che supera ogni grandezza e si manifesta all'uomo in una brezza leggera. Essi affermano inoltre che questa divina Origine ... è nello stesso tempo nel cuore dell'universo e al di là del cielo, Sole, Stella, Fuoco, Acqua, Soffio, Rugiada, Nube, Roccia assoluta, Pietra, in una parola tutto ciò che è e niente di ciò che è. Cosi a questa Causa di tutte le cose, che è superiore a tutte le cose, si addicono nel contempo l'assenza di nomi e tutti i nomi delle cose che sono ... Essa contiene in sé dall'inizio ogni cosa ... di modo che la si può lodare e nominare a partire da tutte le cose che sono. (Dionigil'Areopagita, Nomi divini I ,6-7) </p>
<p>Celebrare le negazioni ... per conoscere senza veli questa inconoscenza, velata in ogni essere dalla conoscenza che di lui si può avere, per vedere così questa tenebra sovrasostanziale nascosta da tutta la luce contenuta negli esseri. (Dionigi l'Areopagita, Teologia mistica 2) </p>
<p>Se accade che, vedendo Dio, si capisca ciò che si vede, significa che non si è visto Dio stesso, ma qualcuna di quelle cose conoscibili che a lui devono il proprio essere. Perché in sé egli sta al di sopra di ogni intelligenza e ogni sostanza. Egli esiste in modo sovrasostanziale ed è conosciuto al di là di ogni intellezione solo in quanto è totalmente sconosciuto e non esiste affatto. Ed è questa perfetta inconoscenza, presa nel senso migliore della parola, a costituire la vera conoscenza di colui che supera ogni conoscenza. (Dionigi l'Areopagita, Lettera I a Gaio) </p>
<p>L'infinito è indubbiamente qualcosa di Dio, ma non Dio stesso, il quale è ancora infinitamente al di là. (Massimo il Confessore, Problemi 15) </p>
<p>Noi dunque diciamo che la causa universale, posta al di là dell'universo intero, non è né materia ... né corpo, che non ha né figura, né forma, né qualità, né massa; che non è in alcun luogo, che sfugge a ogni presa dei sensi ... Elevandoci più in alto, diciamo ora che questa causa non è né anima né intelligenza ... che non si può né esprimerla né concepirla, che non ha né numero, né ordine, né grandezza, né piccolezza, né uguaglianza, né diseguaglianza, né somiglianza né dissomiglianza; che non resta immobile né si muove ... che non è né potenza né luce; che non vive e non è vita; che non è né sostanza, né eternità, né tempo; che non si può afferrarla intelligibilmente; che non è né scienza, né verità, né regalità, né sapienza, né uno, né unità, né divinità, né bene; né spirito, né filiazione, né paternità, nel senso in cui noi possiamo intenderla; né alcunché di quanto è accessibile alla conoscenza nostra o alla conoscenza di alcun essere; che non è niente di ciò che appartiene al non-essere, ma neppure di ciò che appartiene all'essere; che nessuno la conosce quale essa è ... che sfugge a ogni ragionamento, a ogni denominazione, a ogni sapere; che non è né tenebra, né luce, né errore, né verità; che non se ne può affermare assolutamente nulla, e nulla negare; che quando facciamo affermazioni e negazioni relative a realtà a essa inferiori, di essa non affermiamo né neghiamo cosa alcuna: perché ogni affermazione resta al di qua della causa unica e perfetta di tutte le cose, perché ogni negazione resta al di qua della trascendenza di colui che è spoglio di tutto e rimane al di là di tutto. (Dionigi l'Areopagita, Teologia mistica 4-5) </p>
<p>Il mistero che è al di là di Dio stesso, l'Ineffabile, colui che da tutto è nominato l'affermazione totale, la negazione totale, l'al di là di ogni affermazione e di ogni negazione. (Dionigi l'Areopagita, Nomi divini 2 ,4) </p>
<p>Se Dio, la pienezza assoluta, ha portato le sue creature a esistere, non è stato affatto per necessità, ma affinché le sue creature fossero felici di partecipare della sua somiglianza, e per rallegrarsi egli stesso della gioia delle sue creature, mentre queste si saziano inesauribilmente dell'Inesauribile. (Massimo il Confessore, Centurie sulla carità 3,46) </p>
<p>È chiamato Dio (theos) perché ha fondato (tetheikénai) tutto sulla propria stabilità, e perché ha fatto un salto (théein)1: saltare ... è dare la vita al mondo ... Onnipotente, egli tutto contiene: il vertice dei cieli, le profondità degli abissi, i confini della terra sono nella sua mano. (Teofilo di Antiochia, Ad Autolico 1,4) </p>
<p>Dio è sempre esistito ed esisterà sempre: o, per meglio dire, esiste sempre. Infatti "essere stato" e "essere in futuro" indicano i frammenti della durata quale noi la conosciamo: un fluire della natura. Ma lui, Dio, è l'"eterno esistente" (ho òn), ed è questo il nome che dà a se stesso quando sulla montagna svela a Mosè l'avvenire. Egli infatti contiene in sé tutto l'essere, che non ha avuto inizio e non avrà fine, ciò che io chiamerei un oceano di essere senza limiti e senza fine, che va al di là dei concetti della durata e della natura che il nostro intelletto può formarsi. Non con l'intelletto lo si può evocare, se non in modo oscuro ... non con una conoscenza della sua natura, ma con uno sguardo alle realtà che lo attorniano. Riunendo e comprendendo le immagini di cui è imbevuta la nostra mente, possiamo arrivare a ricostruire quasi una rappresentazione mentale, un simulacro della verità ... egli illumina la parte direttrice che è in noi, purché questa sia purificata, tanto quanto il lampo nella sua subitaneità colpisce la nostra vista e ciò avviene, secondo me, perché ci attira a sé in proporzione alla comprensione che abbiamo di lui ... e perché, nella misura in cui non lo comprendiamo, eccita la nostra curiosità; questa farà nascere nella nostra anima un desiderio sempre maggiore di conoscerlo; questo desiderio ci spoglierà; questo spogliamento ci farà simili a Dio. Quando avremo raggiunto questo stato, Dio converserà con noi come con amici e - se mi è lecito dire così - Dio, unito a degli dèi e rivelandosi a essi, sarà conosciuto quanto egli conosce quelli che lo conoscono. (Gregorio di Nazianzo, Discorso 45, per la santa Pasqua 3) </p>
<p>Dio è spirito: il soffio del vento è partecipato a tutti, attraversa tutto, niente lo rinchiude, niente lo imprigiona. (Massimo il Confessore, Scoli sul corpus areopagitico (sui "Nomi divini") 1,5) </p>
<p>Come la luce, che ci fa vedere ogni cosa, non ha bisogno di un' altra luce per essere vista, così Dio, che ci fa vedere tutto, non ha bisogno di una luce con la quale possiamo vederlo, perché egli è luce per essenza. (Evagrio Pontico, Kephalaia gnostica 1,35)</p>
<p>Dobbiamo ora celebrare quella Vita eterna da cui procede ogni vita e per mezzo della quale ogni vivente, secondo la propria capacità, riceve la vita ... Sia che tu parli della vita spirituale, razionale o sensibile, di quella che nutre e fa crescere, o di qualsiasi altra vita che possa darsi, essa vive e vivifica grazie alla Vita che trascende ogni vita ... Infatti è troppo poco dire che questa Vita è vivente. Essa è principio di vita, sorgente unica di vita. Essa perfeziona e differenzia ogni vita, e a partire da ogni vita bisogna celebrare la sua lode ... Datrice di vita e più che vita, merita di essere celebrata con tutti i nomi che gli uomini possono attribuire a questa Vita ineffabile. (Dionigi l'Areopagita, Nomi divini 6,1.3) </p>
<p>Dio è amore. Chi volesse definirlo sarebbe come un cieco che vuole contare i granelli di sabbia del mare. (Giovanni Climaco, Scala XXX,2) </p>
<p>Tu hai visitato [l'umanità] in molti modi, nella tenerezza del tuo cuore: hai mandato i profeti, hai operato potenti prodigi per mezzo dei santi che, di generazione in generazione, ti furono vicini ... Tu ci hai dato l'aiuto della Legge. Hai affidato ad angeli la nostra custodia. E quando venne la pienezza dei tempi, ci hai parlato per mezzo del tuo Figlio. (Anafora bizantina di San Basilio)</p>
<p>Il Verbo si riveste della nostra consistenza e prende corpo. Ciò si può dapprima intendere in questo senso ... che con la sua venuta nella carne, si è degnato di farsi consistente mediante la sua presenza nella carne e di esporre nella nostra lingua umana e per mezzo di esempi l'insegnamento che riguarda le realtà sante e nascoste e che sorpassa ogni linguaggio ... Questo si può intendere anche nel senso che, per amor nostro, egli si cela misteriosamente nelle essenze spirituali (l6goi) degli esseri creati come in altrettante lettere, totalmente presente in ciascuna e con tutta la sua pienezza ... Nelle cose varie è celato colui che è invariato ed eternamente identico, nelle cose composte colui che è semplice e senza parti, in quelle sottoposte a un inizio colui che non ha inizio, nel visibile colui che è invisibile, nel tangibile colui che è intangibile. Questo si può intendere infine nel senso che per amore di noi che siamo lenti a comprendere, egli si è degnato di esprimersi nelle lettere, nelle sillabe e nei suoni [della Scrittura], per trarci a seguirlo e unificarci nello spirito. (Massimo il Confessore, Problemi 33) </p>
<p>Vi è un solo Dio manifestato da Gesù, suo Figlio che è il suo Verbo uscito dal silenzio. (Ignazio di Antiochia, Lettera ai Magnesi 8,2) </p>
<p>Il Signore ci ha dato un segno nelle profondità e nelle altezze (Is 7,14.11), senza che l'uomo osasse sperarlo. Come avrebbe potuto aspettarsi di vedere una vergine partorire un figlio, di vedere in questo Figlio un "Dio con noi" che scendesse nelle profondità della terra per cercarvi la pecora smarrita, cioè la creatura che egli aveva plasmato, e risalisse poi in alto per presentare al Padre suo quest'uomo-[umanità] così ritrovato? (Ireneo di Lione, Contro le eresie III, 19,3) </p>
<p>Il suo amore per me ha umiliato la sua grandezza. Si è fatto simile a me perché io lo riceva, si è fatto simile a me perché io mi rivesta di lui. Non ho avuto paura nel vederlo perché egli è per me misericordia. Ha assunto la mia natura perché io lo comprenda, il mio volto, perché io non mi distolga da lui. (Odi di Salomone 7 ,4-6) </p>
<p>Come potrebbe l'uomo andare a Dio, se Dio non fosse venuto all'uomo? Come si libererebbe l'uomo della sua nascita di morte se non fosse rigenerato nella fede con una nuova nascita, data generosamente da Dio mediante quella che avvenne nel seno della Vergine? (Ireneo di Lione, Contro le eresie IV,33,4) </p>
<p>È questa la ragione per cui il Verbo di Dio si è fatto carne, e il Figlio di Dio, Figlio dell'uomo, affinché l'uomo entri in comunione con il Verbo di Dio e, ricevendo l'adozione, diventi Figlio di Dio. Noi non potremmo infatti essere partecipi dell'immortalità senza una stretta unione con l'Immortale. Come avremmo potuto unirci all'immortalità, se questa non fosse divenuta ciò che noi siamo, affinché l'essere mortale fosse assorbito dall'immortalità e noi venissimo adottati e diventassimo così figli di Dio? (Ireneo di Lione, Contro le eresie Ill,19,1) </p>
<p>È stato inviato non soltanto per essere conosciuto, ma anche per rimanere nascosto. (Origene, Contro Celso 2,67) </p>
<p>Con l'amore di Cristo per gli uomini ... il Sovrasostanziale ha rinunciato al suo mistero, si è manifestato a noi assumendo l'umanità. Con tutto ciò, nonostante questa manifestazione - o piuttosto, per parlare un linguaggio più divino, al cuore stesso di questa manifestazione - mantiene tutto il suo mistero. Infatti il mistero di Gesù è rimasto nascosto. Quale è in se stesso, nessuna ragione e nessuna intelligenza sono riuscite a spiegarlo. In qualunque modo lo si comprenda, rimane inconoscibile. (Dionigi l'Areopagita, Lettera J, a Gaio) </p>
<p>L'incarnazione è un mistero ancora più inconcepibile di qualsiasi altro. Dio non si fa comprendere se non apparendo ancora più incomprensibile. "In questa stessa manifestazione ... resta nascosto. Anche espresso, è sempre lo sconosciuto". (Massimo il Confessore, Problemi 5) </p>
<p>[Cristo] è il grande mistero nascosto, il fine beato, lo scopo per il quale tutto fu creato ... Fissando lo sguardo su questo fine Dio ha chiamato le cose all'esistenza. È il limite al quale tendono la provvidenza e tutte le cose da essa rette, e secondo il quale compiono il loro ritorno a Dio (eis tòn Theòn, he ... anakephalaiosis) tutti gli esseri che egli ha creato. È il mistero che avvolge tutte le epoche ... Infatti tutte le epoche e tutto ciò che in esse è contenuto esistono per mezzo di Cristo, cioè secondo il mistero di Cristo. In Cristo hanno avuto il principio e la fine. Tale sintesi era predeterminata all'origine: sintesi di limite e di illimitato, di misura e di incommensurabile, di circoscritto e di sconfinato, del Creatore e della creatura, di quiete e movimento. Quando venne la pienezza dei tempi, questa sintesi fu visibile in Cristo, dando pieno compimento ai disegni di Dio. (Massimo il Confessore, A Talassio 60) </p>
<p>Che Dio abbia assunto la nostra natura, è un fatto che non presenta niente di strano o di insensato per le menti che non si fanno un'idea troppo meschina della realtà. Chi sarebbe tanto debole di mente da non credere, considerando l'universo, che Dio è in tutto: che si riveste dell'universo e nello stesso tempo lo contiene e vi dimora? Ciò che esiste dipende da colui che è, e nulla può esistere che non abbia esistenza nel seno di colui che è. Se dunque tutto è in lui, ed egli è in tutto, perché arrossire della fede che ci insegna che un giorno Dio è nato nella condizione umana, lui che, ancora oggi, non è al di fuori dell'uomo? Infatti, se la presenza di Dio in noi non assume qui la stessa forma che là, si è tuttavia d'accordo nel riconoscere che, adesso come allora, egli è ugualmente in noi. Oggi è mescolato con noi in quanto mantiene nell'esistenza la creazione. Allora si è mischiato con il nostro essere per deificarlo al suo contatto dopo averlo strappato alla morte ... infatti la sua resurrezione diventa per il genere mortale il principio del ritorno alla vita immortale. (Gregorio di Nissa, Grande catechesi 25) </p>
<p>il mistero dell'incarnazione del Verbo contiene in sé tutto il senso degli enigmi e dei simboli della Scrittura, tutto il significato delle creature visibili e invisibili. Colui che conosce il mistero della croce e del sepolcro conosce il senso delle cose. Colui che è iniziato al significato nascosto della resurrezione conosce il fine per il quale Dio sin dal principio creò il tutto. (Massimo il Confessore, Duecento capitoli 1,66) </p>
<p>Sono del tutto irragionevoli coloro che non aspettano il tempo della crescita ... Nella loro ignoranza di Dio e di se stessi, questi insaziabili e questi ingrati ... ancor prima di essere adulti vorrebbero ... veder scomparire ogni differenza tra il Dio increato e l'uomo appena creato ... Bisognava che prima apparisse la natura creata, e che solo più tardi ciò che è mortale fosse vinto e assorbito dall'immortalità, e che l'uomo si trasformasse pienamente secondo l'immagine e la somiglianza di Dio, dopo avere liberamente scoperto il bene e il male. (Ireneo di Lione, Contro le eresie IV,38,4) </p>
<p>Anch'io proclamerò la grandezza di questo giorno: l'immateriale si incarna, il Verbo si fa carne, l'invisibile si fa vedere, l'intangibile si può toccare, l'intemporale ha un inizio, il Figlio di Dio diviene Figlio dell'uomo: Gesù Cristo, sempre lo stesso, ieri, oggi e nei secoli ... Ecco la solennità che oggi celebriamo: la venuta di Dio tra gli uomini, affinché noi andiamo verso Dio, o piuttosto - è più esatto - affinché ritorniamo a lui: affinché, spogliandoci dell'uomo vecchio, ci rivestiamo del nuovo e, come siamo morti in Adamo, così viviamo in Cristo, nasciamo con lui, resuscitiamo con lui ... Miracolo, non della creazione, bensì della ricreazione ... Perché questa festa è il mio perfezionamento, il mio ritorno allo stato di prima, all'Adamo delle origini ... Celebra la natività che ti libera dai legami del male. Onora questa piccola Betlemme che ti restituisce il paradiso. Venera questa mangiatoia: grazie a essa, tu, privo di senso [di l6gos] sei nutrito [dal Senso divino], dallo stesso L6gos divino. (Gregorio di Nazianzo, Discorso 38, per la Teofania 2,4. 16-17) </p>
<p>Beata colei che ha accolto lo Spirito che la rese immacolata. È divenuta il tempio ove abita il Figlio delle altezze celesti ... Beata colei per mezzo della quale fu restaurata la stirpe di Adamo, furono ricondotti quelli che avevano abbandonato la casa del Padre ... Beata colei che ha contenuto nei limiti del suo corpo l'Illimitato che riempie i cieli senza che questi possano contenerlo. Beata colei che, dando la nostra vita al comune Progenitore che generò Adamo, rinnovò le creature decadute. Beata colei che offrì il seno a colui che scatena i flutti del mare. Beata colei che ha portato il Forte dei secoli che sorregge il mondo, l'ha abbracciato e coperto di carezze. Beata colei dalla quale sorse per i prigionieri un liberatore che dominò il loro carceriere. Beata colei che con le sue labbra ha toccato colui che fa indietreggiare gli angeli di fuoco con il suo ardore. Beata colei che ha nutrito con il suo latte colui che dà vita a tutti i mondi. Beata colei al cui Figlio tutti i santi devono la loro felicità. Benedetto il Santo di Dio che da te è germogliato. (Giacomo di Sarug, Omelia sulla beata vergine Maria Madre di Dio) </p>
<p>Egli si è incarnato, e l'uomo è divenuto Dio, poiché si è unito a Dio e ha formato una sola cosa con lui. La più grande pienezza infatti ha trionfato, affinché io diventassi Dio così come Dio è diventato uomo ... Quaggiù è senza padre, ma lassù è senza madre: queste due caratteristiche sono proprie della sua divinità ... Fu avvolto in fasce, ma risorgendo dalla tomba depose il sudario ... Non aveva "né bellezza né splendore" (ls 53,2) ... ma sul monte risplende e diventa più abbagliante del sole: iniziazione alla sua gloria futura. In quanto uomo, è stato battezzato, ma in quanto Dio ha cancellato i nostri peccati; non aveva bisogno di purificazione, ma voleva santificare le acque. In quanto uomo è stato tentato, ma in quanto Dio ha trionfato e ci esorta alla fiducia perché "ha vinto il mondo" (Gv 16,33). Ha avuto fame, ma ha nutrito migliaia di persone, ed è "il pane vivo, il pane celeste" (Gv 6,41). Ha avuto sete, ma ha esclamato: "Se uno ha sete, venga a me e beva" (Gv 7,37). Ha conosciuto la stanchezza, ma è il riposo di "quelli che sono stanchi e troppo gravati dall'angoscia" (Mt II,28) ... Prega, ma esaudisce le preghiere. Piange, ma asciuga il pianto. Domanda dove sia stato posto Lazzaro, perché egli è uomo, ma lo resuscita, perché è Dio. È venduto, e a basso prezzo: trenta monete d'argento, ma riscatta il mondo, e a caro prezzo: con il suo sangue ... È stato sofferente e ferito, ma ha guarito ogni malattia e ogni sofferenza. È stato innalzato sul legno, e inchiodato sopra di esso, ma ci rialza con l'albero della vita ... Muore, ma fa vivere e con la sua morte distrugge la morte. È sepolto, ma risorge. Discende agli inferi, ma ne conduce fuori le anime. (Gregorio di Nazianzo, Terzo discorso teologico:discorso 29, sul Figlio 19-20) </p>
<p>Il Padre era interamente nel Figlio allorché questi compl, mediante la sua incarnazione, il mistero della nostra salvezza. Certo non il Padre stesso si è incarnato, ma ha aderito all'incarnazione del Figlio. E lo Spirito santo era interamente nel Figlio: certo, non si è incarnato in lui, ma ha cooperato in totale unione con lui all'ineffabile incarnazione del Figlio. (Massimo il Confessore, A Talassio 60) </p>
<p>Il sangue sparso per noi, sangue di Dio preziosissimo e gloriosissimo, questo sangue del Sacrificatore e del Sacrificio, perché mai fu versato, e a chi fu offerto? ... Se questo prezzo è offerto al Padre, ci si domanda per quale ragione. Non è il Padre ad averci tenuti imprigionati. E poi, perché mai il sangue dell'unico Figlio sarebbe gradito al Padre, che non ha voluto accettare Isacco offerto in olocausto da Abramo, ma sostituì a questo sacrificio umano quello di un ariete? Non è forse evidente che il Padre accetta il sacrificio, non perché lo esiga o ne avverta una qualche necessità, ma per realizzare il suo disegno? Bisognava che l'uomo fosse vivificato dall'umanità di Dio ... bisognava che egli ci chiamasse a sé per mezzo del suo Figlio ... Il resto sia venerato in silenzio ... È stato necessario che Dio si incarnasse e morisse affinché noi potessimo vivere ... Nulla può eguagliare il miracolo della mia salvezza: alcune gocce di sangue rinnovano tutto l'universo. (Gregorio di Nazianzo, Discorso 45,per la santa Pasqua 22.28-29) </p>
<p>Se è disceso sulla terra, ciò è stato per compassione del genere umano. Sì, ha sofferto le nostre sofferenze anche prima di aver sofferto la croce, anche prima di aver assunto la nostra carne. Infatti se non avesse sofferto, non sarebbe venuto a condividere la nostra vita umana. Prima ha sofferto, poi è disceso. Ma qual è questa passione che ha provato per noi? È la passione dell'amore. Il Padre stesso, il Dio dell'universo, "lento all'ira e ricco di misericordia" (Sal 102,8) non soffre forse in certo modo anche lui con noi? Non sai che, governando le cose umane, compatisce le sofferenze degli uomini? Ecco che "il Signore tuo Dio ha sopportato la tua condotta come un padre sopporta suo figlio" (Dt r ,3 r ). Come il Figlio di Dio "ha portato i nostri dolori", così Dio stesso sopporta "la nostra condotta". Neppure il Padre è impassibile ... Egli ha pietà, conosce qualcosa della passione d'amore, ed è ricco di quelle misericordie che la sua maestà sovrana sembrerebbe dovergli impedire. (Origene, Omelie su Ezechiele 6,6) </p>
<p>Il Verbo prendendo carne si è mescolato con l'uomo e ha assunto in sé la nostra natura, affinché l'umano sia deificato mediante questo mescolamento con Dio: la pasta della nostra natura è interamente santificata da Cristo, primizia della creazione. (Gregorio di Nissa, Contro Apollinare 15) </p>
<p>Bisognava che tutta la nostra natura venisse richiamata dalla morte alla vita. Dio si è perciò chinato sul nostro cadavere per tendere la mano, per così dire, all'essere che ll giaceva. Si è avvicinato alla morte fino a prendere contatto con lo stato di cadavere e a offrire alla natura, per mezzo del suo corpo, il principio della resurrezione, resuscitando con la sua potenza tutto l'uomo ... Nel nostro corpo, l'attività di uno solo dei suoi organi di senso provoca una sensazione comune all'insieme dell'organismo, che è unito a quell'organo. Accade la stessa cosa per l'intera natura umana, che costituisce, per così dire, un unico essere vivente: la resurrezione di un membro si estende a tutto l'insieme, e dalla parte si comunica al tutto in virtù della coesione e dell'unità della natura umana. (Gregorio di Nissa, Grande catechesi 32,3-4) </p>
<p>L'uomo sulla terra, soggiogato dalla morte, come poteva tornare alla pienezza dell'incorruttibilità? Era necessario restituire alla carne mortale la partecipazione alla forza vivificante di Dio. Ora, la forza vivificante di Dio è il Verbo, il Figlio unigenito. Questo dunque Dio ci ha mandato come salvatore e liberatore ... Vita per essenza, prese un corpo soggetto alla corruzione per distruggere in esso il potere della morte e trasformarlo in vita. Come il ferro, messo in contatto con il fuoco, prende subito il colore di questo, così la carne, dopo aver accolto in sé il Verbo vivificante, è liberata dalla corruzione. Così egli ha rivestito la nostra carne per liberarla dalla morte. (Cirillo di Alessandria, Commento al Vangelo di Luca 22,19) </p>
<p>"Che riceviate la forza di comprendere, con tutti i santi, qual è la larghezza, la lunghezza, l'altezza e la profondità" (Ef 3, 18). La croce di Cristo ha tutte queste dimensioni: per mezzo di essa, infatti, "si è elevato nelle altezze, conducendo prigioniera la prigionia" (Sal 67,19), per mezzo di essa "è disceso nel più profondo degli inferi"; infatti la croce ha una "altezza" e una "profondità". E si estende su tutta l'immensità dell'universo, dispiegando così la sua "larghezza" e la sua "lunghezza". E chi è "crocifisso con Cristo", chi conosce la tensione di questa crocifissione, questi è colui che comprende "la larghezza, la lunghezza, l'altezza e la profondità". (Origene, Commento alla Lettera agli Efesini (fragmenta e catenis) 2,35) </p>
<p>Gesù ha mostrato nella sua persona tutta la pienezza della vita offerta sull'albero [della croce] ... Quest'albero è per me eterna salvezza: di esso mi nutro, per mezzo delle sue radici mi radico, con i suoi rami mi estendo, la sua rugiada è la mia gioia e il suo soffio mi rende fertile ... Godo liberamente dei suoi frutti, che a me erano destinati fin dal principio. È il mio cibo quando ho fame, la mia sorgente quando ho sete, è la mia veste perché le sue foglie sono spirito di vita ... Quest'albero dalle immense dimensioni si innalza dalla terra verso i cieli, fissandosi, pianta eterna, al cuore dei cieli e della terra, sostegno di tutte le cose, fondamento dell'universo che raduna tutta la varietà del genere umano, inchiodato con gli invisibili cavicchi dello Spirito, in modo che, congiunto armoniosamente al divino, non ne venga più separato ... Poiché la battaglia senza quartiere che [Gesù] combatteva era la battaglia della vittoria, egli fu dapprima incoronato di spine per cancellare completamente l'antica maledizione della terra estirpandone, con la sua testa divina, le spine nate dal peccato. Poi, dopo aver consumato l'amaro fiele del drago, in cambio ha riversato per noi le fonti di dolcezza che da lui scaturiscono ... Egli ha aperto il suo fianco, da cui sono sgorgati il sangue e l' acqua sacri, segni delle nozze spirituali, dell'adozione e della nuova mistica nascita. Infatti: "Egli vi battezzerà in Spirito santo e fuoco" (Mt 3,11): l'acqua sta per "in Spirito", il sangue per "fuoco" ... Quando ebbe fine il combattimento cosmico ... egli rimase radicato ai confini dell'universo, mostrando trionfalmente nella sua persona un trofeo di vittoria. Allora, di fronte alla sua lunga resistenza, l'universo fu sconvolto ... Poco mancò che il mondo intero fosse annientato ... se il grande Gesù non avesse emesso il divino Spirito dicendo: "Padre, nelle tue mani affido il mio spirito" (Le z 3 ,46) ... E quando lo Spirito divino salì, l'universo vivificato e reso saldo ritrovò la propria stabilità. Oh divina estensione in tutto e dappertutto, oh crocifissione che si dilata attraverso tutte le cose! Oh unico fra gli unici divenuto veramente tutto in tutto! I cieli abbiano il tuo spirito, il paradiso la tua anima - egli dice infatti: "Oggi sarò con te in paradiso" (sic, cf. Le 23,43) - e la terra il tuo corpo. L'indivisibile si è diviso perché tutto sia salvato, affinché persino gli inferi conoscano l'avvento divino ... È questo il motivo per cui si è dato completamente alla morte, affinché la bestia vorace sia segretamente distrutta. In quel corpo senza peccato, essa cercava dovunque il suo cibo ... Ma poiché non trovava in lui niente da poter mangiare, imprigionata in se stessa, affamata, la morte divenne morte a se stessa ... Oh Pasqua divina ... per mezzo tuo la tenebrosa morte è stata distrutta e su tutte le cose si è dispiegata la vita, le porte dei cieli sono state aperte, Dio si è mostrato come uomo e l'uomo è salito divenendo Dio, grazie a te le porte degli inferi sono state infrante ... Grazie a te l'immensa sala delle nozze si è riempita, tutti indossano la veste nuziale e nessuno sarà buttato fuori perché non ha l'abito nuziale ... Grazie a te, in tutti arde il fuoco dell'amore, nello spirito e nel corpo, alimentato dall' olio stesso del Cristo. (Omelia pasquale anonima ispirata al trattato "Sulla Pasqua" di Ippolito) </p>
<p>La morte di Cristo sulla croce è un giudizio del giudizio. (Massimo il Confessore, A Talassio 43) </p>
<p>Colui che sospese la terra è sospeso, colui che issò in alto i cieli è issato [sulla croce], colui che fissò l'universo è fissato sul legno ... Dio è assassinato ... Dio si è rivestito dell'uomo, ha sofferto per il sofferente, per colui che era condannato è stato giudicato, per colui che era sepolto è stato sepolto. Ma è resuscitato dai morti e grida: Chi vuol entrare in giudizio contro di me? Io ho liberato il condannato, a colui che era morto io ho reso la vita, colui che era sepolto io faccio rialzare. Chi è il mio contraddittore? ... io ho distrutto la morte ... io ho calpestato l'inferno, io ho innalzato l'umanità nel più alto dei cieli, sì, io, il Cristo ... io sono il vostro perdono, io sono la Pasqua della salvezza, io sono la vostra luce, la vostra resurrezione. (Melitone di Sardi, Omelia pasquale 96) </p>
<p>Chi può comprendere l'amore se non colui che ama? Io mi unisco all'Amato, la mia anima lo ama. Nella sua pace là sono anch'io. Non sono più straniero perché non c'è odio presso il Signore. Poiché amo il Figlio io diventerò il Figlio. Aderire a colui che più non muore è divenire immortale. Chi si compiace della Vita sarà vivente. (Odi di Salomone 3,4-9) </p>
<p>Ieri ero crocifisso con Cristo, oggi sono glorificato con lui; ieri morivo con lui, oggi sono associato alla sua resurrezione; ieri venivo sepolto con lui, oggi con lui mi risveglio dal sonno della morte. (Gregorio di Nazianzo, Discorso r .sulla Pasqua e la lentezza 4) </p>
<p>[Parla il Cristo:] Ho aperto le porte che erano chiuse, ho infranto i chiavistelli di ferro, e il ferro si è fatto incandescente e si è liquefatto al mio cospetto; e più nulla è rimasto chiuso perché io per tutti gli esseri sono la porta. Sono andato a liberare i prigionieri; essi sono miei e io non abbandono nessuno ... Ho seminato i miei frutti nei cuori e li ho trasformati in me ... Essi sono le mie membra, e io il loro capo. Gloria a te, nostro capo, Cristo Signore. Alleluja! (Odi di Salomone 17,8-1) </p>
<p>[Parla il Cristo:] Ho steso le mani e mi sono offerto al Signore, l'estensione delle mani ne è il segno, estensione del legno al quale è stato appeso sulla strada, il Giusto ... Sono risorto, sono con loro e per bocca loro io parlo ... su di loro ho gettato il giogo del mio amore ... L'Ade mi ha visto, ed è stato vinto, la morte mi ha lasciato andare e molti con me. Per essa sono stato fiele e aceto. Con essa sono sceso nelle profondità dell'Ade. La morte ... non ha potuto sopportare il mio volto. Dei morti ho fatto un'assemblea di viventi, a loro ho parlato con labbra viventi perché la mia parola non sia vana. Verso di me sono accorsi i morti. Hanno gridato: "Abbi pietà di noi, Figlio di Dio ... facci uscire dalle tenebre che ci incatenano, aprici la porta, per la quale usciremo verso di te. Noi vediamo che la morte non ha presa su di te. Libera anche noi, perché tu sei il nostro Salvatore". E io sentii le loro voci e sul loro capo posi il mio nome perché sono liberi e mi appartengono. Alleluja! (Odi di Salomone 42,1-2.6-7.1 1-20) </p>
<p>Quando apparirà, tu ti dirai: "Il mio amato risponde e dice: Alzati, vieni, tu che mi sei vicina" (Ct 2,10). lo ti ho aperto la strada, ho spezzato le tue catene, vieni dunque a me, mia vicina. "Alzati, vieni, mia vicina, mia bella, mia colomba". Perché dice: "Alzati", perché: "Affrettati" ? Io per te ho resistito ai furori delle tempeste, ho sopportato i flutti che dovevano assalirti; per causa tua la mia anima si è fatta triste fino alla morte. Sono risorto dai morti dopo aver infranto il pungiglione della morte e aver sciolto i legami degli inferi. Per questo ti dico: "Alzati e vieni, tu che mi sei vicina, mia bella, mia colomba, perché ecco l'inverno è passato, la pioggia se n'è andata e i fiori sono apparsi sulla terra". Resuscitando dai morti, ho sedato la tempesta, ho riportato la pace, e poiché, sul piano della carne, io sono nato da una vergine e dalla volontà del Padre mio, e poiché sono cresciuto in sapienza e in età "i fiori sono apparsi sulla terra". (Origene, Omelie sul Cantico dei cantici 2,I2) </p>
<p>Oggi è il giorno di salvezza per il mondo ... Cristo è risorto dai morti: alzatevi insieme con lui. Cristo ritorna a se stesso: ritornate anche voi. Cristo è uscito dalla tomba: siate liberati dai ceppi del male. Le porte degli inferi sono aperte e il potere della morte è distrutto. Il vecchio Adamo è sorpassato, il nuovo è compiuto. In Cristo vi è una nuova creatura: rinnovatevi anche voi. (Gregorio di Nazianzo, Discorso 45,sulla Pasqua I) </p>
<p>Gioisca ciascun uomo amante di Dio in questa festa luminosa. Entri gioioso il servo fedele nella gioia del suo Signore. Chi ha portato il peso del digiuno goda ora il suo compenso. Chi ha lavorato fin dalla prima ora riceva adesso il suo giusto salario. Chi è arrivato dopo l'ora terza celebri questa festa con gratitudine. Chi è giunto solo dopo l'ora sesta si accosti senza timore: non ne avrà alcun danno. Se qualcuno ha tardato fino all'ora nona venga senza esitare. E l'operaio dell'ora undicesima non si vergogni: il Signore è generoso e accoglie l'ultimo come il primo. Accoglie nella sua pace l'operaio dell'undicesima ora, come colui che dall'alba ha iniziato il lavoro. Dell'ultimo ha compassione e onora il primo. A questo dona; all'altro fa grazia. Non guarda soltanto l'opera, penetra nell'intenzione del cuore. Entrate dunque tutti nella gioia del nostro Signore. Primi e ultimi, ricevete il salario ... Continenti e pigri, festeggiate questo giorno. Voi che avete digiunato oggi rallegratevi. La tavola è imbandita, venite tutti senza riserva. Il vitello grasso è servito: tutti si sazino. Partecipate al banchetto della fede, attingete tutti alle ricchezze della misericordia ... Nessuno deplori i suoi peccati: il perdono è sorto dalla tomba. Nessuno tema la morte, perché la morte del Salvatore ci ha liberati. Egli l'ha atterrata, quando lo teneva in catene. Ha spogliato l'inferno colui che è disceso agli inferi. Egli lo ha distrutto, dopo che quello aveva gustato la sua carne. Isaia lo aveva predetto: l'inferno fu costernato quando lo incontrò. Fu costernato, perché venne schiacciato. Fu nell'amarezza, perché venne ingannato. Aveva afferrato un corpo, ma ha trovato Dio davanti a sé. Aveva afferrato il visibile, e l'invisibile lo ha sgominato. Dov'è, o morte, il tuo pungiglione? Dov'è, inferno, la tua vittoria? Cristo è risorto e tu sei stato annientato. Cristo è risorto e i demoni sono caduti. Cristo è risorto e gli angeli sono nella gioia. Cristo è risorto e la vita regna. Cristo è risorto e i morti sono strappati alle tombe. Perché Cristo risorto dai morti è divenuto primizia dei dormienti. A lui gloria e potenza nei secoli dei secoli. Amen. (Giovanni Crisostomo, Catechesi pasquale (Òrthros della grande domenica di Pasqua) </p>
<p>Cristo, portata a termine per noi la sua opera di salvezza, e asceso al cielo con il corpo che aveva assunto, attua in se stesso l'unione del cielo e della terra, degli esseri sensibili e degli esseri spirituali, e mostra così l'unità del creato nella polarità delle sue parti. (Massimo il Confessore, Commento al Padre nostro) </p>
<p>Cristo unisce nell'amore la realtà creata alla realtà increata - oh, meraviglia dell'amicizia e della tenerezza divina (philanthrophfa) per noi! - e mostra che mediante la grazia le due realtà sono un'unica e identica cosa. Il mondo intero entra totalmente nel Dio tutto intero e, divenendo tutto ciò che Dio è, eccetto l'identità di natura, riceve al posto di se stesso il Dio tutto intero. (Massimo il Confessore, Problemi 41) </p>
<p>"Il Verbo si è fatto carne e ha posto la sua dimora in mezzo a noi" (Gv 1,14). Mediante il Cristo-uomo, tu vai verso il Cristo-Dio. Dio è certamente al di là. Ma si è fatto uomo. Colui che era lontano si è fatto, con la mediazione di un uomo, vicinissimo. Egli è il Dio, in cui tu abiterai. Egli è l'uomo attraverso il quale devi andare. Cristo è nello stesso tempo la via che devi seguire e la meta che devi raggiungere. È lui "il Verbo che si è fatto carne e ha posto la sua dimora in mezzo a noi". Ha assunto ciò che non era, senza perdere ciò che era. In lui appariva l'uomo e Dio si nascondeva. L'uomo fu assassinato e Dio disprezzato. Ma Dio si manifestò e l'uomo risorse ... Cristo stesso è uomo e Dio ... Tutta la Legge dipende da questi comandamenti: "Amerai il Signore tuo Dio con tutto il tuo cuore, con tutta la tua anima e con tutta la tua mente". E: "Amerai il tuo prossimo come te stesso. Su questi due comandamenti poggiano tutta la Legge e i profeti" (Mt 22,37.39). Ma in Cristo hai tutto: vuoi amare il tuo Dio? Lo trovi in Cristo ... Vuoi amare il tuo prossimo? Lo trovi in Cristo. (Agostino di lppona, Discorsi 261,7-8) </p>
<p>In Cristo noi abbiamo tutto ... Se vuoi guarire la tua ferita, egli è medico. Se sei riarso dalla febbre, egli è fonte. Se hai bisogno di aiuto, egli è forza. Se temi la morte, egli è vita. Se fuggi le tenebre, egli è luce. Se hai fame, egli è cibo: "Gustate e vedete com'è buono il Signore. Beato l'uomo che spera in lui" (Sal 33,9). (Ambrogio di Milano, La verginità 16,99) </p>
<p>Il Verbo si è fatto "portatore della carne" perché gli uomini possano divenire "portatori dello Spirito". (Atanasio di Alessandria, L'incarnazione del Verbo di Dio e contro gli ariani 8) </p>
<p>Un ruscello è sgorgato. È diventato un torrente ... ha inondato l'universo, lo ha trasportato verso il tempio. Ostacoli e dighe non hanno potuto fermarlo ... Ha raggiunto tutta la superficie della terra e l'ha riempita per intero. Hanno bevuto tutti gli assetati e la loro sete si è spenta perché l'Altissimo ha dato la bevanda ... Essi vivono grazie all'acqua vivente per l'eternità. Alleluja! (Odi di Salomone 6,8-1 1.18) </p>
<p>Dio si è fatto mendicante a causa della sua condiscendenza per noi ... soffrendo con la sua tenerezza fino alla fine dei tempi, secondo la misura della sofferenza di ciascuno. (Massimo il Confessore, Mistagogia 24) </p>
<p>"Quanto a me, io sono un mendicante e un povero" (Sal 69,6). È Cristo che dice queste parole, lui che liberamente si è fatto mendicante per amore dell'uomo, per arricchire l'uomo. (Origene, Frammenti sui salmi 69,5-6 (Pitta, Analecta sacra III) </p>
<p>Gli apostoli davano il Nuovo Testamento della libertà a coloro che mediante lo Spirito santo avevano ricevuto una nuova fede in Dio. (Ireneo di Lione, Contro le eresie III, I 2, 14) </p>
<p>Nel suo grande amore, Dio non ha voluto costringere la nostra libertà, anche se avrebbe potuto farlo, ma ci ha lasciati venire a lui con il solo amore del nostro cuore. (Isacco di Ninive, Discorsi ascetici 81) </p>
<p>Credo che gli si dà il nome di Figlio perché è della stessa sostanza del Padre, e anche perché viene dal Padre ... Lo si chiama L6gos (Verbo) perché rispetto al Padre è come la parola rispetto alla mente ... È il Figlio a far conoscere rapidamente e facilmente la natura del Padre, perché ogni generato è una muta definizione di colui che l'ha generato. Se, d'altra parte, lo si vuole chiamare L6gos (Verbo) perché è in ogni cosa, non si avrà torto: il L6gos non ha forse creato tutto? ... Lo si chiama Vita ... perché dà la vita a ogni realtà. Infatti "in lui abbiamo la vita, il movimento e l'essere" (At 17,28) ... Da lui noi tutti riceviamo il soffio vitale e lo Spirito santo, che la nostra anima contiene secondo la misura della sua apertura. (Gregorio di Nazianzo, Quarto discorso teologico: discorso 30, sul Figlio 20) </p>
<p>Nominare il Cristo significa confessare il tutto, perché è indicare Dio [il Padre "principio" della divinità] che ha unto, il Figlio che è stato unto e l'unzione che è lo Spirito, secondo l'insegnamento di Pietro negli Atti: "Gesù di Nazaret che Dio ha unto con lo Spirito santo" (At 10,38) e secondo l'insegnamento di Isaia: "Lo Spirito del Signore è su di me perché egli mi ha unto" (Is 61,1). Il salmista dice anche: "Per questo Dio, il tuo Dio, ti ha unto con un olio di letizia" (Sal 44,8). (Basilio di Cesarea, Lo Spirito santo XIl,28) </p>
<p>Così, che Dio è, e che è dappertutto e riempie l'universo, lo sanno, per mezzo della luce e dell'illuminazione dello Spirito santo, gli angeli e i santi che si sono purificati. Ma dove, come e quale egli è, nessuno fra tutti gli esseri lo conosce; solo il Padre conosce il Figlio, e il Figlio il Padre, e lo Spirito santo il Padre e il Figlio, essendo coeterno e consustanziale a loro. Infatti queste tre Persone, che non sono se non uno, conoscono se stesse e sono conosciute l'una dall'altra. Come ha detto colui che è per natura Dio e Figlio di Dio: "Nessuno sa ciò che è dell'uomo, se non lo spirito dell'uomo che abita in lui; ugualmente, nessuno conosce ciò che è di Dio, se non lo Spirito di Dio" (r Cor 2, II); e ancora: "Nessuno conosce il Padre, se non il Figlio; e nessuno conosce il Figlio, se non il Padre e colui al quale il Figlio vuole rivelarlo" (Mt 11,27). (Diadoco di Fatica, Catechesi 5) </p>
<p>Oh Cristo, la tua generazione ineffabile ha preceduto l'origine dei secoli. Tu sei la sorgente della luce, il raggio che splende con il Padre. Tu disperdi la tenebra per rischiarare l'anima dei santi. Sei tu che hai creato il mondo, il modellatore delle sfere degli astri. Tu sostieni il centro della terra. Tu salvi tutti gli uomini. Per te il sole inizia il suo corso e illumina i nostri giorni. Per te la falce della luna dissipa le tenebre della notte. Per te germogliano i semi e pascolano le greggi. Dalla tua fonte perenne zampilla lo splendore della vita che dà fecondità all'universo. E il tuo seno fa nascere, radiosa, l'intelligenza dell'uomo ... Mentre celebro così la tua gloria canto anche il Padre tuo nella sua somma maestà. Canto lo Spirito, che siede sullo stesso trono, tra il Principio e il Generato. Mentre celebro la potenza del Padre i miei canti risvegliano in me i sentimenti più profondi. Salve, o fonte del Figlio! Salve, o immagine del Padre! Salve, o dimora del Figlio! Salve, o sigillo del Padre! Salve, o potenza del Figlio! Salve, o bellezza del Padre! Salve, o purissimo Spirito vincolo del Figlio e del Padre! [O Cristo,] con il Padre fa' discendere su di me questo Spirito: sia rugiada per la mia anima e la colmi dei tuoi doni divini. (Sinesio di Cirene, Inni 3 [5]) </p>
<p>L'Antico Testamento ha annunciato chiaramente il Padre, oscuramente il Figlio. Il Nuovo Testamento ha rivelato il Figlio e ha solo lasciato intravedere la divinità dello Spirito. Oggi lo Spirito vive tra noi e si fa conoscere più chiaramente. Infatti non sarebbe stato esente da pericoli predicare apertamente il Figlio allorché la divinità del Padre non era ancora riconosciuta, né, quando ancora non era stata accettata la divinità del Figlio, imporre, in sovrappiù, lo Spirito santo ... Era invece conveniente che lo splendore della Trinità si irradiasse progressivamente con addizioni parziali e, come dice David, con ascensioni di gloria in gloria. (Gregorio di Nazianzo, Quinto discorso teologico) </p>
<p>Ecco la regola della nostra fede, le fondamenta dell'edificio, la saldezza del nostro modo di essere. Il primo articolo: Dio Padre, increato, che non può essere delimitato, invisibile, Dio, creatore dell'universo. Il secondo articolo: il Verbo di Dio, il Figlio di Dio, Cristo Gesù nostro Signore, che è apparso ai profeti ... secondo i tempi e i momenti disposti dal Padre; per mezzo del quale tutto è stato fatto; che, soprattutto, alla fine dei tempi, per ricapitolare tutte le cose, si è fatto uomo tra gli uomini, visibile e tangibile, per distruggere la morte, far scaturire la vita e attuare la piena comunione di Dio e dell'uomo. E il terzo articolo: lo Spirito santo, per mezzo del quale i profeti hanno profetizzato, i padri hanno ricevuto una rivelazione, i giusti sono stati guidati sulla via della giustizia; e che, alla fine dei tempi, è stato effuso in modo nuovo sull'umanità, per rinnovare l'uomo su tutta la terra, in vista della sua unione con Dio. (Ireneo di Lione, Esposizione della predicazione apostolica 6) </p>
<p>"Padre nostro che sei nei cieli, sia santificato il tuo Nome, venga il tuo Regno". Con queste parole il Signore insegna, a coloro che pregano, a incominciare dal mistero stesso di Dio ... Infatti, le parole della preghiera indicano il Padre, il nome del Padre e il regno del Padre per insegnarci ... a venerare, invocare e adorare la Trinità nella sua unità. Infatti il nome di Dio Padre, che essenzialmente sussiste, è il Figlio unigenito. E il regno di Dio e del Padre, Regno che essenzialmente sussiste, è lo Spirito santo. Infatti quello che Matteo qui chiama "Regno", un altro degli evangelisti in un altro passo! ha chiamato "Spirito santo", dicendo: "Venga il tuo Spirito santo ... ". (Massimo il Confessore, Commento al Padre nostro) </p>
<p>[Dio], la divina origine, è santamente lodata: sia come unità, a causa del carattere di semplicità e di unità di questo Indivisibile, la cui potenza unificante unifica anche noi e riunisce le nostre alterità per condurci insieme ... a quella unificazione che ha per modello Dio stesso; sia come Trinità, a causa della manifestazione tre volte personale di questa fecondità sovrasostanziale dalla quale ogni paternità, in cielo e sulla terra, riceve il proprio essere e il proprio nome ... sia come amore per l'uomo, perché ... la divinità si è comunicata totalmente alla nostra natura mediante una delle sue Persone, chiamando ed elevando l'uomo fino a sé, in quanto Gesù assunse in modo ineffabile l'uomo, e cosìl' eterno si inserisse nel tempo e si inserl con la sua nascita sin nel fondo della nostra natura. (Dionigi l'Areopagita, Nomi divini 1,4) </p>
<p>Al di sopra di tutto, il Padre, ed è lui stesso il capo del Cristo. Attraverso tutto, il Verbo, ed è lui stesso il capo della chiesa. In tutto, lo Spirito, ed è lui stesso l'acqua viva data dal Signore a coloro che credono in lui, lo amano e sanno che "c'è un solo Dio Padre, che è al di sopra di tutto, attraverso tutto e in tutto". (Ireneo di Lione, Contro le eresie V,18,2) </p>
<p>Il Padre opera ogni cosa mediante il Verbo nello Spirito: così è mantenuta l'unità della Trinità, così nella chiesa si annuncia il Dio unico "al di sopra di tutto, attraverso tutto e in tutto" (Ef 4,6), "al di sopra di tutto" come Padre, come principio e fonte; "attraverso tutto" mediante il Verbo; "in tutto", nello Spirito santo. (Atanasio di Alessandria, Lettere a Serapione 1,28) </p>
<p>La beata Trinità è indivisibile e gode dell'unità con se stessa. Tu dici: il Padre. Il suo Verbo è ugualmente presente, e anche lo Spirito, che è nel Figlio. Tu dici: il Figlio. Ora il Padre è nel Figlio e lo Spirito non è fuori del Verbo. Unica è la grazia che, venendo dal Padre, mediante il Figlio, si compie nello Spirito santo. Unica è la divinità e c'è un solo Dio che è al di là di tutto, attraverso tutto e in tutto. (Atanasio di Alessandria, Lettere a Serapione 1,I4) </p>
<p>Il Padre è il principio di tutto, il Figlio è colui che opera, lo Spirito, colui che porta tutto alla sua pienezza. Tutto sussiste per volontà del Padre, tutto perviene all'essere mediante l'atto del Figlio, tutto riceve la sua perfezione dalla presenza dello Spirito santo ... "I cieli furono fissati dalla parola del Signore, e la loro potenza dal soffio della sua bocca" (Sal 32,6). Si tratta ... della Parola che era con Dio al principio, e che è Dio. Quanto al "soffio della bocca di Dio", questo è "lo Spirito di verità che procede dal Padre" (Gv 15,26). Ti viene dunque in mente il numero tre: il Signore che ordina, la Parola che crea, il Soffio che rafforza. Ora, che cos'è rafforzare, se non perfezionare in santità? (Basilio di Cesarea, Lo Spirito santo XVl,38) </p>
<p>L'Uno si mette in movimento a causa della sua pienezza. Il Due viene superato perché la divinità è al di là di ogni opposizione. La perfezione si compie nel Tre, che per primo supera la composizione del Due. Così la divinità non viene ristretta, né si espande indefinitamente. (Gregorio di Nazianzo, Discorso 23, sulla pace 8) </p>
<p>Quando dico Dio, voglio parlare del Padre, del Figlio e dello Spirito santo, senza diluire la divinità al di là di questi limiti per non introdurre tutta una folla di dèi, e senza restringerla al di qua delle tre Persone, per non essere accusato di impoverire la divinità; per non cadere, dunque, nella unicità dei giudaizzanti né nella molteplicità degli ellenizzanti ... così il Santo dei santi, avvolto e coperto dai Serafini, viene glorificato dalla triplice ripetizione di "Santo!" nell'unità della divinità. (Gregorio di Nazianzo, Discorso 45, per la santa Pasqua 4) </p>
<p>Non ho ancora cominciato a pensare all'Unità, che la Trinità mi immerge nel suo splendore. Non ho ancora cominciato a pensare alla Trinità, che già l'Unità mi riafferra. Quando mi si presenta uno dei Tre, penso che questo sia il tutto, tanto la mia vista è colmata, tanto il più mi sfugge. Perché nella mia mente, troppo limitata per comprendere uno solo, non resta più posto. Quando unisco i Tre in uno stesso pensiero, vedo una sola grande fiamma, senza poter dividere o analizzare l'unica luce. (Gregorio di Nazianzo, Discorso sul battesimo 41) </p>
<p>Quando io parlo di Dio, dovete sentirvi immersi in un'unica luce e in tre luci ... Lì c'è divisione indivisa, unità nella distinzione. Uno solo nei Tre: è la natura divina (theòtes). I Tre come Uno solo: sono i Tre in cui è la natura divina o, per parlare più esattamente, che costituiscono la natura divina. (Gregorio di Nazianzo, Discorso 39,per la giornata delle luci 11) </p>
<p>Anche se la divinità, che è al di là di tutto, è da noi celebrata come Trinità e come Unità, non è né il tre né l'uno che noi conosciamo come numeri. (Massimo il Confessore, Scoli sul corpus areopagitico (sui "Nomi divini") 13,2) </p>
<p>Noi non contiamo per mezzo di un'addizione parlando dell'unità per arrivare alla pluralità, perché non diciamo: uno, due e tre, e neppure: primo, secondo e terzo. "Io sono infatti il Dio primo e io sono l'ultimo" (ls 44,6). Di un secondo Dio non abbiamo inteso parlare, giacché, adorando un "Dio da Dio", confessiamo la differenza delle Persone sempre restando fedeli all'unico Principio ... per il fatto che in Dio Padre e nel Dio Unigenito non si contempla, per così dire, se non una sola realtà che si riflette come in uno specchio nell'immutabile deità. Il Figlio, effettivamente, è nel Padre e il Padre nel Figlio, poiché questi è come quello, e quello è come questo, e in ciò sono uno. Secondo la proprietà delle Persone, essi sono "uno" e "uno", ma, secondo l'unità della loro essenza, tutti e due non sono che uno ... Anche lo Spirito santo è uno e unità, si enuncia singolarmente, si unisce, per mezzo del Figlio uno e unità, al Padre uno e unità, e per mezzo suo completa la beata Trinità ... La prova della sua comunanza di natura non deriva soltanto da ciò, ma anche dal fatto che egli è detto "da Dio". Non già nel modo in cui tutte le cose sono "da Dio", ma in quanto esce "da Dio": non già per generazione, come il Figlio, ma come soffio della bocca di Dio. Con "bocca" non si indica qui un organo corporeo, né con "soffio" un alito che si disperde, ma occorre intendere questa "bocca" in maniera degna di Dio, e il "soffio" designa un'essenza vivente, che ha potere di santificazione. (Basilio di Cesarea, Lo Spirito santo XVIIl,45-46) </p>
<p>Come se Dio non avesse le sue mani! Da tutta l'eternità ha presso di sé il Verbo e la Sapienza, il Figlio e lo Spirito. Per mezzo di loro e in loro ha fatto tutte le cose. (Ireneo di Lione, Contro le eresie IV,20,1) </p>
<p>Il Padre è nel seno della deità l'elemento fontale, Gesù e lo Spirito sono in certo modo i divini germogli della deità feconda di Dio, e come i suoi fiori e il suo irradiamento sovrasostanziale. (Dionigi l'Areopagita, Nomi divini 2,7) </p>
<p>Una sola natura appartenente ai Tre è Dio. Quanto all'unità, è il Padre, dal quale provengono e al quale ritornano gli altri senza confondersi, coesistendo con lui senza essere separati secondo il tempo, la volontà o la potenza. (Gregorio di Nazianzo, Discorso 42, di addio 15) </p>
<p>Paternità e filiazione divine ci sono suggerite dal dono di quella paternità e filiazione fondamentali, dono grazie al quale gli esseri spirituali che si conformano a Dio ricevono l'essere e il nome di dèi, di figli di dèi e di padri di dèi. (Dionigi l'Areopagita, Nomi divini 2,8) </p>
<p>Con la sua misteriosa divinità, Dio è Padre. Ma la sua tenerezza per noi lo fa diventare madre. Il Padre, amando, si femminilizza. (Clemente di Alessandria, Quale ricco si salverà? 37,2) </p>
<p>La venuta di Cristo? Lo Spirito la precede. La sua presenza nella carne? Lo Spirito ne è inseparabile. Miracoli e doni di guarigione? È lo Spirito a compierli. I demoni scacciati? Nello Spirito di Dio ... I peccati perdonati? Nella grazia dello Spirito, perché "voi siete stati lavati e santificati nel nome del Signore nostro Gesù Cristo e nello Spirito santo" (rCor 6,u). L'unione con Dio? Lo Spirito la opera, poiché "Dio ha mandato lo Spirito del suo Figlio nei nostri cuori per gridarvi: Abba, Padre" (Gal 4,6). La resurrezione dei morti? Questa avviene per mezzo dello Spirito, infatti: "Manderai il tuo Spirito ... e rinnoverai la faccia della terra" (Sal 103,30). (Basilio di Cesarea, Lo Spirito santo XIX,49) </p>
<p>Quanto alle disposizioni in favore dell'uomo volute dal nostro grande Dio e Salvatore Gesù Cristo, secondo la bontà di Dio ... tutto fu attuato mediante lo Spirito ... [Lo Spirito] dapprima fu con la carne stessa del Signore quando ne divenne l'"unzione" e l'inseparabile compagno, come sta scritto: "Colui sul quale vedrai discendere e posarsi lo Spirito, è il Figlio mio, l'amato" (Gv 1,33; Le 3,22), e "Gesù di Nazaret, che Dio ha unto con lo Spirito santo" (At 10,38). Poi ogni azione di Cristo si svolse nella potenza dello Spirito. Questo era presente perfino quando Cristo fu tentato dal diavolo, sta scritto infatti: "Gesù fu spinto dallo Spirito nel deserto per esservi tentato" (Mt 4, 1). Era ancora con lui, inseparabilmente, quando Gesù compiva i suoi miracoli, poiché: "Nello Spirito di Dio io scaccio i demoni" (Mt 12 ,28). Non lo ha lasciato dopo la sua resurrezione dai morti: quando il Signore, per rinnovare l'uomo e rendergli la grazia che aveva ricevuto dal Soffio di Dio, soffiò sul volto dei suoi discepoli, che cosa disse? "Ricevete lo Spirito santo ... " (Gv 20,22). (Basilio di Cesarea, Lo Spirito santo XVl,39) </p>
<p>Lo Spirito non è esterno al Verbo ma, poiché è nel Verbo, per mezzo di questo è in Dio. (Atanasio di Alessandria, Lettere a Serapione 3,5) </p>
<p>Se si nomina il Padre, è presente anche il suo Verbo, e ugualmente lo Spirito che è nel Figlio. (Atanasio di Alessandria, Lettere a Serapione 1,14) </p>
<p>Venite, popoli, adoriamo il Dio in tre Persone: il Figlio nel Padre con lo Spirito santo. Il Padre, infatti, da sempre, genera il Verbo che condivide il suo regno e la sua eternità, e lo Spirito santo si trova nel Padre glorificato con il Figlio, una sola potenza, una sola sostanza, una sola divinità. Questa noi adoriamo dicendo: Dio santo, che tutto hai creato mediante il Figlio con l'aiuto dello Spirito santo; santo forte, mediante il quale abbiamo conosciuto il Padre e per mezzo del quale lo Spirito santo è venuto nel mondo; santo immortale, Spirito consolatore che procedi dal Padre e riposi nel Figlio: santa Trinità, gloria a te! (Liturgia bizantina, Grandi vespri della Pentecoste) </p>
<p>E la chiesa? Non è forse opera dello Spirito? Infatti, dice Paolo, è lo Spirito ad aver donato alla chiesa "dapprima gli apostoli, in secondo luogo i profeti, in terzo luogo i dottori, quindi il dono dei miracoli, poi i doni di guarigione, di aiuto reciproco, di governo, di parlare varie lingue" (1Cor 12,28). Lo Spirito stabilisce quest'ordine nel distribuire i suoi carismi. (Basilio di Cesarea, Lo Spirito santo XVI,39) </p>
<p>lo sono preso da timore quando penso alla profusione delle denominazioni dello Spirito: Spirito di Dio, Spirito di Cristo, Spirito di adozione ... Egli ci ricrea nel battesimo e nella resurrezione. Soffia dove vuole. Sorgente di luce e di vita, fa di me un tempio, mi deifica ... Tutto ciò che Dio fa, è lui a farlo. Egli si divide nelle lingue di fuoco e moltiplica i doni, suscita evangelisti, apostoli, profeti, pastori, maestri ... È un altro consolatore ... come se fosse un altro Dio. (Gregorio di Nazianzo, Quinto discorso teologico: discorso 31) </p>
<p>Dio ha dato alla terra il soffio che la nutre. Il suo alito dà vita a tutte le cose. E se egli trattenesse il suo soffio, tutto si annienterebbe. Questo soffio vibra nel tuo, nella tua voce. È il soffio di Dio che tu respiri e non lo sai. (Teofilo di Antiochia, Ad Auto!ico 1,7) </p>
<p>La via della conoscenza di Dio va dallo Spirito nell'Unità, mediante il Figlio nell'Unità, fino al Padre dell'Unità, e in senso inverso la pienezza e la santità dell'essenza divina e la dignità regale fluiscono dal Padre, per mezzo del Figlio, fino allo Spirito. (Basilio di Cesarea, Lo Spirito santo XVIII,47) </p>
<p>Poiché il Padre è la fonte, e il Figlio è chiamato fiume, si dice che noi beviamo lo Spirito. Sta scritto infatti: "Tutti noi siamo stati abbeverati a un solo Spirito" (r Cor 12,13). Ma, abbeverati dallo Spirito, noi beviamo Cristo ... E ancora: mentre Cristo è il vero Figlio, noi, ricevendo lo Spirito, siamo trasformati in figli. "Perché voi non avete ricevuto uno spirito di schiavitù, ma lo Spirito di adozione" (Rm 8, 15). Ma se veniamo trasformati in figli dallo Spirito, è chiaro che ciò avviene in Cristo ... Poiché ci è stato dato lo Spirito - in quanto il Signore diceva: "Ricevete lo Spirito santo" (Gv 20,22) - Dio è in noi. Ecco infatti ciò che ha scritto Giovanni: "Se ci amiamo gli uni gli altri, Dio rimane in noi. In questo si conosce che noi rimaniamo in lui e che egli rimane in noi perché ci ha donato il suo Spirito" (1Gv 4,12-13). E se Dio è in noi, è in noi anche il Figlio, poiché il Figlio stesso dice: "Verremo, io e il Padre, e prenderemo dimora presso di lui" (Gv 14,23). E ancora: il Figlio è la vita - poiché dice: "Io sono la vita" (Gv 14,6) - e noi siamo vivificati nello Spirito, secondo la parola: "Colui che ha resuscitato Cristo Gesù dai morti vivificherà anche i nostri corpi mortali mediante il suo Spirito che abita in noi" (Rm 8,11). E quando noi siamo vivificati nello Spirito, Cristo stesso vive in noi: " ... Non sono più io che vivo, è Cristo che vive in me" (Gal 2,20). (Atanasio di Alessandria, Lettere a Serapione 1,19) </p>
<p>L'uomo è un animale che ha ricevuto la vocazione di diventare Dio. (Gregorio di Nazianzo, Discorso 43, orazione funebre per Basilio 48) </p>
<p>Ogni essere spirituale è, per sua natura, un tempio di Dio, creato per accogliere in sé la gloria di Dio. (Origene, CommentoalVangelodiMatteo 16,23) </p>
<p>Tale è l'ordine, il ritmo, il movimento mediante il quale l'uomo, creato e plasmato, diviene a immagine e somiglianza del Dio increato: il Padre decide e ordina, il Figlio esegue e plasma, lo Spirito nutre e accresce, e l'uomo a poco a poco progredisce. (Ireneo di Lione, Contro le eresie IV,38,3) </p>
<p>Occorreva, per l'uomo: anzitutto che fosse creato; che, creato, crescesse; che, cresciuto, divenisse adulto; che, divenuto adulto, si moltiplicasse; che, moltiplicatosi, si fortificasse; che, fortificatosi, fosse glorificato; e che, glorificato, vedesse il suo Signore. Infatti ... la visione di Dio procura la liberazione dalla morte, incorruttibilità in cui si esprime la nostra unione con Dio. (Ireneo di Lione, Contro le eresie IV,38,3) </p>
<p>Il Logos artefice dell'universo concepì e realizzò un essere dotato delle due nature, la visibile e l'invisibile: Dio creò l'uomo, traendo il suo corpo dalla materia preesistente che egli animò con il suo proprio Spirito ... così nacque in certo modo un nuovo universo, piccolo e grande nello stesso tempo. Dio pose sulla terra ... questo adoratore "misto", per contemplare la natura visibile, essere iniziato all'invisibile, regnare sulle creature della terra, obbedire agli ordini dall'alto, un essere al contempo terrestre e celeste, effimero e immortale, visibile e intelligibile, a metà fra la grandezza e il nulla, a un tempo carne e spirito ... animale in cammino verso un'altra patria e, culmine del mistero, reso simile a Dio mediante il semplice assenso alla volontà divina. (Gregorio di Nazianzo, Discorso 45,per la santa Pasqua 7) </p>
<p>L'immagine non è veramente immagine se non possiede tutti gli attribuiti del suo modello ... La caratteristica della divinità è di essere inafferrabile: l'immagine deve esprimere anche questo. Se si potesse comprendere la natura dell'immagine, mentre il suo modello sfugge a ogni comprensione, questa differenza la annullerebbe in quanto immagine. Ma noi non arriviamo a definire la natura della nostra dimensione spirituale, che è a immagine del nostro Creatore ... significa dunque che noi portiamo l'impronta dell'inafferrabile divinità nel mistero che è in noi. (Gregorio di Nissa, La creazione dell'uomo 11) </p>
<p>Cerca di capire che tu sei un altro universo, un universo in piccolo, che in te ci sono il sole, la luna e anche le stelle. Se così non fosse ... il Signore non avrebbe detto ai suoi discepoli: "Voi siete la luce del mondo" (Mt 5,14). Esiti ancora a credere che ci sono in te il sole e la luna, quando ti si dice che sei "la luce del mondo"? Vuoi ascoltare su di te un'altra parola, per non stimarti cosa piccola e senza valore ... ? Questo universo ha il suo Signore che lo governa, che vi risiede, ed è il Dio onnipotente, come egli stesso dice per mezzo del profeta: "Non sono forse io che riempio il cielo e la terra?, dice il Signore" (Ger 23,24). Ascolta dunque ciò che dice di te - cioè degli uomini - il Dio onnipotente: "Abiterò tra loro e camminerò con loro" (2Cor 6,16). E aggiunge questo, che ti riguarda: "Io sarò per essi un Padre, ed essi saranno per me figli e figlie, dice il Signore" (2Cor 6,18). (Origene, Omelie sul Levitico 5,2) </p>
<p>Il Verbo di Dio prese una porzione di terra appena formata, plasmò con le sue mani immortali la nostra forma e le comunicò la vita: infatti lo spirito che ha alitato in essa è un flusso dell'invisibile divinità. Così dal fango e dal suo Soffio fu creato l'uomo, immagine dell'Immortale ... Questa è la causa per cui io, che sono stato fatto di terra, amo la vita di quaggiù, ma poiché in me vi è anche una parte divina, il desiderio del mondo futuro non dà pace al mio cuore. (Gregorio di Nazianzo, Poemi I 1,8) </p>
<p>Sappi quanto il tuo Creatore ti ha onorato al di sopra di ogni creatura. Non il cielo è un'immagine di Dio, né la luna, né il sole, né la bellezza degli astri, né alcun' altra delle cose che si possono vedere nel creato. Tu solo sei stato fatto immagine della realtà che supera ogni intelligenza, somiglianza della bellezza incorruttibile, impronta della vera divinità, ricettacolo della beatitudine, sigillo della vera luce. Quando ti volgi verso di lui, tu divieni ciò che egli stesso è ... Non c'è niente di così grande tra gli esseri che possa venir paragonato alla tua grandezza. Dio può misurare tutto il cielo con il suo palmo. La terra e il mare sono chiusi nel cavo della sua mano. E tuttavia, lui che è così grande e contiene tutto il creato nel palmo della sua mano, tu sei capace di contenerlo, egli dimora in te e non trova angusto muoversi nella tua natura, lui che ha detto: "Abiterò e camminerò in mezzo a loro" (2Cor 6,16). (Gregorio di Nissa, Omelie sul Cantico dei cantici 2) </p>
<p>Il fatto che l'uomo sia creato a immagine di Dio significa che, fin dal momento della sua creazione, gli è stato attribuito un carattere regale ... La divinità è sapienza e logos [ragione, senso] ... tu vedi anche in te stesso l'intelligenza e il pensiero, immagini della vera intelligenza e del vero pensiero. Dio è amore e fonte di amore ... il divino Creatore ha impresso anche questo tratto sul nostro volto. (Gregorio di Nissa, La creazione del!' uomo 4-5) </p>
<p>Se l'uomo è chiamato alla vita per partecipare alle realtà divine, è necessario che la sua natura gli permetta una tale partecipazione ... Era necessario che una certa affinità con il divino fosse mescolata alla natura umana, perché una tale corrispondenza la facesse tendere verso ciò che le è affine ... Per questo motivo l'uomo è stato dotato di vita, di ragione, di sapienza e di tutte le qualità degne della divinità, affinché ognuna di esse gli facesse desiderare ciò che gli è affine. E poiché l'eternità è insita nella divinità, la nostra natura doveva assolutamente non esserne priva, ma avere in se stessa la disposizione all'immortalità; grazie a questa capacità innata, essa avrebbe potuto tendere così verso ciò che è al di sopra di essa e conservare il desiderio dell'eternità. Questo ci viene dimostrato dal racconto della creazione del mondo, con una sola parola che ingloba tutto, quando dice: "L'uomo è stato fatto a immagine di Dio" (Gen 1,26). (Gregorio di Nissa, Grande catechesi 5,4-7) </p>
<p>L'uomo è libero fin dal principio. Dio infatti è libertà, e a immagine di Dio l'uomo è stato fatto. (Ireneo di Lione, Contro le eresie IV,37,4) </p>
<p>Colui che ha creato l'uomo per farlo partecipare alla sua propria pienezza, ha disposto la sua natura in modo che essa contenga i principi di tutto ciò che è bello, e che ciascuna di queste disposizioni lo porti a desiderare il corrispondente attributo divino. Egli perciò non avrebbe potuto privarlo del più bello e più prezioso di questi attributi, la capacità di determinare se stesso, la libertà. (Gregorio di Nissa, Grande catechesi 5,9) </p>
<p>Tutta la natura [umana] che si estende dall'inizio alla fine [della storia] costituisce l'unica immagine di colui che è. (Gregorio di Nissa, La creazione dell'uomo 16) </p>
<p>Dire che ci sono "molti uomini" è un comune abuso del linguaggio. Ve n'è certo una pluralità che partecipano della medesima natura umana ... ma, attraverso tutti loro, l'uomo è uno. (Gregorio di Nissa, Non ci sono tre dèi) </p>
<p>L'immagine non si trova in una parte della natura [dell'uomo], ma la natura nella sua totalità è l'immagine di Dio. (Gregorio di Nissa, La creazione dell'uomo 16) </p>
<p>Degli spiriti senza corpo non saranno mai uomini spirituali, ma ciò che costituisce l'uomo spirituale, ricevendo lo Spirito di Dio, è la nostra intera realtà, cioè il composto anima-carne. (Ireneo di Lione, Contro le eresie V,8,2) </p>
<p>È forse l'anima, come tale, a costituire l'uomo? No, essa è soltanto l'anima dell'uomo. È allora il corpo, ciò che viene chiamato uomo? No, esso è soltanto il corpo dell'uomo. Dato quindi che queste due componenti, separate, non costituiscono l'uomo, occorre dire che è l'unità formata dall'unione delle due a meritare, essa sola, il nome di uomo. E sicuramente Dio ha chiamato alla vita e alla resurrezione l'uomo intero, e non una parte dell'uomo. Ciò che è chiamato è l'interezza dell'uomo, cioè l'anima, ma anche il corpo. Quindi, come ammettere, se le due parti formano un'unione indissolubile, che l'una sia salvata senza l'altra? Una volta ammessa, per la carne, la possibilità di conoscere una nuova nascita, quale sarebbe la distinzione per cui l'anima verrebbe salvata e il corpo no? (Giustino, La resurrezione, fr.1)</p>
<p>Se la carne non ha veramente nessuna utilità, perché mai Cristo l'ha guarita? E, soprattutto, perché si è spinto fino a resuscitare i morti? Qual era il suo intento? Non è forse per mostrarci come deve avvenire la resurrezione? Come, d'altra parte, ha resuscitato i morti? Erano le anime o i corpi? Erano, evidentemente, tutti e due insieme. Se la resurrezione dovesse essere soltanto spirituale, avrebbe dovuto, nel momento della sua resurrezione, mostrare il proprio corpo giacente da un lato, e dall'altro la sua anima così com'è. Ma non ha fatto niente di simile, è resuscitato con il suo corpo, convinto che la promessa di vita concerneva anche quello. Perché mai è resuscitato nella sua carne crocifissa, se non per mostrare la realtà della resurrezione della carne? Volendo persuadere i suoi discepoli che si rifiutavano di ammettere che egli fosse realmente risorto con il suo corpo ... permise loro di toccarlo e mostrò loro i segni dei chiodi nelle sue mani. Ma poiché quelli non potevano ancora ammettere che era lui, e lui nel suo corpo, chiese di mangiare insieme con loro ... e mangiò un po' di miele e di pesce. Fu così che diede loro la prova che la resurrezione avverrà nel nostro reale corpo di carne. Inoltre, avendo affermato che la nostra abitazione sarà nei cieli, volle dimostrare che non è impossibile anche per la carne andare in "cielo", ed "essi lo videro salire al cielo" (Mc 16,19) così come egli era, vale a dire nella sua carne. (Giustino, La resurrezione, fr.2) </p>
<p>La grazia scolpisce nel cuore dei figli della luce le leggi dello Spirito. Essi non devono dunque attingere la loro certezza solo nelle Scritture di inchiostro, perché la grazia di Dio scolpisce le leggi dello Spirito e i misteri celesti anche sulle tavole del cuore. Il cuore infatti comanda e governa tutto il corpo. La grazia, una volta che si è impadronita dei pascoli del cuore, regna su tutte le membra e su tutti i pensieri. Nel cuore infatti è la sede dei pensieri e di ogni pensiero dell'anima e della sua speranza. Attraverso il cuore la grazia passa in tutte le membra del corpo. (Pseudo-Macario, Omelie 2Col) </p>
<p>Dio pose l'uomo nel paradiso - quale che fosse allora questo paradiso -, gli diede la libertà, affinché la felicità del beneficato non fosse minore di quella del benefattore. Gli comandò di vegliare sulle piante immortali, che sono forse i pensieri divini ... Gli diede una legge come esercizio della sua libertà. Tale legge era un comandamento riguardante gli alberi di cui poteva cogliere i frutti e quello che non poteva toccare, cioè l'albero della conoscenza. Dio lo aveva piantato, in origine, non per la perdizione dell'uomo e non per gelosia gli aveva proibito di avvicinarvisi - i nemici di Dio non intromettano qui la loro lingua, non imitino il serpente! - ma per bontà, se si interpreta correttamente questa proibizione. Era infatti quello, a mio avviso, l'albero della contemplazione, alla quale potevano accedere senza danno solo coloro la cui preparazione spirituale aveva raggiunto una sufficiente perfezione. Quel- 1' albero non poteva invece essere che nefasto per le anime troppo semplici, dotate di desideri troppo avidi. Allo stesso modo un cibo solido è nocivo ai bambini piccoli che hanno ancora bisogno del latte. Quando, a causa dell'odio del diavolo ... - ah, quanto è triste la mia debolezza: mia è infatti la debolezza del mio lontano progenitore - il primo uomo non poté trattenersi dal gustare l'amaro frutto ... fu separato dall'albero della vita, dal paradiso e da Dio stesso, e vestì delle tuniche di pelle - che forse sono simbolo di questa nostra carne più spessa, mortale e recalcitrante-. E, per la prima volta, riconobbe la propria indegnità e cercò di nascondersi agli occhi di Dio. Ma guadagnò anche la morte ... affinché il male non fosse immortale. Il castigo divenne così amore per l'umanità. Infatti sono convinto che questo è il modo in cui Dio punisce. (Gregorio di Nazianzo, Discorso 45, per la santa Pasqua 8) </p>
<p>Divenuto come Dio mediante la deificazione, l'uomo avrebbe potuto, con Dio stesso, scrutare le creature di Dio e avrebbe ricevuto la conoscenza di esse come Dio. (Massimo il Confessore, A Talassio, Prologo) </p>
<p>Ora, l'uomo ha voluto impadronirsi delle cose di Dio senza Dio, anzi, prima di Dio, e non secondo Dio. (Massimo il Confessore, Problemi 10) </p>
<p>La morte non è altro che la separazione da Dio ... e, conseguenza necessaria, la morte del corpo. (Massimo il Confessore, Centurie sulla carità 2,93) </p>
<p>Così Dio non può essere considerato responsabile del male, lui, l'autore di ciò che è, e non di ciò che non è; lui che ha creato la vista, e non la cecità ... E ciò, senza sottomettere l'uomo al suo volere con la costrizione della violenza, quasi traendolo verso il bene contro il volere di lui, come un oggetto inanimato. Se qualcuno, quando la luce brilla di un puro splendore, vela volontariamente la propria vista abbassando le palpebre, il sole non è responsabile del fatto che quegli non ci vede. (Gregorio di Nissa, Grande catechesi 7,4) </p>
<p>Dio, da parte sua, poteva donare all'uomo la pienezza fin dal principio, ma l'uomo era incapace di riceverla perché era soltanto un bambino. (Ireneo di Lione, Contro le eresie IV,38,1) </p>
<p>Dio differisce dall'uomo precisamente in questo: Dio crea, l'uomo è creato. Colui che crea è sempre lo stesso, mentre chi è creato riceve necessariamente un inizio, uno stato intermedio e una maturità ... L'uomo riceve progresso e crescita verso Dio. Infatti come Dio è sempre lo stesso, così l'uomo, trovandosi in Dio, progredirà sempre verso Dio. (Ireneo di Lione, Contro le eresie IV, 11,2) </p>
<p>Come puoi essere dio, se non sei ancora divenuto uomo? Come puoi essere perfettamente compiuto, se sei stato appena creato? (Ireneo di Lione, Contro le eresie IV,39,2) </p>
<p>Ecco perché Dio lo scacciò dal paradiso e lo trasportò lontano dall'albero della vita: non che, per gelosia, gli rifiutasse questo albero della vita, come alcuni hanno l'audacia di sostenere, ma egli ha agito per compassione, affinché l'uomo non rimanesse trasgressore per sempre, affinché il peccato di cui si trovava gravato non fosse immortale, affinché il male non divenisse senza fine, e quindi senza rimedio. Dio lo fermò quindi nella sua trasgressione interponendo la morte ... assegnandogli un limite mediante la dissoluzione della carne che sarebbe avvenuta sotto terra, affinché l'uomo, "morendo al peccato" cominciasse un giorno a "vivere per Dio" (Rm 6,2.10). (Ireneo di Lione, Contro le eresie III,2 3,6) </p>
<p>Educato dapprima in molti modi ... corretto con la parola, la legge, i profeti, i benefici, le minacce, i castighi, l'acqua, il fuoco, la guerra, la vittoria, le sconfitte, i segni venuti dal cielo, dall'aria, dalla terra, dal mare, dagli uomini, dalle nazioni, con capovolgimenti insperati che miravano tutti a estirpare il male, alla fine l'uomo ebbe bisogno di un rimedio più efficace per guarire dai mali che non facevano altro che peggiorare ... e dei quali l'ultimo, che è anche il primo, è l'idolatria, che trasferisce alle creature il culto dovuto al solo Creatore. Questi vizi richiedevano un soccorso più potente per poter essere combattuti; questo non mancò. Fu lo stesso Verbo di Dio, intemporale, invisibile, incomprensibile, incorporeo, principio che proviene dal principio, luce sorta dalla luce, fonte di vita e di immortalità, fedele espressione dell'archetipo, sigillo immutabile, immagine in tutto simile al Padre; fine e causa dell'uomo, egli si muove verso la sua immagine, riveste la carne per salvare la carne, si impregna di intelligenza pensante in favore della mia intelligenza, purificando e raddrizzando ciò che è simile a lui ... Egli si presentò come Dio insieme all'umanità della carne che aveva assunto, un solo e medesimo essere, formato da due sostanze contrarie, la carne e lo spirito, l'una delle quali fu creata divina, l'altra fu resa divina. Oh, insolito accostamento, paradossale unione! Colui che è, entra nel divenire. L'increato è messo al mondo, l'illimitato ... sta nel mezzo tra la sottigliezza divina e lo spessore carnale. La ricchezza prende il volto della mia povertà ... Affinché io mi arricchisca della sua divinità ... Quale è mai questo mistero che mi riguarda? lo ho ricevuto l'immagine divina e non ho saputo custodirla; Dio ha rivestito la mia carne per salvare questa immagine e rendere immortale la carne. Egli ci offre una nuova alleanza, molto più mirabile della prima. (Gregorio di Nazianzo, Discorso 45,per la santa Pasqua 9) </p>
<p>Il nostro Signore, nei tempi ultimi, quando ricapitolò in sé tutte le cose, venne a noi non come sarebbe potuto venire, ma come noi eravamo capaci di vederlo: infatti poteva venire a noi nella sua gloria inesprimibile, ma noi non eravamo ancora capaci di portare la grandezza della sua gloria. E per questo, come a dei bambini, egli che è il pane perfetto del Padre, ha dato a noi se stesso come latte - questa fu la sua venuta come uomo - affinché, nutriti per così dire al seno grazie alla sua incarnazione e abituati mediante questo allattamento a mangiare e a bere il Verbo di Dio, potessimo custodire in noi il Pane dell'immortalità, che è lo Spirito del Padre. (Ireneo di Lione, Contro le eresie IV,38,1) </p>
<p>È così che nella carne di nostro Signore ha fatto irruzione la luce del Padre. Poi, irradiando dalla sua carne, essa è venuta in noi, e in tal modo l'uomo ha avuto accesso all'incorruttibilità, avvolto com'era dalla luce del Padre. (Ireneo di Lione, Contro le eresie IV,20,2) </p>
<p>Il Figlio di Dio si è fatto uomo affinché l'uomo divenisse figlio di Dio. (Ireneo di Lione, Contro le eresie III, 10,2)</p>
<p>Il Verbo si è fatto carne ... per distruggere la morte e vivificare l'uomo. (Ireneo di Lione, Esposizione detta predicazione apostolica 37) </p>
<p>Lo Spirito è anche disceso sul Figlio di Dio divenuto figlio dell'uomo, abituandosi insieme con lui ad abitare nel genere umano, a riposarsi in mezzo agli uomini. (Ireneo di Lione, Contro le eresie III, 17,1) </p>
<p>Le innumerevoli lampade che ardono sono state tutte accese allo stesso fuoco, vale a dire che tutte sono state accese e splendono sotto l'azione di una sola e medesima natura. Così i cristiani risplendono sotto l'azione del fuoco divino, il Figlio di Dio. Le loro lampade accese si trovano in fondo al loro cuore e splendono alla sua presenza, durante il tempo che passano sulla terra, proprio come egli stesso risplende. Non dice forse lo Spirito: "Per questo ti ha unto Dio con olio di letizia" (Sal 44,8)? Egli è stato chiamato Unto (Christ6s) affinché anche noi, ricevendo l'unzione dello stesso olio di cui è stato unto, possiamo essere chiamati "cristi", essendo partecipi, per così dire, della stessa sostanza e formando con lui un solo corpo. Dice ancora: "Colui che santifica e coloro che sono santificati provengono tutti da uno solo" (Eb 2,11). (Pseudo-Macario, Omelie (Coll. II) 43,1) </p>
<p>Noi uomini siamo tutti a immagine di Dio. Mal' essere a sua somiglianza è proprio solamente di quelli che, con un grande amore, hanno asservito a Dio la loro libertà. (Diadoco di Fatica, Cento capitoli gnostici 4) </p>
<p>Con il battesimo di rigenerazione, la grazia divina ci conferisce due beni, dei quali l'uno è infinitamente superiore all'altro. Essa ci dona immediatamente il primo: infatti nell'acqua stessa ci rinnova e fa splendere l'immagine di Dio ... Quanto al- 1' altro, per produrlo essa attende la nostra collaborazione: questo è la somiglianza. Quando la mente ha cominciato a gustare, con un senso profondo (en polle aisthései), la bontà dello Spirito santo, allora dobbiamo sapere che la grazia comincia a dipingere, sopra l'immagine, la somiglianza. Come i pittori in un primo momento tracciano lo schizzo di una figura umana con un solo colore e poi, facendo fiorire a poco a poco un colore sul- 1' altro, conservano l'aspetto del modello fino alle sfumature dei capelli, così la grazia di Dio, nel battesimo inizia ad armonizzare le linee dell'immagine riportandola allo stato in cui era quando l'uomo venne all'esistenza. Poi, quando la grazia vede che aspiriamo con tutta la nostra volontà alla bellezza della somiglianza, e che stiamo nudi e quieti nel suo studio di artista, allora, facendo fiorire virtù sopra virtù ed elevando la bellezza dell'anima di splendore in splendore, le procura l'impronta della somiglianza. Il senso spirituale (aisthesis) ci rivela che stiamo prendendo forma secondo la somiglianza. Ma conosceremo la perfezione della somiglianza solamente con l'illuminazione ... Infatti nessuno può raggiungere l'amore spirituale se non è illuminato in totale pienezza dallo Spirito santo ... E soltanto l'illuminazione dell'amore, sopravvenendo, rivela che l'immagine ha raggiunto pienamente la bellezza della somiglianza. (Diadoco di Fatica, Cento capitoli gnostici 89) </p>
<p>L'uomo ha ricevuto, e fin dall'origine, la dignità dell'immagine, ma la somiglianza è riservata al compimento ... L'apostolo Giovanni mostra ancora più chiaramente e in modo più efficace questa verità, dicendo: "Figlioli miei, noi non sappiamo ancora ciò che saremo, ma quando si sarà manifestato (parla senza dubbio del Salvatore) allora saremo simili a lui" (1Gv 3,2). E nel vangelo, il Signore stesso indica questa somiglianza come un bene futuro, e più precisamente ancora, come un bene che ci sarà ottenuto dalla sua intercessione, quando appunto egli stesso domanda al Padre suo per i suoi discepoli: "Padre, dove sono io, voglio che siano anche loro con me" (Gv 17,24), e: "Come tu e io siamo una cosa sola, siano anch'essi in noi una cosa sola" (Gv 17,21). In queste parole si può vedere come una tale somiglianza progredisca in qualche modo fino a diventare unità, aprendoci la prospettiva del compimento o della fine di tutte le cose, quando Dio sarà tutto in tutti. (Origene, I principi IIl,6,1) </p>
<p>Cristo ha inondato l'universo con flutti divini e santificanti. Egli fa scaturire per gli assetati una sorgente cl' acqua viva che zampilla dalla ferita che la lancia ha aperto nel suo costato. Dalla ferita del fianco di Cristo è uscita la chiesa, ed egli ha fatto di lei la sua sposa. (Origene, Frammenti sui salmi, Sal 77,31) </p>
<p>Dobbiamo rifugiarci nella chiesa, essere allattati al suo seno, e nutrirci delle Scritture del Signore. Perché la chiesa è stata piantata nel mondo come un paradiso. (Ireneo di Lione, Contro le eresie V,20,2) </p>
<p>La predicazione della chiesa è la stessa dappertutto e resta uguale a se stessa, poggiata sul fondamento dei profeti, degli apostoli e di tutti i discepoli, attraverso gli inizi, il tempo intermedio e la fine, cioè attraverso tutti gli sviluppi dell'azione divina, attraverso la costante opera di Dio che salva l'uomo e si fa presente alla nostra fede. Questa fede che riceviamo dalla chiesa e che custodiamo, quale prezioso liquore, non finisce mai, sotto l'azione dello Spirito, di ringiovanire e di far ringiovanire il vaso che la contiene. Infatti la chiesa si è vista affidare da Dio questo dono, come Dio ha infuso il suo soffio nella carne che aveva plasmato, in modo che tutte le membra ne ricevessero la vita. E in questo dono era contenuta la pienezza dell'unione con Cristo, cioè lo Spirito santo, pegno di incorruttibilità, rinvigorimento della nostra fede, scala della nostra ascesa verso Dio ... Perché là dov'è la chiesa, lì è anche lo Spirito di Dio; e là dov'è lo Spirito di Dio, lì è la chiesa e ogni grazia. E lo Spirito è verità. (Ireneo di Lione, Contro le eresie IIl,24,1) </p>
<p>Si dice che beviamo il sangue di Cristo non soltanto quando lo riceviamo secondo il rito dei misteri, ma anche quando riceviamo le sue parole in cui risiede la vita, come egli stesso dice: "Le parole che ho detto sono spirito e vita". (Origene, Omelie sui Numeri XVI,9,2) </p>
<p>In verità, prima di Gesù, la Scrittura era acqua, ma dopo Gesù è divenuta per noi quel vino nel quale egli l'ha cambiata. (Origene, Commento al Vangelo di Giovanni XIII,62,438) </p>
<p>Ecco come devi intendere le Scritture: come il corpo unico e perfetto del Verbo. (Origene, Omelie su Geremia) </p>
<p>Nei due angeli [apparsi nel sepolcro di Cristo] possiamo riconoscere i due Testamenti ... Essi sono riuniti insieme là dove si trova il corpo del Signore, perché, annunciando in modo convergente che il Signore si è incarnato, è morto ed è risorto, i due Testamenti sono in certo modo seduti, l'Antico dalla parte del capo e il Nuovo da quella dei piedi. È per questo che anche i due cherubini che coprono il propiziatorio si guardano tra loro ... Cherubino, infatti, significa pienezza di conoscenza. E che cosa significano i due cherubini se non i due Testamenti? Che cosa rappresenta il propiziatorio se non il Signore incarnato, di cui Giovanni dice che è propiziazione per i nostri peccati? Quando l'Antico Testamento mostra che deve realizzarsi ciò che il Nuovo proclama compiuto nel Signore, essi si guardano l'un l'altro come i cherubini, orientando il volto verso il propiziatorio: i due Testamenti infatti vedono in mezzo a loro il Signore e ... raccontano in modo concorde il mistero del suo disegno d'amore. (Gregorio Magno, Omelie sui vangeli II,25,3)</p>
<p>Nessuno come Giovanni ha osato dare una rivelazione altrettanto pura della divinità [del Signore] ... Osiamo dirlo: i vangeli sono il compimento di tutte le Scritture, il Vangelo di Giovanni è il compimento dei vangeli. Non c'è alcuno che possa afferrarne il senso se non ha riposato sul petto di Gesù, se da Gesù non ha ricevuto Maria, divenuta così madre anche sua. (Origene, Commento al Vangelo di Giovanni l,4,22-23) </p>
<p>Se tu cerchi di ridurre il senso divino al significato meramente esteriore delle parole, la Parola non avrà motivo di abbassarsi fino a te, ma ritornerà alla sua segreta dimora, che è una contemplazione degna di lei. Questo senso divino ha delle ali che riceve dallo Spirito santo, sua guida ... Ma non volersi innalzare al di sopra della lettera, e non smettere mai di pascersi di questa, è il segno di una vita di menzogna. (Origene, Esposizione sui Proverbi 23,64) </p>
<p>Il primo volto [della Scrittura], quello della lettera, è abbastanza amaro: esso prescrive la circoncisione della carne, regolamenta i sacrifici e tutto ciò che viene indicato dalla "lettera che uccide". Tu rifiuta tutto questo come la scorza amara della noce. In secondo luogo, arriverai alla protezione del guscio, che significa l'insegnamento morale, il dovere del dominio di sé; cose necessarie per proteggere ciò che è custodito all'interno, ma che un giorno dovranno essere rotte ... e certamente si troveranno chiusi e nascosti sotto questi involucri i misteri della sapienza e della conoscenza di Dio, che ristorano e nutrono le anime dei santi. Questo triplice mistero si delinea attraverso tutte le Scritture. (Origene, Omelie sui Numeri IX,7,3) </p>
<p>Allorché una parola del Signore infiamma un uditore della Parola e fa di lui un appassionato della sapienza, che arde alla vista di ogni bellezza, allora "su di lui è disceso il fuoco del Signore" (Sal 104,19). (Origene, Frammenti sui salmi, Sal 104,19) </p>
<p>Tu dunque metti tutto il tuo zelo nella lettura delle Scritture, con fede e con la buona volontà che è gradita a Dio. Non ti è sufficiente bussare e cercare. Infatti ciò che soprattutto è indispensabile per ottenere l'intelligenza delle cose divine è la preghiera. (Origene, Lettera a Gregorio i/Taumaturgo 4 [3]) </p>
<p>Introdursi nel midollo e nell'intimo delle parole celesti, contemplarne i profondi e segreti misteri con l'occhio purificato del cuore, questo non l'otterrà né la scienza umana né l'erudizione profana, ma soltanto la purezza della mente, per mezzo dell'illuminazione dello Spirito santo. (Giovanni Cassiano, Conferenze XIV,9,7) </p>
<p>Se vuoi pervenire alla vera conoscenza delle Scritture, affrettati innanzitutto ad acquisire un'incrollabile umiltà di cuore. Questa ti condurrà, non alla scienza che gonfia, ma a quella che illumina, mediante la pienezza dell'amore. (Giovanni Cassiano, Conferenze XIV,10,1)</p>
<p>Non accostarti mai alle parole dei misteri che sono nella Scrittura senza pregare e chiedere l'aiuto di Dio. Ma di': "Signore, concedimi di sentire la potenza che è in essa". Considera che la preghiera è la chiave che apre il vero senso delle Scritture. (Isacco di Ninive, Discorsi ascetici 73) </p>
<p>L'anima si meraviglia delle novità che incontra nell'oceano di misteri della Scrittura. Anche se l'intelligenza che naviga sulla superficie delle acque - l'oceano delle Scritture - può immergersi in tutta la profondità dei sensi che esse celano in sé ... lo studio, purché essa lo desideri, le basta per attaccarsi fortemente all'unico pensiero del mistero. (Isacco di Nini ve, Discorsi ascetici 1) </p>
<p>Quando ti accosti alla Scrittura, esamina a che cosa mira ogni parola, per poter misurare e comprendere con molto discernimento la profondità e la santità del senso che racchiude in sé. Coloro che, lungo tutta la loro vita, sono condotti dalla grazia all'illuminazione, percepiscono continuamente una specie di raggio spirituale che passa attraverso i versetti, e distinguono in spirito le parole e il loro senso profondo ... Quando un uomo legge i versetti con uno spirito di penetrazione, anche il suo cuore si affina e si appaga. La potenza divina dà alla sua anima, in una meravigliosa comprensione, un sapore di grande dolcezza. (Isacco di Ninive, Discorsi ascetici 1) </p>
<p>In una stessa parola della Scrittura, l'uno si nutre solo della storia, l'altro cerca il senso tipologico2, un altro, per mezzo di questo senso, tende all'intelligenza contemplativa. Più spesso queste tre dimensioni sono presenti simultaneamente ... così le parole di Dio progrediscono insieme a colui che le legge. (Gregorio Magno, Omelie su Ezechiele l,7,8-9) </p>
<p>La sacra Scrittura ... con le sue parole più oscure stimola i forti e attrae i semplici con il suo linguaggio concreto ... È comprensibile ai lettori senza cultura, e le persone istruite la riscoprono di continuo. Tuttavia essa supera anche ogni sapere e ogni dottrina con il suo stesso modo di esprimersi, perché, con un medesimo linguaggio, attraverso tutti i suoi racconti, rivela il mistero. (Gregorio Magno, Commento morale a Giobbe XX,1,1) </p>
<p>Coloro che sono veramente umili e realmente istruiti, quando abbordano i misteri celesti, sanno nello stesso tempo comprenderne alcuni, che sono stati oggetto del loro studio, e venerarne altri che non hanno capito, per custodire ciò che ancora non comprendono. (Gregorio Magno, Commento morale a Giobbe XX,8,19) </p>
<p>Paolo, l'imitatore di Cristo, dice: "Conformato alla sua morte, per giungere alla resurrezione dai morti". Come entriamo dunque nella somiglianza con la sua morte ? ... Venendo sepolti con lui mediante il battesimo ... C'è una sola morte e una sola resurrezione, di cui il battesimo è figura. Per questo il Signore ha stabilito l'alleanza del battesimo, che contiene la figura della morte e della vita, perché l'acqua concretizza l'immagine della morte, mentre lo Spirito comunica la vita. Il grande mistero del battesimo si compie con tre immersioni e altrettante invocazioni, affinché si iconizzi la figura della morte e la comunicazione della conoscenza di Dio illumini i battezzati. (Basilio di Cesarea, Lo Spirito santo XV,35) </p>
<p>Ti è stato chiesto: "Credi in Dio, Padre onnipotente?". Hai risposto: "Credo", e sei stato immerso nell'acqua, cioè sei stato sepolto. Ti è stato chiesto, una seconda volta: "Credi in Gesù Cristo nostro Signore e nella sua croce?". Hai risposto: "Credo", e sei stato immerso nell'acqua, e così sei stato sepolto con Cristo. Ti è stato chiesto, una terza volta: "Credi anche nello Spirito santo?". Hai risposto: "Credo", e sei stato immerso una terza volta, affinché la triplice confessione distruggesse le ripetute cadute del passato. (Ambrogio di Milano, I sacramenti II, 7,20) </p>
<p>Il battesimo mira a un duplice scopo: abolire il corpo del peccato perché non dia più frutti di morte, e vivere nello Spirito portando frutti di santità. L'acqua offre l'immagine della morte, accogliendo il corpo come una tomba; lo Spirito infonde la forza vivificante rinnovando la nostra vita, dallo stato di morte nel peccato allo stato della vita originaria. È questo il rinascere dall'alto, dall'acqua e dallo Spirito: nell'acqua si muore, ma lo Spirito opera in noi la vita. Il grande mistero del battesimo si compie con tre immersioni e altrettante invocazioni, affinché si iconizzi la figura della morte e la comunicazione della conoscenza di Dio illumini i battezzati. (Basilio di Cesarea, Lo Spirito santo XV,35) </p>
<p>Bisogna che il sacerdote chieda a Dio di mandare la grazia dello Spirito santo sull'acqua, per farne il grembo di una nascita sacramentale, poiché Cristo ha detto a Nicodemo: "Se non si nasce dall'acqua e dallo Spirito, non si può entrare nel regno di Dio" (Gv 3,5). Come nella nascita carnale il grembo della madre riceve un germe, ma è la mano divina a modellarlo, così nel battesimo l'acqua diventa un grembo per colui che nasce, ma è la grazia dello Spirito a modellare il battezzato per una seconda nascita. (Teodoro di Mopsuestia, Omelie catechetiche 14,9)</p>
<p>Poi siete condotti alla santa piscina del battesimo, come Cristo dalla croce è stato deposto nel sepolcro già pronto. Ciascuno è stato interrogato nel nome del Padre, del Figlio e dello Spirito santo. Voi avete confessato la fede salutare, e a tre riprese siete stati immersi nell'acqua e ne siete emersi, significando così, in figura, la sepoltura di tre giorni del Cristo ... Con questa azione siete morti e siete nati, e quell'acqua salutare è stata per voi nello stesso tempo tomba e madre. (Cirillo di Gerusalemme, Catechesi mistagogiche 2,4) </p>
<p>Cristo è stato unto con un olio di letizia, cioè con lo Spirito santo. Si chiama così lo Spirito perché è fonte della gioia. E voi, voi avete ricevuto l'unzione sacramentale4 divenendo così compagni e partecipi di Cristo. (Cirillo di Gerusalemme, Catechesi mistagogiche 3,2) </p>
<p>Noi preghiamo in comune, per noi e per tutti ... per ottenere la conoscenza della verità e la grazia ... di osservare i comandamenti ... Terminate le preghiere, ci scambiamo il bacio di pace. Quindi a colui che presiede l'assemblea dei fratelli viene portato del pane e una coppa di vino mescolato con acqua. Egli li prende e loda e glorifica il Padre dell'universo nel nome del Figlio e dello Spirito santo, poi fa una lunga azione di grazie (eucharistia) perché siamo stati giudicati degni di questi beni. Quando ha terminato le preghiere e l'azione di grazie (eucharistia), tutto il popolo presente esclama: "Amen". "Amen" è una parola ebraica che significa: "Così sia". Quando colui che presiede ha concluso la preghiera di azione di grazie (eucharistésas) e tutto il popolo ha risposto con l'acclamazione, i ministri che noi chiamiamo diaconi distribuiscono a tutti quelli che assistono il pane e il vino consacrati, e ne portano agli assenti. (Giustino, Apologia I 65,1-5) </p>
<p>Egli è il pane della vita. Chi mangia la vita non può morire ... Accostatevi a lui e saziatevi, perché egli è il pane della vita. Accostatevi a lui e bevete, perché egli è la sorgente. Accostatevi a lui e siate illuminati, perché egli è la luce. Accostatevi a lui e diventate liberi, perché dove c'è lo Spirito del Signore Il c'è libertà ... "lo sono il pane della vita. Chi viene a me non avrà più fame. Chi crede in me non avrà più sete" (Gv 6,35). (Ambrogio di Milano, Commento al salmo 118 18,28)</p>
<p>Cristo stesso ha dichiarato e detto del pane: "Questo è il mio corpo". Chi dunque oserà ormai esitare? E quando egli stesso afferma categoricamente e dice: "Questo è il mio sangue", chi dubiterà e dirà che non è il suo sangue? (Cirillo di Gerusalemme, Catechesi mistagogiche 4,1) </p>
<p>I magi hanno adorato questo corpo disteso nella mangiatoia ... Tu non lo vedi più nella mangiatoia, ma sull'altare. Dovete credere che anche ora si tratta di quella stessa cena in cui sedeva Gesù. Nessuna differenza tra questa [l'eucaristia] e quella. Ecco quel corpo che fu insanguinato, colpito dalla lancia, da cui sgorgarono le fonti del sangue e dell'acqua, fonti di salvezza per tutta la terra ... Cristo è uscito dagli abissi in una luce sfolgorante e, irradiando il suo splendore, è asceso fino al trono celeste ... Ora, questo è il corpo che egli ci ha dato da prendere e mangiare. (Giovanni Crisostomo, Omelie sulla Prima lettera ai Corinti 24,5) </p>
<p>Qual è dunque questo rimedio? Nient'altro che quel corpo glorioso che si è dimostrato più forte della morte, divenuto per noi sorgente di vita. Come un poco di lievito, secondo le parole dell'Apostolo, si mescola a tutta la pasta, così il corpo innalzato da Dio all'immortalità, una volta introdotto nel nostro, lo cambia e lo trasforma interamente nella propria sostanza ... Il Verbo di Dio ... una volta incarnato ... ha procurato al suo corpo il modo di sussistere in se stesso mediante i processi ordinari e appropriati, e ne conservava la sostanza con l'aiuto ... del pane. Date tali condizioni, quando si vede il pane, si vede in un certo senso il corpo umano, poiché il pane, assimilato dal corpo, diviene esso stesso corpo; così anche qui il corpo in cui Dio si era incarnato, dato che egli si nutriva di pane, era in un certo senso identico al pane - poiché il cibo si trasforma, come abbiamo detto, per fondersi con la natura del corpo-. Infatti a questa carne gloriosa si è riconosciuta la proprietà comune a tutti gli uomini: anche quel corpo si sosteneva con l'aiuto del pane. Ma quel corpo, a motivo dell'inabitazione del Verbo, partecipò della dignità divina. Ora dunque abbiamo ragione di credere che il pane santificato dal Verbo di Dio si trasforma per divenire il corpo del Verbo ... Il mutamento che ha elevato alla potenza divina il pane trasformato in quel corpo produce ancora qui un risultato equivalente. Nel primo caso, la grazia del Verbo santificava il corpo che traeva dal pane la sua sussistenza e che, in un certo senso, era esso stesso pane. Ugualmente in questo caso il pane è santificato dal Verbo di Dio e dalla preghiera ... Esso si trasforma immediatamente nel suo corpo ... come è detto da questa parola: "Questo è il mio corpo" ... Ecco perché, nell'economia della grazia, esso si dona a tutti i credenti come una semente; mediante questa carne composta di pane e di vino, si mescola al loro corpo per far sì che l'uomo, grazie all'unione con il corpo immortale, partecipi di questa condizione che ormai non conosce più la corruzione. (Gregorio di Nissa, Grande catechesi 37,3 .8-10.12) </p>
<p>Quanto a noi, il nostro pensiero si accorda pienamente con l' eucaristia, e l'eucaristia a sua volta conferma il nostro pensiero. Noi offriamo a Dio ciò che è suo, proclamando la comunione e l'unione della carne e dello Spirito; poiché come il pane che proviene dalla terra, dopo aver ricevuto l'invocazione di Dio, non è più pane comune, ma eucaristia, costituita di due realtà, una terrestre e l'altra celeste, così anche i nostri corpi che partecipano dell'eucaristia non sono più corruttibili, perché hanno la speranza della resurrezione. (Ireneo di Lione, Contro le eresie IV,18,5) </p>
<p>Stolti sono coloro che negano la salvezza e la rigenerazione della carne. Se non c'è salvezza per la carne, allora il Signore non ci ha neppure redenti con il suo sangue, il calice dell'eucaristia non è comunione con il suo sangue e il pane che spezziamo non è comunione con il suo corpo. Infatti il sangue non può sgorgare se non dalle vene, dalla carne, da tutta la sostanza umana, e - poiché è divenuto realmente tutto questo - il Verbo di Dio ci ha riscattati con il suo sangue ... Poiché siamo sue membra e siamo nutriti per mezzo del creato - creato che lui stesso ci dona facendo sorgere il sole e cadere la pioggia - dichiarò che il calice, proveniente dal creato, è il suo sangue, mediante il quale il nostro sangue si fortifica, e proclamò che il pane, proveniente dal creato, è il suo corpo, mediante il quale si fortificano i nostri corpi. (Ireneo di Lione, Contro le eresie V,2,2) </p>
<p>Per quelli che conoscono il senso mistico delle Scritture, l'invito al mistero rivolto agli apostoli si identifica con l'invito del Cantico: "Mangiate, amici, inebriatevi". Qui e là, infatti, si dice: "Mangiate e bevete" ... E l'ebbrezza è il Cristo stesso. (Gregorio di Nissa, Omelie sul Cantico dei cantici 10) </p>
<p>Il sacerdote dice: "Questo è il mio corpo" e queste parole trasformano la natura delle offerte. Così questa parola del Salvatore, una volta pronunciata, è stata e sarà sufficiente per compiere il più perfetto sacrificio sulla mensa di tutte le chiese, dall'ultima pasqua di Gesù Cristo fino ai nostri giorni e fino al suo avvento. Il pane diventa il pane del cielo perché su di esso viene a posarsi lo Spirito. Ciò che è lì davanti a noi non è opera di potenza umana. Colui che ha fatto questo nell'ultima cena lo opera ancora adesso. Quanto a noi, il nostro compito è quello di ministri, ma è lui che santifica e trasforma le offerte. C'è ... un solo Cristo, tutto intero qui e tutto intero là, un unico corpo ... Noi non offriamo un'altra vittima, come il sommo sacerdote di allora [dell'Antico Testamento]; è sempre la stessa, o meglio noi facciamo memoria del sacrificio. (Giovanni Crisostomo) </p>
<p>Noi supplichiamo Dio di mandare lo Spirito santo sui doni qui deposti, per fare del pane il corpo di Cristo e del vino il sangue di Cristo, perché lo Spirito santo santifica e trasforma tutto ciò che tocca. (Cirillo di Gerusalemme, Catechesi mistagogiche 5,7)</p>
<p>Il pane e il vino dell'eucaristia, prima della santa invocazione [epiclesi], sono pane e vino ordinari, ma dopo l'invocazione il pane diviene corpo di Cristo e il vino sangue di Cristo. (Cirillo di Gerusalemme, Catechesi mistagogiche 1,7) </p>
<p>Noi siamo nutriti del pane che viene dai cieli, siamo dissetati al calice della letizia, calice ardente e infuocato, sangue in cui dall'alto penetra il calore dello Spirito. (Omelia pasquale anonima ispirata al trattato "Sulla Pasqua" di Ippolito 8) </p>
<p>Fuoco e Spirito sono nel nostro battesimo. Anche nel pane e nel calice sono fuoco e Spirito. (Efrem il Siro, Inni sulla fede 10,17) </p>
<p>Voi mangerete oramai una pasqua pura, immacolata, un pane fermentato, pane di pienezza che lo Spirito ha impastato e fatto cuocere, un vino misto di fuoco e di Spirito: il corpo e il sangue di Dio stesso, che si è offerto per tutti gli uomini. (Efrem il Siro, Discorsi sulla settimana santa 2,10) </p>
<p>Ogni volta che bevi, ricevi la remissione dei peccati e sei inebriato dallo Spirito. È per questo che l'Apostolo ha detto: "Non inebriatevi di vino, ma siate ricolmi di Spirito". Infatti chi si inebria di vino barcolla e tentenna. Ma chi si inebria dello Spirito è radicato nel Cristo. (Ambrogio di Milano, I sacramenti V,3,17) </p>
<p>Oh, nostra Pasqua santissima, oh, Cristo, Sapienza, Verbo e Potenza di Dio, fa' che possiamo partecipare di te in modo ancora più manifesto nella luce inestinguibile del tuo Regno veniente. (Liturgia bizantina, Tropario dell'ortbros della grande domenica di Pasqua)</p>
<p>La tua mano porta il mondo e l'universo riposa nel tuo amore. Il tuo corpo di vita è al cuore della tua chiesa, il tuo sangue santissimo protegge la sposa. (Cirillona, Inni sulle cavallette e sul castigo e sull'invasione degli unni 4,16) </p>
<p>Questa unione si attua per mezzo del cibo che egli ci ha dato, volendoci mostrare l'amore che ha per noi. Per questo si è unito intimamente a noi, ha mescolato il suo corpo con il nostro come un lievito, affinché diveniamo un solo essere, come il corpo è unito alla testa. (Giovanni Crisostomo, Omelie sulla Prima lettera ai Corinti 30,1); </p>
<p>Dobbiamo imparare la meraviglia di questo sacramento, il fine della sua istituzione, gli effetti che produce. Noi diventiamo un solo corpo, secondo la Scrittura, membra della sua carne e ossa delle sue ossa ... È questo ciò che opera il cibo che egli ci dona: egli si mescola a noi affinché diveniamo tutti una sola realtà, come un corpo unito alla sua testa. (Giovanni Crisostomo, Omelie sul Vangelo di Giovanni 46,2-3) </p>
<p>Come questo pane spezzato, già sparso sui monti, è stato raccolto per farne una cosa sola, così raduna la tua chiesa, dai punti estremi della terra, nel tuo Regno. (Didaché 9,4) </p>
<p>Quando il Signore chiama suo corpo il pane fatto con l'insieme di un gran numero di grani, rileva l'unità del nostro popolo. E quando chiama suo sangue il vino, spremuto da un gran numero di grappoli e di acini che formano un unico vino, indica che il nostro gregge è fatto di una moltitudine raccolta in unità. (Cipriano di Cartagine, Lettera 69 5,2)</p>
<p>Divisi in personalità ben distinte, per cui un tale è Pietro, o Giovanni, o Tommaso, o Matteo, noi siamo come fusi in un solo corpo in Cristo, nutrendoci del suo corpo unificante. (Cirillo di Alessandria, Commento al Vangelo di Giovanni 11,11) </p>
<p>Degli uni e degli altri, Cristo fa un solo corpo. Così i fedeli a Roma considerano quelli che sono in India come membra del loro stesso corpo. C'è forse un'unione paragonabile a questa? Cristo è il capo di tutti. (Giovanni Crisostomo, Omelie sul Vangelo di Giovanni 65,1) </p>
<p>Uomini, donne, bambini, profondamente diversi in ciò che concerne la razza, la nazione, la lingua, il genere di vita, il lavoro, la scienza, la dignità, la fortuna ... la chiesa li ricrea tutti nello Spirito. A tutti ugualmente imprime una forma divina. Tutti da lei ricevono una natura unica, che è impossibile infrangere, una natura che non permette più di tener conto delle profonde differenze che li distinguono. Così tutti sono uniti in maniera veramente cattolica. Nella chiesa nessuno è in alcun modo separato dalla comunità, tutti, per così dire, si fondano gli uni sugli altri, grazie alla forza semplice e indivisibile della fede ... Il Cristo è davvero tutto in tutti, lui che racchiude tutto in sé, secondo la potenza - unica, infinita e piena di sapienza - della sua bontà, come un centro nel quale tutte le linee convergono, affinché le creature dell'unico Dio non restino estranee o nemiche le une delle altre, non avendo un luogo comune in cui manifestare la loro amicizia e la loro pace. (Massimo il Confessore, Mistagogia 1) </p>
<p>Poiché Cristo portava tutti noi, vediamo che l'acqua rappresenta il popolo, il vino il sangue di Cristo. Dunque allorché nel calice l'acqua si mescola con il vino, è il popolo che si unisce con Cristo, è la folla dei credenti che si congiunge a colui nel quale crede. Tale mescolanza, tale unione del vino e dell'acqua nel calice del Signore, è indissolubile. Ugualmente la chiesa, cioè il popolo che è nella chiesa e che fedelmente, fermamente, persevera nella fede, non potrà mai essere separata da Cristo, ma resterà unita a lui con un amore che farà ormai dei due una cosa sola. Ma quando si consacra il calice del Signore, non si può offrire solo l'acqua, come non si può offrire solo il vino. Perché, se si offre soltanto il vino, il sangue di Cristo è presente senza di noi; se si offre soltanto l'acqua, ecco il popolo senza Cristo. Quando invece l'uno è mischiato con l'altra, e confondendosi insieme fanno ormai una cosa sola, allora si compie il mistero. Il calice del Signore non è dunque soltanto acqua o soltanto vino, senza mescolanza delle due cose, più di quanto il corpo del Signore possa essere solo farina o solo acqua senza mescolanza di entrambe e senza la loro unione per formare il pane. In tal modo viene anche indicata l'unità del popolo cristiano: come i molti chicchi, uniti insieme, macinati e mischiati formano un solo pane, così nel Cristo che è il pane del cielo non c'è, badiamo bene, se non un solo corpo, nel quale la nostra pluralità è unita e fusa. (Cipriano di Cartagine, Lettera 63 13,1-4) </p>
<p>Lassù le schiere degli angeli rendono gloria. Quaggiù, in chiesa, gli uomini riuniti in coro fanno riecheggiare, a loro imitazione, la stessa dossologia. Lassù gli angeli di fuoco fanno potentemente risuonare l'inno Trisdghion; quaggiù gli uomini innalzano come eco lo stesso inno. La festa degli abitanti dei cieli si unisce a quella degli abitanti della terra: un'unica azione di grazie, un unico slancio di esultanza, un unico coro di gioia. (Giovanni Crisostomo, Omelie su Ozia 1,1) </p>
<p>Ciascuno singolarmente e tutti insieme vi riunite in un'unica fede, in Gesù Cristo, Figlio dell'uomo e Figlio di Dio, per obbedire al vescovo e al presbyterium, nella concordia, spezzando un unico pane che è farmaco di immortalità, antidoto per non morire, ma per vivere per sempre in Gesù Cristo. (Ignazio di Antiochia, Lettera agli Efesini 20,2) </p>
<p>La chiesa è il popolo unito al suo vescovo ... Così devi sapere che il vescovo è nella chiesa e la chiesa nel vescovo. (Cipriano di Cartagine, Lettera 66 8,3) </p>
<p>I vescovi di ciascun popolo devono sapere chi è il primo fra di loro, e considerarlo loro capo. E non devono fare nulla di importante senza il suo accordo, perché ciascuno deve occuparsi esclusivamente di ciò che riguarda il proprio distretto con le sue dipendenze rurali. Ma, da parte sua, il primo non faccia niente senza l'accordo di tutti. così vi sarà concordia e Dio sarà glorificato per Cristo nello Spirito santo. (Costituzioni apostoliche VIII,47,34] </p>
<p>Con questa chiesa [di Roma], a motivo della sua origine più eccellente, deve necessariamente accordarsi ogni chiesa, vale a dire i fedeli di ogni luogo. Perché in essa, a beneficio di tutti, è stata sempre conservata la tradizione che viene dagli apostoli. (Ireneo di Lione, Contro le eresie Ill,3,2) </p>
<p>Poi ha luogo la distribuzione e la condivisione dell'eucaristia con tutti, e si manda agli assenti la loro parte tramite i diaconi. Coloro che sono nell'abbondanza e quelli che lo desiderano danno liberamente, ciascuno quello che vuole. L'insieme di tutto ciò che è stato raccolto viene consegnato a colui che presiede, e questi assiste gli orfani, le vedove, quelli che si trovano nell'indigenza, per malattia o per qualunque altra causa, i prigionieri, gli stranieri di passaggio, in una parola egli soccorre tutti quelli che si trovano nel bisogno. (Giustino, Apologia I 67,5-6) </p>
<p>Venera il senso profondo dell'offerta sacrificale. Cristo giace immolato. E per qual motivo è stato immolato? Per mettere pace fra le cose del cielo e quelle della terra, per riconciliarti con il Dio dell'universo e fare di te un suo amico ... Quello che in tal modo ha fatto il Figlio di Dio, fallo anche tu secondo le tue forze, divenendo un artefice di pace per te stesso e per gli altri ... Ecco perché, al momento del sacrificio, il solo precetto che egli ti ricorda è quello di riconciliarti con il tuo fratello, mostrando così che questo precetto è il più importante di tutti. (Giovanni Crisostomo, Omelie sul tradimento di Giuda 1,6) </p>
<p>Vuoi onorare il corpo del Salvatore? Non trascurare la sua nudità. Non onorarlo in chiesa con vesti di seta, mentre lo lasci fuori intirizzito dal freddo e nudo. Colui che ha detto: "Questo è il mio corpo" e che con la sua parola ha confermato il fatto, è lo stesso che ha detto: "Mi avete visto affamato e non mi avete dato da mangiare. Ciò che non avete fatto a uno di questi più piccoli, lo avete rifiutato a me!" ... Onoralo dunque dividendo il tuo patrimonio con i poveri: perché a Dio non occorrono calici d'oro, ma anime d'oro. (Giovanni Crisostomo, Omelie sul Vangelo di Matteo 50,3) </p>
<p>Noi ci raduniamo tutti in assemblea nel giorno del sole [la domenica] perché questo è il primo giorno, in cui Dio, traendo la materia dalle tenebre, creò il mondo; e poiché è anche il giorno in cui Gesù Cristo, nostro Salvatore, resuscitò dai morti. (Giustino, Apologia I 67,8) </p>
<p>Tu dunque senti ripetere che ogni volta che viene offerto il sacrificio si rende presente la morte del Signore, la sua resurrezione, la sua ascensione, si offre la remissione dei peccati, e tu non ricevi ogni giorno questo pane di vita? Chi è ferito cerca una medicina. Per noi è una ferita l'essere soggetti al peccato. La medicina è il venerabile e celeste sacramento ... Se tu lo ricevi ogni giorno, ogni giorno diventa per te l'oggi. Se oggi Cristo è tuo, per te ogni giorno risorge. L'oggi è avvenuto. (Ambrogio di Milano, I sacramenti V,4,25-26) </p>
<p>Comunicarsi anche tutti i giorni, ricevere la propria parte del sacro corpo e del prezioso sangue di Cristo, è cosa buona, vantaggiosa, perché il Signore stesso dice chiaramente: "Chi mangia la mia carne e beve il mio sangue ha la vita eterna". Chi infatti potrebbe dubitare del fatto che partecipare continuamente della vita è vivere pienamente? Noi, da parte nostra, ci comunichiamo quattro volte alla settimana: la domenica, il mercoledì, il venerdì e il sabato; ma anche in altri giorni, se vi si fa memoria di qualche santo. Quanto alla necessità - in cui ci si trova, in tempi di persecuzione, in assenza del sacerdote o del diacono - di prendere la comunione con le proprie mani, è superfluo dimostrare che non c'è niente di contrario alla regola, poiché questa prassi è confermata dall'uso immemorabile attestato dalla storia ... In tutto l'Egitto, ogni fedele può conservare presso di sé la comunione e, quando vuole, può comunicarsi da sé. Infatti dopo che il sacerdote ha offerto una volta il sacrificio e ha distribuito il sacramento, colui che in quel momento l'ha ricevuto tutto intero, quando poi ne prende ogni giorno una parte, crede, a ragione, di continuare a prendere parte al sacrificio e a ricevere il sacramento dalle mani di colui che gliel'ha dato. In chiesa infatti il sacerdote distribuisce la parte che gli si richiede: colui che la riceve la conserva in tutta libertà e può portarla alla bocca con la propria mano. (Basilio di Cesarea, Lettere 93) </p>
<p>Quando ti accosti, non farti avanti con i palmi delle mani protesi né con le dita disgiunte, ma fa' della tua mano sinistra un trono per la destra, poiché questa deve ricevere il Re, e nel cavo della mano ricevi il corpo di Cristo, dicendo: "Amen". Abbi cura allora di santificare i tuoi occhi al contatto del corpo santo, poi prendilo e sta' attento a non perderne alcun frammento ... Quindi dopo esserti comunicato al corpo di Cristo, accostati anche al calice del suo sangue. Non stendere le mani ma - inchinandoti con un gesto di adorazione e di rispetto, e dicendo: "Amen"-, santificati prendendo anche il sangue di Cristo. E, mentre le tue labbra sono ancora umide, sfiorale con le mani e santifica anche i tuoi occhi, la tua fronte e gli altri tuoi sensi. (Cirillo di Gerusalemme, Catechesi mistagogiche 5,21-22) </p>
<p>La mistica mensa è preparata dal digiuno ... la si procura a prezzo della fame, e il calice della sobria ebbrezza lo si procura con la sete dei sacramenti celesti. (Ambrogio di Milano, Elia e il digiuno 10,33) </p>
<p>Quando tre sono radunati nel tuo Nome, essi formano già una chiesa. Guarda alle migliaia qui riunite: i loro cuori avevano preparato un santuario, prima che le nostre mani lo costruissero a gloria del tuo Nome. Che il tempio di pietra sia bello quanto il tempio interiore. Dègnati di abitare nell'uno come nell'altro. I nostri cuori, come quelle pietre, sono segnati con il tuo Nome ... Dio ha costruito l'uomo affinché l'uomo costruisca per lui. Benedetta sia la sua clemenza che tanto ci ha amati! Egli è infinito, noi siamo finiti. Egli costruisce il mondo per noi. Noi costruiamo a lui una casa. È bello che l'uomo possa costruire una dimora a colui che è presente ovunque ... Egli abita in mezzo a noi con tenerezza. Egli ci attira nei vincoli dell'amore. Resta tra noi e ci chiama, affinché prendiamo la via del cielo per abitare con lui ... Dio è venuto in mezzo agli uomini affinché gli uomini lo incontrino. A te il regno dei cieli, a noi la tua casa! Il sacerdote vi offre il pane in tuo Nome e tu dai a tutti come cibo il tuo corpo ... Il tuo cielo è troppo alto perché possiamo raggiungerlo. Ma ecco, tu vieni a noi nella chiesa, tanto vicina. Il tuo trono poggia sulle fiamme, chi oserebbe accostarvisi? Ma l'Onnipotenza vive e abita nel pane. Chi vuole può avvicinarsi e mangiare. (Balai, Inno per la consacrazione di una nuova chiesa 21-22; 31-34; 40-42) </p>
<p>La chiesa è il simbolo del mondo sensibile. Il suo cielo è il divino santuario (hierateìon), e la sua terra la navata (na6s) in tutta la sua bellezza. Allo stesso modo anche il mondo è una chiesa: come santuario ha il cielo, e come navata, la terra nel suo magnifico ornamento. (Massimo il Confessore, Mistagogia 3) </p>
<p>La chiesa è come un uomo. Come anima ha il santuario (hierateìon), come mente il divino altare (thysiastérion), come corpo la navata (na6s). Essa è a immagine e somiglianza dell'uomo, creato egli stesso a immagine e somiglianza di Dio. Con la navata, come con un corpo, essa propone l'acquisizione di una sapienza pratica (ethikè philosophia); con il santuario, come con un'anima, interpreta spiritualmente la contemplazione della natura (physikè theoria); con il divino altare, come con la mente, penetra nella visione di Dio (mystikè theologhia). A sua volta, l'uomo è una mistica chiesa. Con la navata del suo corpo, egli illumina il principio attivo dell'anima (tò praktikòn tés psycbés) ... con il santuario della sua anima, offre a Dio le essenze spirituali delle cose ... con l'altare della sua mente invoca il silenzio al cuore della parola divina, grande voce che supera ogni conoscenza. Là, per quanto è permesso all'uomo, egli si unisce alla divinità ... e riceve l'impronta del suo sfolgorante splendore. (Massimo il Confessore, Mistagogia 4) </p>
<p>Non ci sono "guerre" solamente fuori della chiesa. Ci sono anche "tumulti" all'interno della chiesa. Come esistono molti peccatori tra i pagani, così ce ne sono molti anche tra noi che siamo annoverati fra i membri della chiesa. Per questo il Signore deplora e si lamenta dei nostri peccati, dicendo: "Ahimè, sono diventato come un uomo che raccoglie paglia" (Mi 7,1). Se [Gesù] aveva motivo di piangere su Gerusalemme, ne avrà molti di più per piangere sulla chiesa, che è stata edificata per essere una "casa di preghiera" ed è stata resa "una spelonca di ladri" a causa dell'ignominiosa cupidigia e dell'odiosa ottusità di certuni. E magari non fossero tra questi coloro che hanno responsabilità nella chiesa! Sicché Gesù potrebbe ripetere, a proposito dei peccatori presenti nel tempio vivente da lui edificato, la parola del salmista: "Che profitto ricavi dal mio sangue, dalla mia discesa nella tomba?" (Sai 29,10). Egli viene, cerca se troverà qualche frutto da raccogliere ... e scopre solo che alcuni grappoli striminziti e frutti miserevoli, non rigogliosi e pochi di numero. Chi tra noi potrebbe offrire grappoli di virtù e portare frutti in forza della grazia di Dio? (Origene)</p>
<p>Da dove mi viene la grazia di sentirti dire: "Le sono rimessi i suoi peccati perché ha molto amato" (Le 7,47)? Devo confessartelo: i miei debiti sono più grandi, più numerosi i peccati che mi furono rimessi, perché io sono stato chiamato al sacerdozio dal tumulto dei tribunali e dalle responsabilità della vita pubblica. Perciò temo di essere giudicato un ingrato se amo di meno, mentre mi è stato rimesso di più ... Proteggi la tua opera, Signore, custodisci in me la grazia che mi hai accordato, nonostante la mia fuga. Io credevo di non essere degno dell'episcopato ... ma per la tua grazia sono quello che sono, e sono senz'altro l'infimo, e l'ultimo fra tutti i vescovi. Poiché mi hai concesso di lavorare per la tua chiesa, proteggi i frutti della mia fatica. Tu mi hai chiamato al sacerdozio quando ero un figlio perduto. Non permettere che io mi perda ora che sono sacerdote. Soprattutto, dammi la grazia della compassione. Accordami di saper condividere il dolore dei peccatori dal più profondo del cuore. Perché è questa la virtù più alta ... Concedimi di provare compassione ogni volta che sarò testimone della caduta di un peccatore. Che io non lo rimproveri con arroganza, ma che pianga e gema con lui. Fa' che, nel piangere sul mio prossimo, io pianga anche su me stesso, dicendo: la prostituta è più giusta di te. (Ambrogio di Milano, La penitenza Il,8,67. 73) </p>
<p>Una comunità fraterna è dunque uno stadio in cui gli atleti si esercitano, una via sicura verso il progresso, un continuo esercizio, una costante sollecitudine per i comandamenti di Dio: il suo fine è la gloria di Dio secondo i comandamenti del Signore nostro ... ma essa segue anche l'esempio dei santi dei quali negli Atti degli apostoli sta scritto: "Tutti i credenti erano riuniti e avevano messo in comune i loro beni", o ancora: "La moltitudine dei fedeli aveva un cuore solo e un'anima sola: nessuno reclamava come proprio bene ciò che possedeva, ma tutto tra loro era in comune". (Basilio di Cesarea, Regole diffuse, 4) </p>
<p>Dio non ha creato la morte, non ha creato il male, ma in tutto ha lasciato all'uomo, come all'angelo, la libertà. Così, con la libertà, gli uni si elevano fino al culmine del bene, gli altri precipitano nell'abisso del male. Ma tu, uomo, perché rifiuti la tua libertà? Perché a stento sopporti di doverti sforzare, di faticare, di lottare e di divenire l'artefice della tua salvezza? Ti piacerebbe forse di più cullarti nel sonno di un'esistenza pigra e di un perpetuo benessere? "Il Padre mio" sta scritto "opera sempre, e anche io opero" (Gv 5,17). A te invece ripugna operare, a te che sei stato creato per creare positivamente? (Origene, Omelie su Ezechiele 1,3) </p>
<p>Ciascuna delle nostre anime contiene un pozzo di acqua viva, ha nascosta in essa ... l'immagine di Dio. È questo il pozzo che le potenze nemiche hanno ostruito riempiendolo di terra ... Ma ora che è venuto il nostro Isacco [Cristo], accogliamo la sua venuta e scaviamo i nostri pozzi, sgomberiamoli dalla terra e purifichiamoli da ogni sozzura ... vi troveremo l'acqua viva, quell'acqua di cui il Signore dice: "Chi crede in me, fiumi d' acqua viva sgorgheranno dal suo seno" (Gv 7,38) ... Il Verbo di Dio infatti è qui, e adesso la sua opera consiste nel rimuovere la terra da ciascuna delle vostre anime, per far zampillare la vostra sorgente. Questa sorgente è in voi, e non viene da fuori, perché "il regno di Dio è in voi" (Lc 17,21). La donna che aveva "perduto la sua dracma" (Lc 15,8) non la ritrovò fuori, ma dentro la sua casa: dopo aver "acceso la lampada" e "spazzato la casa" ... lì ritrovò la sua dracma. Quanto a voi, se accendete la vostra "lampada", se ricorrete all'illuminazione dello Spirito santo, se "vedete la luce nella sua luce", troverete la dracma dentro di voi. In voi infatti si trova l'immagine del re celeste. Quando in principio Dio fece l'uomo "lo fece a sua immagine e somiglianza" (Gen 1,26); e non pose questa immagine all'esterno, ma dentro di lui. In voi non la si poteva vedere finché la vostra casa era sudicia, piena di immondizie e di calcinacci ... Ma, purificati mediante il Verbo di Dio da quella grande massa di terra che vi opprimeva, ora fate risplendere in voi l"'immagine dell'uomo celeste" ... L'artista che ha dipinto questa immagine è il Figlio di Dio. Artista di così grande valore che la sua immagine può essere sì oscurata dall'incuria, ma non distrutta dal male. L'immagine di Dio infatti rimane sempre in voi. (Origene, Omelie sulla Genesi 13,3-4) </p>
<p>Il grasso spirituale è lo spessore che il male fa acquisire all'intelligenza. (Evagrio Pontico, Kephalaia gnostica 4,36) </p>
<p>Se l'equità porta a proporre qualche leggera costrizione per correggere i vizi e salvaguardare l'amore, non fuggire subito, spaventato, dalla via di salvezza, che all'inizio non può essere che stretta. Infatti man mano che si progredisce nel cammino di conversione e di fede, il cuore si dilata, e si corre sulla strada dei comandamenti di Dio in un'ineffabile dolcezza d'amore. (Benedetto, Regola, Prologo 47-49) </p>
<p>Aroma Sindetica diceva: "All'inizio grandi sforzi e penose lotte attendono coloro che si convertono; poi una gioia inesprimibile. Come coloro che vogliono accendere un fuoco: all'inizio sono soffocati dal fumo che fa lacrimare i loro occhi, ma alla fine ottengono ciò che desideravano. Ora sta scritto: 'Il nostro Dio è un fuoco che consuma'. Perciò dobbiamo accendere in noi il fuoco divino tra gli sforzi e le lacrime". (Detti dei padri, Serie alfabetica, Sincletica 1) </p>
<p>lo tutto condivido con Cristo, la ragione e il corpo, i chiodi e la resurrezione. Cristo ... tu sei per me patria, forza, gloria, tutto. Egli è la mia forza e il mio respiro, e il meraviglioso premio della corsa. È lui che mi concede di correre bene. lo l'amo come il mio più puro amore, perché con quelli che ama egli è fedele al di là di ciò che possiamo concepire ... In lui la mia gioia, anche se vuole impormi qualche dolore, perché io aspiro a essere purificato come l'oro nel fuoco. (Gregorio di Nazianzo, Poemi I,2,2; II,1,43; l,2,9.1) </p>
<p>La carne di Cristo sono le virtù acquisite e chi la mangia troverà la libertà interiore. Il sangue di Cristo è la contemplazione degli esseri, e chi lo beve sarà da lui illuminato. Il petto di Cristo è la conoscenza di Dio, e chi su di esso riposa sarà teologo. (Evagrio Pontico, Ai monaci II8-120) </p>
<p>Colui che passa dall'ascesi alla libertà interiore ottiene di contemplare, nello Spirito santo, la verità degli esseri e delle cose: è come se passasse dalla carne di Cristo all'anima di Cristo. Un altro, attraverso questa contemplazione simbolica del mondo, passa all'iniziazione mistica più pura che è la "teologia"; è come se passasse dall'anima di Cristo alla sua mente. Un altro, attraverso questo stato, è misticamente condotto allo stato ineffabile ove ogni determinazione è soppressa per mezzo di una negazione radicale: è come se passasse dalla mente di Cristo alla sua natura divina. (Massimo il Confessore, Problemi 47) </p>
<p>Bisogna sapere che secondo i padri esistono otto pensieri che [ci] assalgono: il primo è quello dell'ingordigia [avidità]; il secondo, quello della dissolutezza; il terzo, quello dell'avarizia; il quarto, quello della tristezza; il quinto, quello dell'ira; il sesto, quello contrario alla speranza; il settimo, quello della vanagloria; l'ottavo, quello dell'orgoglio. (Giovanni di Damasco, Gli otto spiriti del male 1) </p>
<p>L'uomo non commetterebbe alcuna colpa, se da principio non fossero sopravvenuti quei potenti giganti, come dice il sapientissimo Marco, e cioè la dimenticanza, l'insensibilità spirituale e l'ignoranza ... La causa prima, come funesta madre di tutto questo, è la philautia, l'amore di sé. (Giovanni di Damasco, Le virtù e i vizi) </p>
<p>La causa di questa deviazione [delle energie naturali che si trasformano in passioni distruttrici] è la paura nascosta della morte. (Massimo il Confessore, A Talassio 61) </p>
<p>Noi che costituiamo un'unica natura, ci divoriamo a vicenda come serpenti. (Massimo il Confessore, A Talassio, Prologo) </p>
<p>Soltanto l'amore vince le lacerazioni dell'unica natura umana. (Massimo il Confessore, Centurie sulla carità 1,71) </p>
<p>La "pratica" (praktiké) è un metodo spirituale che purifica la parte passionale dell'anima. (Evagrio Pontico, Trattato pratico 78) </p>
<p>Signore e Sovrano della mia vita, allontana da me lo spirito dell'ozio, della tristezza, del dominio e le parole vane. Accorda a me, tuo servo, uno spirito di castità, di umiltà, di perseveranza e di amore. Sì, mio Signore e mio Re, concedimi di vedere i miei peccati e di non giudicare il fratello, perché tu sei benedetto nei secoli dei secoli. Amen. (Liturgia bizantina, Preghiera per il tempo di quaresima attribuita a Efrem il Siro)</p>
<p>Colui che conosce la potenza dei comandamenti di Dio e comprende le facoltà dell'anima sa come quelli guariscono queste e conducono alla vera contemplazione. (Evagrio Pontico, Kepbalaia gnostica 2,9) </p>
<p>Quali sono i modi di agire bene? Anzitutto, amare il Signore con tutto il proprio cuore, con tutta la propria anima e con tutta la propria forza. Poi amare il prossimo come se stesso. Poi non uccidere. Non commettere adulterio. Non rubare. Non assecondare la concupiscenza. Non dare falsa testimonianza. Rispettare tutti gli uomini. E non fare agli altri ciò che noi stessi non vorremmo subire. Rinunciare a se stessi per seguire Cristo. Dominare il proprio corpo ... Soccorrere i poveri. Vestire chi è nudo. Visitare i malati. Seppellire i morti. Aiutare i tribolati. Consolare gli afflitti ... Non anteporre nulla all'amore di Cristo. Non dare corso alla propria ira. Non ruminare la vendetta. Non albergare inganno nel proprio cuore. Non dare falsamente il saluto di pace. Non abbandonare l'amore. Non giurare, per timore di essere spergiuro. Dire la verità con il cuore e con la bocca. Non rendere male per male. Non commettere ingiustizia, ma sopportare pazientemente quella che viene fatta a noi. Amare i propri nemici. Non maledire quelli che ci maledicono, anzi benedirli. Sopportare persecuzioni per la giustizia ... Riporre in Dio la propria speranza. Se si vede un qualche bene in se stessi, attribuirlo a Dio e non a sé ... Temere il giorno del giudizio. Aver paura dell'inferno. Desiderare la vita eterna con tutto il proprio ardore spirituale. Tenere ogni giorno la morte presente davanti agli occhi ... Non odiare alcuno. Non avere gelosia. Non abbandonarsi all'invidia ... Rispettare gli anziani. Amare i giovani. Nell'amore di Cristo, pregare per i propri nemici. Dopo una discordia, fare la pace prima del tramonto del sole. E mai disperare della misericordia di Dio. Tali sono gli strumenti dell'arte spirituale. (Benedetto, Regola) </p>
<p>Prima definizione: la fede. Un'idea di Dio esente da idolatria. Seconda definizione: la speranza. Una migrazione amorosa della mente verso ciò che si spera. Terza definizione: la pazienza. Perseverare senza sosta, vedendo con gli occhi interiori l'Invisibile come se fosse visibile. Quarta definizione: l'assenza di avarizia. Mettere nel non voler possedere tanto ardore quanto se ne mette di solito nel voler possedere. Quinta definizione: la conoscenza. Ignorare se stessi nello slancio che ci porta verso Dio. Sesta definizione: l'umiltà. Il continuo oblio dei propri meriti. Settima definizione: l'assenza di irascibilità. La capacità di non adirarsi. Ottava definizione: l'integrità [o castità interiore]. La percezione intima (aisthesis) di essere costantemente uniti a Dio. Nona definizione: l'amore. Un'amicizia accresciuta verso quelli che ci oltraggiano. Decima definizione: la trasformazione totale. Nel godimento di Dio, l'angoscia della morte diviene gioia. (Diadoco di Fotica, Cento capitoli gnostici, Prologo) </p>
<p>Chi crede è afferrato da un tremito sacro. Chi teme in questo modo trova l'umiltà. Chi trova l'umiltà riceve la mitezza. Con il suo modo di essere, supera i moti contro natura dell'aggressività e della concupiscenza. Chi è mite osserva i comandamenti. Chi osserva i comandamenti si purifica. Chi si è purificato risplende. Chi è divenuto splendente è reso degno di entrare con il Verbo nella stanza nuziale dei misteri. (Massimo il Confessore, Duecento capitoli 1,16) </p>
<p>Mangiare e bere rendendo grazie a Dio per tutto ciò che viene servito o preparato non si oppone affatto alla regola della conoscenza. Infatti "tutto è molto buono" (Gen 1,31). Ma prendere gusto ad astenersi da alimenti gustosi e abbondanti è segno di grande discernimento e di una maggiore conoscenza. Non possiamo prendere gusto a disprezzare i piaceri di questa vita se non gustiamo la dolcezza di Dio con un senso di totale pienezza (aisthesis kaì plerophorìa). (Diadoco di Fotica, Cento capitoli gnostici 44)</p>
<p>Il digiuno deve esserci caro, perché è una grande salvaguardia, insieme alla preghiera e all'elemosina. Essi liberano l'uomo dalla morte. Come Adamo, per aver mangiato, rifiutando di aver fiducia, fu scacciato dal paradiso, così per mezzo del digiuno e della fede chi vuole entra in paradiso. (Atanasio di Alessandria, La verginità 6) </p>
<p>Dio non ha dato il corpo perché sia di ostacolo con il suo peso ... Una carne più leggera resusciterà prima. (Tertulliano, Il digiuno 17,6-7) </p>
<p>Il digiuno è nutrimento dell'anima, alimento dello spirito. (Ambrogio di Milano, Elia e il digiuno 3,4) </p>
<p>[Colui che digiuna] si nutre, come Mosè, della familiarità di Dio e della sua parola. Sperimenta in se stesso la verità della parola: "L'uomo non vive di solo pane, ma di ogni parola che esce dalla bocca di Dio". (Girolamo, Lettere 130,10) </p>
<p>Noi abbiamo i giorni della quaresima consacrati al digiuno. Abbiamo ogni settimana il mercoledì e il venerdì ... E il cristiano è libero di digiunare in ogni tempo, non per superstizione, ma per volontario distacco ... Come si potrebbero infatti studiare le Scritture, come dedicarsi alla conoscenza e alla sapienza, se non si è padroni della propria bocca e del proprio ventre? ... Ma c'è un altro motivo, anch'esso spirituale, lodato da alcuni apostoli nelle loro lettere ... "Beato colui che digiuna al fine di nutrire il povero!". (Origene, Omelie sul Levitico 10,2) </p>
<p>La preghiera di colui che digiuna è l'aquila in pieno volo. Quella dell'uomo avvinazzato, la sazietà la rende pesante e la trae verso il basso. (Evagrio Pontico, Gli otto spiriti di malizia 1) </p>
<p>Se il nemico vi suggerisse un'ascesi estrema che rischia di indebolire il vostro corpo e renderlo inutile, dovete moderare il vostro digiuno. (Atanasio di Alessandria, La verginità 8) </p>
<p>Come il corpo, quando è appesantito dalla quantità delle vivande, rende debole e pigro lo spirito, così, quando è estenuato da un'eccessiva astinenza, finisce per causare tristezza e disgusto della parola alla parte contemplativa dell'anima. Occorre dunque regolare anche il nutrimento secondo le disposizioni del corpo, così che quando questo è in buona salute sia convenientemente padroneggiato, e quando è debole sia ragionevolmente rinforzato. Non bisogna infatti che l'atleta abbia un corpo fiacco. (Diadoco di Fatica, Cento capitoli gnostici 45) </p>
<p>Abba Pambo interrogò abba Antonio: "Che cosa devo fare?". L'anziano gli disse: "Non confidare nella tua giustizia, non affliggerti del passato, ma tieni a freno la tua lingua e il tuo ventre". (Detti dei padri, Serie alfabetica, Antonio 6) </p>
<p>Se voi digiunate e non sorvegliate la vostra bocca perché non dica alcuna parola di cattiveria o di ira, alcuna menzogna o spergiuro, se dite male del vostro prossimo, anche se questo viene dalla bocca di un digiunatore, il digiuno non vi servirà a niente e sarà fatica sprecata. (Atanasio di Alessandria, La verginità 7) </p>
<p>A che serve osservare il digiuno per quaranta giorni e non rispettarne il senso? A che serve astenersi dai banchetti e passare il proprio tempo litigando ? A che serve non mangiare il pane che si possiede, se si deve rubare quello del povero? ... Il digiuno cristiano deve alimentare la pace, non le liti. Quale vantaggio nel santificare lo stomaco con il digiuno e insudiciarsi le labbra di menzogne? Fratello, tu potrai venire in chiesa soltanto se i tuoi piedi non si impigliano nelle reti dell'usura. Avrai diritto di pregare solamente se nel tuo cuore l'invidia non sarà di ostacolo ... Il denaro che dai al povero sarà piena giustizia solo se non l'hai estorto a un altro povero ... Così, imitiamo per quanto è possibile il digiuno di Cristo con la pratica delle virtù, affinché venga su di noi la grazia per mezzo del duplice digiuno del corpo e dell'anima. (Massimo di Torino, Omelie 44) </p>
<p>Il primo e il principale comandamento è l'amore. Grazie all'amore, l'intelletto vede l'amore originario, cioè Dio. Infatti con il nostro amore vediamo l'amore di Dio verso di noi, come sta scritto nel salmo: "Egli insegna ai miti le sue vie" (Sal 24,9). (Evagrio Pontico, Lettere 56,3) </p>
<p>Un fratello domandò ad abba Poimen: "Che devo fare? Quando prego da solo nella mia cella mi manca il coraggio". L' anziano gli disse: "Non disprezzare, non condannare, non biasimare nessuno. Dio ti donerà la pace e mediterai con calma". (Detti dei padri, Serie latina R 100) </p>
<p>Un giorno abba Lot venne a trovare abba Giuseppe e gli disse: "Padre, secondo le mie possibilità io osservo la mia piccola regola, il mio modesto digiuno, il mio silenzio contemplativo. Faccio le mie preghiere e la mia meditazione. Mi sforzo, come posso, di scacciare dal mio cuore i pensieri inutili. Che cosa posso fare di più?". L'anziano si alzò per rispondere e levò le mani al cielo. Le sue dita sembrarono dieci ceri accesi, e disse: "Perché non diventi tutto fuoco?". (Detti dei padri, Serie alfabetica, Giuseppe di Panefo 7) </p>
<p>Un fratello interrogò abba Poimen dicendo: "Con me abitano alcuni fratelli. Vuoi che io dia loro ordini?". L'anziano gli disse: "No, ma tu per primo mettiti all'opera, ed essi, se vogliono vivere, provvederanno a se stessi". Il fratello gli disse: "Ma, padre, sono proprio loro a desiderare che io dia loro ordini". L'anziano gli disse: "No, diventa il loro modello, non il loro legislatore". (Detti dei padri, Serie alfabetica, Poimen 174) </p>
<p>Un giovane venne a trovare un vecchio asceta, per essere istruito nella via della perfezione. Ma l'anziano non diceva una parola. Il giovane gli domandò il motivo del suo silenzio: "Sono forse un superiore, per darti degli ordini? lo non dirò nulla. Se vuoi, fa' ciò che vedi fare a me". Da allora il giovane imitò in tutto il vecchio asceta e apprese il senso del silenzio. (Detti dei padri, Serie alfabetica, Isacco delle Celle 2) </p>
<p>Tre fratelli avevano l'abitudine di andare ogni anno dal beato Antonio. I primi due lo interrogavano sui loro pensieri e sulla salvezza dell'anima. Ma il terzo custodiva il silenzio, senza fare domande. Passato molto tempo, abba Antonio gli disse: "Ecco, da tanto tempo hai l'abitudine di venire qui, e non mi fai nessuna domanda". L'altro rispose: "Una sola cosa mi basta, padre: vederti". (Detti dei padri, Serie alfabetica, Antonio 27) </p>
<p>Per tutti i giorni durante i quali il nostro padre Pacomio fu fisicamente tra noi, pregava giorno e notte per la salvezza delle nostre anime e per quelle del mondo intero. (Vita copta di Pacomio, Bo 101) </p>
<p>Non bisogna dubitare del fatto che il mondo intero debba alle preghiere dei monaci di sussistere ancora. (Rufino di Aquileia, Storia dei monaci, Prologo) </p>
<p>Vi è anche un altro genere di lacrime: a farcele versare sono l'indurimento e i peccati degli altri. Così Samuele pianse su Saul. Così nel vangelo vediamo il Signore piangere su Gerusalemme, e anche Geremia che, in età remota, così si esprime: "Chi spargerà acqua sul mio capo e una fonte di lacrime sui miei occhi? Giorno e notte piangerò i morti della figlia del mio popolo?" ... Qui sono le lacrime del giusto oppresso dal peso delle inquietudini, delle angosce e delle afflizioni di questo mondo. È ciò che risulta con evidenza dal titolo del salmo: "Preghiera di un povero nell'angoscia, che effonde davanti a Dio la sua supplica" (Sal 101,1). Colui che [il salmo] mette in scena è quel povero di cui si dice nel vangelo: "Beati i poveri in spirito, perché di essi è il regno dei cieli". (Giovanni Cassiano, Conferenze IX,29,3-4) </p>
<p>Due fratelli stavano andando a fare visita ad Antonio. Cammin facendo, venne loro a mancare l'acqua, e uno dei due morì. L'altro stava per morire. Al limite delle forze, disteso al suolo, aspettava la morte. Antonio, seduto sul monte, chiamò due monaci che si trovavano Il e fece loro premura: "Prendete una brocca d'acqua e avviatevi in fretta sulla via dell'Egitto. Due fratelli stavano venendo qui. Uno è già morto, l'altro sta per morire, se voi non fate presto. Ne ho avuto or ora la rivelazione nella preghiera". I monaci partirono, trovarono il morto e lo seppellirono, rianimarono l'altro che era stremato facendolo bere e lo condussero dall'anziano. La distanza era di un giorno di cammino. Qualcuno forse si chiederà: "Perché non ha detto questo prima che l'altro morisse?". Costui avrebbe torto. Non spettava ad Antonio stabilire la morte. Ciò è riservato a Dio che decise così per l'uno e rivelò ad Antonio il pericolo in cui si trovava l'altro. (Atanasio di Alessandria, Vita di Antonio 59,1-5) </p>
<p>Alcuni anziani vennero a trovare abba Poimen e a dirgli: "Se vediamo dei fratelli che si assopiscono durante la sinassi, vuoi che li riprendiamo perché restino svegli?". Disse loro: "Quanto a me, quando vedo un fratello che si assopisce, metto la sua testa sulle mie ginocchia e lo lascio riposare". (Detti dei padri, Serie alfabetica, Poimen 92) </p>
<p>Fratello, non è utile consultare [il tuo padre spirituale] a proposito di tutti i pensieri che si affacciano alla mente: la maggior parte si dileguano presto. Bisogna interrogarlo a proposito di quei pensieri che persistono e ti fanno guerra. (Barsanufio di Gaza, Lettere 165) </p>
<p>Fratello, non cercare di discernere per conto tuo i pensieri che sopraggiungono nella tua mente. Tu non ne sei capace ... Se ti turbano ... getta la tua impotenza davanti a Dio dicendo: "Signore, sono nelle tue mani, vieni in mio aiuto ... ". Quanto al pensiero che in te persiste e ti fa guerra, dillo al tuo abba ed egli, con la grazia di Dio, ti guarirà. (Barsanufio di Gaza, Lettere 215) </p>
<p>La persona che era incaricata del servizio in refettorio aveva un'abitudine che mi incuriosì molto; portava sempre una tavoletta appesa alla cintura, e seppi che vi annotava tutti i pensieri che gli sopravvenivano, per comunicarli ogni giorno al suo padre spirituale. (Giovanni Climaco, Scala IV,32) </p>
<p>Nell'unità non c'è più né maestro né discepolo ma tutti sono dèi. (Evagrio Pontico, Kepbalaia gnostica 4,51) </p>
<p>Un uomo o un oggetto, considerati nella loro corposità, possono forse sottrarsi allo sguardo quando cadono sotto gli occhi? Le realtà superiori e divine, invece, anche quando sono davanti a noi, non possono essere percepite se non con il loro consenso: dipende solo dal loro consenso essere viste o restare nascoste. Per grazia Dio si rivelò ad Abramo e agli altri profeti: non fu soltanto l'occhio del cuore a permettere ad Abramo di vedere Dio, ma la grazia di Dio si offrì spontaneamente allo sguardo di quell'uomo giusto. Questo non è vero solamente di Dio Padre, ma anche del nostro Signore e salvatore, e dello Spirito santo ... Facciamo dunque uno sforzo, anche noi, affinché da oggi in poi Dio si manifesti a noi, come una santa parola della Scrittura ci ha promesso: " ... Egli si manifesterà a coloro che non gli rifiutano la loro fede" (Sap 1,2). (Origene, Omelie sul Vangelo di Luca 3,1-2-4) </p>
<p>"Io sono la via, la verità e la vita" (Gv 14,6). La fede è la nostra via, la contemplazione è la verità e la vita. "Oggi noi vediamo come in uno specchio, confusamente" (1Cor 13,12): è la fede. "Allora sarà faccia a faccia": è la contemplazione. Paolo dice inoltre: "Il Cristo abita nei nostri cuori, secondo l'uomo interiore, mediante la fede": ecco la via, sulla quale noi possiamo intravedere soltanto qualcosa. Ma aggiunge: "Voi conoscerete l'amore di Cristo che supera ogni conoscenza ed entrerete pienamente in tutta la pienezza di Dio" (Ef 3, 16-19). La contemplazione è questa pienezza ... "Voi siete morti", dice ancora, "e la vostra vita è nascosta con Cristo in Dio": tale è la fede. "Ma quando Cristo, la vostra vita, sarà manifestato, allora anche voi sarete manifestati con lui nella gloria" (Col 3,4): questa è la visione di Dio. "Amatissimi", dice Giovanni, "noi fin cl' ora siamo figli di Dio, ma ciò che saremo non è stato ancora manifestato": questa è la fede. E continua: "Noi sappiamo che allora saremo simili a lui, perché lo vedremo così come egli è" (1Gv 3,2): questa è la contemplazione ... Gesù disse a quelli che avevano creduto in lui: "Se rimanete nella mia parola, sarete veramente miei discepoli, conoscerete la verità e la verità vi farà liberi" (Gv 8,31-32). Essi avevano fede, cominciavano a camminare in Cristo come su una via. Ecco perché diede loro di camminarvi fino alla meta. Meta che egli annuncia: "La verità vi farà liberi". Liberi da che cosa, se non ... dalla corruzione e dalla morte? Questo cammino di pellegrini, questa via, la fede, mi costringe a ripetere le parole dell'Apostolo: "In possesso di tali promesse, carissimi, purifichiamoci da ogni macchia della carne e dello spirito, portando a compimento la nostra santificazione nel timore di Dio" (2Cor 7,1). Vi sono alcuni che, prima di credere, vorrebbero scoprire da se stessi la verità pura e immutabile. Ma soltanto la fede e un cuore purificato permetteranno loro di contemplarla: "Beati i puri di cuore, perché vedranno Dio" (Mt 5,8). Altrimenti somiglierebbero a dei ciechi che credono di guarire volgendo i loro occhi spenti verso il sole. Chi mai può contemplare la sua luce prima di aver recuperato la vista? (Agostino di lppona, Discorsi 346,2) </p>
<p>Signore Gesù, nostro Dio che hai pianto su Lazzaro e hai versato su di lui le lacrime dell'angoscia e della compassione, accogli le lacrime della mia amarezza. Con le tue sofferenze calma le mie sofferenze. Con le tue piaghe guarisci le mie piaghe. Con il tuo sangue purifica il mio sangue. Spandi nel mio corpo il profumo del tuo corpo vivificante. Perché il fiele di cui sei stato abbeverato ... cambia in dolcezza l'amarezza della mia anima ... Che il tuo corpo disteso sull'albero della croce tenda verso di te la mia mente che i demoni opprimono ... Che le tue mani sante trafitte dai chiodi mi strappino al baratro della perdizione e mi riconducano a te, come hai promesso. Che il tuo volto che ricevette schiaffi e sputi, rischiari il mio volto insudiciato dalle mie ingiustizie. Che la tua anima, che sulla croce hai consegnato al Padre tuo, mi conduca a te nella tua grazia. Non ho né cuore contrito per mettermi a cercarti né pentimento, né tenerezza ... Non ho lacrime per pregarti. La mia mente è ottenebrata ... il mio cuore è freddo ... io non so riscaldarlo con lacrime di amore per te. Ma tu, Signore Gesù Cristo, mio Dio, donami il pentimento totale la frantumazione del cuore perché con tutta l'anima io mi metta a cercarti. Senza di te, sarei privo di ogni realtà ... Che il Padre, che nel suo seno ti ha generato nell'eternità, rinnovi in me la tua immagine. Ti ho abbandonato. Tu non mi abbandonare. Mi sono allontanato da te. Tu mettiti alla mia ricerca. Conducimi al tuo pascolo, tra le pecore del tuo gregge. Nutrimi insieme a loro con l'erba fresca dei tuoi misteri dei quali è dimora il cuore puro, il cuore che porta in sé lo splendore delle tue rivelazioni ... Che noi possiamo essere degni di un tale splendore in virtù della tua grazia e del tuo amore per l'uomo, oh, Gesù Cristo nostro salvatore nei secoli dei secoli. Amen. (Isacco di Ninive, Discorsi ascetici 2)</p>
<p>Bisogna esercitarsi molto e imporsi molte sofferenze nascoste, dopo una vita di negligenza, perché la nostra mente, che assomiglia a una cagna avida e irrequieta, pervenga alla trasparenza e alla vigilanza attraverso la semplicità, la mitezza e la sollecitudine. Tuttavia, facciamoci coraggio. Le passioni ci dominano, siamo deboli: allora presentiamo a Cristo, con grande fiducia, la nostra debolezza e impotenza spirituali; confessiamole davanti a lui. Egli ci aiuterà senza badare ai nostri meriti, alla sola condizione che scendiamo incessantemente, sino in fondo, nell'abisso dell'umiltà. (Giovanni Climaco, Scala I, 17) </p>
<p>La sposa dice: "Sono ferita dall'amore" (Ct 2,5). Ella designa con queste parole la freccia che affonda profondamente nel cuore. L'arciere è l'amore. Ora, l'amore è Dio ... Dio che lancia la sua freccia scelta, il suo Figlio unigenito, dopo aver intinto nello Spirito vivificante la triplice estremità della punta. Ora, la punta è la fede, che fa entrare in colui nel quale penetra non soltanto la freccia, ma insieme a questa l'arciere stesso, secondo la parola del Signore: "Il Padre e io siamo una cosa sola, verremo e prenderemo dimora presso di lui" (Gv 14,23). così l'anima innalzata grazie alle divine ascese vede in se stessa la dolce freccia cieli' amore dalla quale è trafitta, e si gloria della sua ferita dicendo: "Sono ferita dall'amore". (Gregorio di Nissa, Omelie sul Cantico dei cantici 4) </p>
<p>Custodite il mio mistero voi che da esso siete custoditi. Custodite la mia fede voi che siete da essa custoditi. Conoscete la mia conoscenza voi che la mia verità ha conosciuti. Amatemi d'amore voi che siete amati. Pregate senza sosta, abitate l'amore del Signore, amati nell'Amato viventi nel Vivente salvati in colui che vi ha redenti, e voi sfuggirete alla morte, per tutti i secoli, in nome del Padre vostro. Alleluja! (Odi di Salomone 8,10-13.22-23) </p>
<p>Due uomini che volessero vedere sorgere il sole sarebbero davvero pazzi se si mettessero a discutere sul punto esatto in cui apparirà e sui modi di guardarlo, se poi facessero degenerare la loro disputa in un litigio, se arrivassero a picchiarsi e, nell'ardore della contesa, si cavassero gli occhi. Allora non sarebbe più questione di contemplare l'aurora ... ! Noi che vogliamo contemplare Dio, purifichiamo il nostro cuore mediante la fede ... risaniamolo mediante la pace, perché lo slancio che ci fa amare gli uni gli altri è già un dono di colui verso il quale si levano i nostri sguardi. (Agostino di lppona, Discorsi 23,18) </p>
<p>Un anziano rispose: " ... io vi dico che molti hanno prostrato il loro corpo senza alcun discernimento, e se ne sono andati vuoti, senza nulla ottenere. La nostra bocca esala cattivo odore a forza di digiunare, noi abbiamo imparato le Scritture a memoria, recitiamo tutti i salmi ... ma non abbiamo quello che Dio cerca: l'amore e l'umiltà". (Detti dei padri, Serie anonima N 222) </p>
<p>Immagina con il pensiero due carri: attacca all'uno la virtù e l'orgoglio, all'altro il peccato e l'umiltà, e vedrai il carro trainato dal peccato sorpassare quello della virtù ... Per capire come mai la prima di queste pariglie è più veloce dell'altra, ricordati del fariseo e del pubblicano ... L'uno si vantava della propria giustizia, dei propri digiuni e delle decime che pagava, all'altro è bastato dire qualche semplice parola per essere sciolto da tutte le sue colpe. Dio infatti non aveva soltanto udito queste parole, ma aveva visto anche l'anima di colui che le proferiva, e, avendola trovata umile e contrita, l'aveva giudicata degna della sua compassione e del suo amore ... È proprio ciò che voleva indicare Cristo quando diceva: "Venite a me, voi tutti che siete affaticati e portate pesanti fardelli, e io vi darò riposo" (Mt 11,28). Egli dunque ci chiama, non passiamo oltre senza ascoltarlo! Egli ci attira a sé, non discostiamocene. Se i nostri peccati sono senza numero, tanto più bisogna correre verso di lui, perché egli chiama questo genere di uomini; dice infatti: "Non sono venuto a chiamare i giusti ma i peccatori" (Mt 9, 13) ... È chiamato il Dio della consolazione, Dio delle misericordie, perché incessantemente consola, incoraggia gli infelici e gli afflitti, anche se hanno commesso migliaia di peccati. Noi dunque dobbiamo solo abbandonarci a lui, correre verso di lui e non lasciarlo. (Giovanni Crisostomo, L'incomprensibilità di Dio 5,6-7) </p>
<p>L'umiltà è l'ornamento della divinità. Facendosi uomo, il Verbo se ne è rivestito. Nell'umiltà ha vissuto con noi nella carne. E chiunque se ne circonda si fa in verità simile a colui che è disceso dalla sua altezza e che ha nascosto con l'umiltà la sua grandezza e la sua gloria, affinché al vederlo la realtà creata non fosse dissolta. Infatti la realtà creata non avrebbe potuto contemplarlo se egli non l'avesse assunta e non avesse così convissuto con lei. (Isacco di Ninive, Discorsi ascetici 20) </p>
<p>Non è detto: io ho digiunato, ho vegliato, ho dormito per terra, ma: mi sono umiliato, e subito il Signore mi ha salvato. (Giovanni Climaco, Scala XXV,14) </p>
<p>Ho visto persone, malate nell'anima e nel corpo, ossessionate dai loro peccati, impegnarsi in combattimenti al di sopra delle loro forze ... A costoro dico che Dio giudica la nostra metanoia non dai nostri sforzi, ma dalla nostra umiltà. (Giovanni Climaco, Scala XXVI/2,9) </p>
<p>La misericordia di Dio non ha limiti, niente la supera. Ecco perché colui che dispera si dà la morte da sé. (Giovanni Climaco, Scala V,23) </p>
<p>Tu, il più piccolo fra gli uomini, vuoi trovare la vita? Custodisci in te la fede e l'umiltà, e ... in esse troverai colui che ti custodisce e dimora segretamente presso di te ... Quando vieni davanti a Dio con la preghiera, sii nel tuo pensiero come la formica, come ciò che striscia per terra, come un bimbo che balbetta. E davanti a lui non dire niente che tu pretenda di sapere. Ma avvicinati a Dio con un cuore di bambino. Va' davanti a lui per ricevere quelle premure con cui i padri vegliano sui loro bimbi. È stato detto: "Il Signore custodisce i bambini" ... Quando Dio vedrà che con totale purezza di cuore ti affidi a lui più che a te stesso ... allora una potenza a te sconosciuta verrà a prendere dimora in te. E sentirai in tutti i tuoi sensi la potenza di colui che è con te. (Isacco di Ninive, Discorsi ascetici 19) </p>
<p>Se vogliamo raggiungere la vetta della più grande umiltà dobbiamo, con i nostri atti, innalzare quella scala che apparve in sogno a Giacobbe e sulla quale vedeva scendere e salire gli angeli. Quella discesa e quella salita ci mostrano che esaltando se stessi si discende, e con l'umiltà si sale. Ora questa scala elevata in alto è la nostra vita in questo mondo, che il Signore - quando avrà reso umile la profondità del nostro cuore - innalzerà fino al cielo. I lati di questa scala sono il nostro corpo e la nostra anima. E tra questi lati la divina chiamata ha fissato i gradi dell'umiltà, per far sì che noi li saliamo ... Il primo grado dell'umiltà consiste nel porsi sempre davanti agli occhi il timore di Dio e nell'evitare assolutamente la dimenticanza. Il secondo grado dell'umiltà è non amare la propria volontà, non compiacersi nel realizzare i propri desideri, ma mettere in pratica con i propri atti la parola del Signore che dice: "Non sono venuto per fare la mia volontà, ma la volontà di colui che mi ha mandato" (Gv 6,38) ... Il terzo grado dell'umiltà è sottomettersi a un superiore in totale obbedienza per amore di Dio, imitando il Signore, di cui l' Apostolo dice: "Si è fatto obbediente fino alla morte" (Fil 2,8). Il quarto grado dell'umiltà consiste nel mantenere la pazienza e la tranquillità di spirito se, nell'obbedire, ci si trova di fronte a circostanze dure e ripugnanti, e perfino a ingiustizie ... Il quinto grado dell'umiltà consiste nel manifestare al proprio abate, con un'umile confessione, i pensieri cattivi che si presentano al cuore, o il male fatto di nascosto ... Il sesto grado dell'umiltà è quello in cui il monaco è felice nella peggiore delle condizioni e, qualsiasi cosa gli venga richiesta, si reputa un servo cattivo e indegno ... Il settimo grado dell'umiltà consiste nel ritenersi il più piccolo e il più spregevole di tutti, non a parole, ma per intima convinzione del cuore ... L'ottavo grado dell'umiltà è quello in cui il monaco fa soltanto ciò che è raccomandato dalla regola comune del monastero e dagli esempi degli anziani. Il nono grado dell'umiltà è quello in cui il monaco trattiene la sua lingua e, custodendo il silenzio, non parla se non quando è interrogato ... Il decimo grado dell'umiltà è quello in cui non si è più inclini né pronti al riso, perché sta scritto: "Lo stolto, ridendo, alza la voce" (Sir 21,23). L'undicesimo grado dell'umiltà è quello in cui il monaco, quando parla, dice poche parole, ma piene di senso, dolcemente, senza ridere, con umiltà e gravità, senza alzare la voce, perché sta scritto: "Il saggio si riconosce dal fatto che parla poco" (d. Sir 20,5.7). Il dodicesimo grado dell'umiltà è quello in cui il monaco, restando umile nel cuore, diventa con il suo stesso corpo un segno di umiltà per coloro che lo vedono ... Una volta ascesi tutti questi gradi di umiltà, il monaco perverrà ben presto a quell'amore di Dio che, divenuto perfetto, scaccia il timore. Grazie a questo amore, tutto ciò che da principio osservava non senza timore, comincerà a osservarlo senza alcuna fatica, come naturalmente e per abitudine, non più per paura dell'inferno, ma per amore di Cristo, per abitudine al bene e per la gioia che viene dalla virtù. (Benedetto, Regola) </p>
<p>Quelli che temono il Signore non si vantano della loro esatta osservanza: essi sono consapevoli che quanto c'è di buono in loro non viene da loro stessi, ma dal Signore; glorificano colui che opera in loro e dicono con il profeta: "Non a noi, Signore, non a noi, ma al tuo Nome da' gloria!" (Sal 113,1). (Benedetto, Regola, Prologo 29-30) </p>
<p>Un giorno, nella valle di Kellia, siccome si celebrava una festa, i fratelli mangiavano insieme nel luogo della loro sinassi. Un fratello disse a uno di quelli che servivano a tavola: "Io non mangio cibi cotti, solo un po' di sale [sul pane]". Quello che serviva a tavola chiamò un altro fratello e disse, in presenza di tutta l'assemblea: "Questo fratello non mangia cibi cucinati. Portategli soltanto un po' di sale". Allora uno degli anziani, alzatosi in piedi, disse al fratello che aveva chiesto il sale: "Sarebbe stato meglio per te mangiare carne oggi, solo nella tua cella, piuttosto che far sapere a tanti fratelli quello che fai". (Detti dei padri, Serie anonima N 256) </p>
<p>Una donna che aveva un cancro al seno sentì parlare di abba Longino e cercò di incontrarlo. Ora costui abitava al nono miglio passata Alessandria. Mentre la donna lo cercava, lui stava raccogliendo la legna in prossimità del mare. Trovatolo, ma non sapendo che fosse lui, gli chiese: "Abba, dove abita Longino, il servo di Dio?". Ed egli disse: "Perché cerchi quell'impostore? Non andare da lui, è un impostore. Che cos'hai?". La donna gli mostrò il suo male. Egli, facendo il segno della croce sulla piaga, la congedò dicendo: "Va', e Dio ti guarirà, perché Longino non può esserti di utilità alcuna". La donna ebbe fiducia in queste parole e fu guarita istantaneamente. Più tardi, raccontando ad altri la cosa e descrivendo l'anziano, seppe che abba Longino era proprio lui. (Detti dei padri, Serie alfabetica, Longino 3) </p>
<p>Si racconta che nell'ora della sua morte, abba Pambo disse ai monaci che lo attorniavano: "Da quando sono arrivato qui e mi sono costruito una cella in cui ho abitato, non mi ricordo di aver mai mangiato pane se non guadagnato con le mie mani, né di aver pronunciato una parola di cui avessi a pentirmi. Eppure vado verso il Signore come uno che non ha neppure cominciato a servire Dio". (Detti dei padri, Serie alfabetica, Pambo 8) </p>
<p>Un giorno domandarono a un anziano la definizione dell'umiltà ed egli disse: "È perdonare al nostro fratello che ci ha offesi prima che lui stesso ci chieda perdono". Un fratello domandò a uno degli anziani: "Che cos'è l'umiltà?". L'anziano rispose: "È fare del bene a quelli che ci fanno del male". Il fratello continuò: "Se non fosse possibile arrivare a tanto, che cosa si deve fare?". L'anziano rispose: "Fuggire quelli che ci offendono e tacere". (Detti dei padri, Serie anonima N 304; 305A) </p>
<p>Un fratello andò da abba Matoes e gli disse: "Come mai quelli di Scete fanno più di quanto richiede la Scrittura, amando i propri nemici più di se stessi?". Abba Matoes gli disse: "Quanto a me, io ancora non amo come me stesso nemmeno chi mi ama". (Detti dei padri, Serie alfabetica, Matoes 5) </p>
<p>Un fratello interrogò abba Bessarione: "Che fare?". "Resta in silenzio e non misurare te stesso". (Detti dei padri, Serie alfabetica, Bessarione 10) </p>
<p>Io non prego più per il peccato, ma da trent'anni ripeto: "Signore Gesù, proteggimi dalla mia lingua". E, ciò nonostante, per causa sua cado ogni giorno, e per causa sua commetto il peccato. (Detti dei padri, Serie alfabetica, Sisoes 5) </p>
<p>Abba Agatone aveva tenuto per tre anni dei sassolini in bocca, non per diventare oratore, ma per imparare a tacere. (Detti dei padri, Serie alfabetica, Agatone 15) </p>
<p>Se qualcuno ti accusa per qualcosa che hai fatto, o che non hai fatto, se custodisci il silenzio, questo è conforme alla natura di Gesù. Se rispondi: "Ma che ho fatto?", non è secondo la sua natura. Se ribatti parola per parola, questo è contro la sua natura. (Isaia di Gaza, Asceticon 25,51) </p>
<p>L'amico del silenzio si avvicina a Dio. In segreto si intrattiene con lui e riceve la sua luce. (Giovanni Climaco, Scala XI,4) </p>
<p>Un anziano diceva: "L'uomo che tiene continuamente davanti agli occhi l'immagine della morte vincerà sempre la propria viltà". (Detti dei padri, Serie anonima N 121) </p>
<p>Una perfetta coscienza della morte è liberata da ogni angoscia. (Giovanni Climaco, Scala VI,16) </p>
<p>La memoria della morte dona all'attività dell'anima qualcosa di incorruttibile. (Giovanni Climaco, Scala Vl,21) </p>
<p>La memoria della morte è una grazia che si aggiunge agli altri doni che Dio ci fa. Altrimenti, perché mai resteremmo spesso senza la minima emozione presso le tombe, mentre poi, lontani da questo spettacolo, ci capita di avere il cuore toccato in profondità? (Giovanni Climaco, Scala VI,22) </p>
<p>È impossibile trascorrere nella fede la giornata che comincia, se non la pensiamo come l'ultima della nostra vita. (Giovanni Climaco, ScalaVI,26) </p>
<p>La memoria della morte sia presente quando ti addormenti e quando ti svegli, al pari dell'invocazione di Gesù. Così sarai protetto durante il sonno. (Giovanni Climaco, Scala XV,51) </p>
<p>La memoria della morte è il primo pensiero con il quale l'amore di Dio conduce l'anima alla vita e colma il cuore dell'uomo ... La potenza divina, quando vuole manifestare in lui la vita, mette nel suo cuore questo pensiero come un fondamento. Se l'uomo non lo spegne sotto la confusione di questa vita e la vanità, se lo lascia crescere nella pace ... questo pensiero lo porta alla più profonda contemplazione, della quale non è possibile parlare. (Isacco di Ninive, Discorsi ascetici 39) </p>
<p>Prega prima di tutto per ricevere il dono delle lacrime, per ammorbidire con la "frantumazione" la durezza della tua anima. (Evagrio Pontico, La preghiera 5) </p>
<p>La conversione e l'umiltà correggono l'anima. La compassione e la dolcezza la consolidano. (Evagrio Pontico, Ai monaci 53) </p>
<p>Pesante la tristezza, insostenibile I'akedia, ma le lacrime davanti a Dio sono più forti dell'una e dell'altra. (Evagrio Pontico, Esortazione a una vergine 39) </p>
<p>Niente è tanto efficace nel respingere la pigrizia e la negligenza quanto l'angoscia, che raduna la nostra mente da ogni parte e la fa rientrare in sé. Colui che prega nell'angoscia potrà, dopo la preghiera, conoscere nella sua anima una grande gioia. Come le nuvole, accavallandosi, cominciano con l'oscurare l'atmosfera, e poi, una volta riversata tutta l'acqua che contenevano, rendono l'aria serena e luminosa, così l'angoscia, mentre si accumula nel nostro cuore, immerge i nostri pensieri nelle tenebre, ma quando, grazie alle parole della preghiera e alle lacrime che le accompagnano, si è svuotata dileguandosi all'esterno, apporta ali' anima una grande luce, dato che l'aiuto di Dio si spande allora come un raggio di sole nella mente di colui che prega. (Giovanni Crisostomo, L'incomprensibilità di Dio 5,6) </p>
<p>Abba Giuseppe raccontava che abba Isacco disse: "Un giorno ero seduto vicino ad abba Poimen, e lo vidi andare in estasi, e siccome avevo con lui una grande confidenza, mi prostrai e lo supplicai dicendo: 'Dimmi, dov'eri?'. E lui, tutto confuso, disse: 'Il mio pensiero era là dove si trova Maria, la santa Madre di Dio, che piangeva presso la croce del Salvatore. E, anch'io, vorrei sempre piangere così"'. (Detti dei padri, Serie alfabetica, Poimen 144) </p>
<p>Colui che procede nel suo cammino con lacrime interiori secondo Dio non finisce mai di essere in festa. (Giovanni Climaco, Scala VII,38) </p>
<p>Colui che ha indossato le lacrime beate come una veste nuziale conosce il sorriso spirituale dell'anima. (Giovanni Climaco, Scala VII,41)</p>
<p>Altra è la gioia iniziale, e altra quella che perfeziona. La prima non è esente da immagini sensibili, l'altra ha la forza dell'umiltà. Tra le due intercorrono una tristezza benedetta e lacrime senza dolore. (Diadoco di Fotica, Cento capitoli gnostici 60) </p>
<p>Il Padre di tutte le cose è un regno amato. Chi è in esso, chi in esso pone la sua dimora, questi trova la sua gioia nel vivere come straniero perché ha come cibo delizioso la bellezza del suo volto. (Evagrio Pontico, Kephalaia gnostica, Supplemento sir. 57)</p>
<p>Il nome di Figlio di Dio è grande, immenso e sostiene il mondo intero ... Guarda ora quelli che sostiene: sono coloro che portano il suo Nome nel profondo del cuore. Egli allora diviene il loro sostegno, li mantiene nella gioia, perché non si vergognano di portare il suo Nome. (Erma, Il pastore 91,5-6) </p>
<p>Rivèstiti dunque di gioia, luogo dei divini compiacimenti, fanne la tua delizia. Perché ogni uomo gioioso agisce bene, pensa giustamente, e si mette sotto i piedi la tristezza. L'uomo triste, invece, agisce sempre male: anzitutto fa il male contristando lo Spirito santo, che è donato agli uomini come gioia; poi ... commette empietà non pregando il Signore ... la preghiera dell'uomo triste infatti non ha la forza di salire fino all'altare di Dio ... La tristezza, unita alla preghiera, le impedisce di ascendere, come l'aceto mescolato al vino gli toglie il suo sapore ... Purifica dunque il tuo cuore dalla cattiva tristezza, e vivrai per Dio. E vivranno per Dio anche tutti quelli che si saranno spogliati della tristezza per rivestirsi di gioia. (Erma, Il pastore 42,1-4) </p>
<p>Sii come un re nel tuo cuore, seduto sul trono dell'umiltà. Tu ordini al riso: "Va' via!", e se ne va; alle dolci lacrime: "Venite!", e vengono; al corpo, servitore e tiranno: "Fa' questo!", e lo fa. (Giovanni Climaco, Scala VII,40) </p>
<p>Per essere purificato, credi. Tu vorresti vedere Dio: il tuo desiderio è buono, è grande, e io ti incoraggio a nutrirlo. Vorresti vederlo? "Beati i puri di cuore, perché vedranno Dio" (Mt 5,8). Pensa anzitutto a purificare il tuo cuore ... Tu credi che Dio è come la luce, evidente agli occhi ... Ma se entrasse della sabbia nei tuoi occhi, per vedere la luce non bisognerebbe dapprima pulirli? Anche il tuo cuore è contaminato. El' avarizia vi spande la sua opacità ... Non capisci che, accumulando in questa maniera, metti fango nel tuo cuore? E allora come vedrai colui che tu desideri? Tu mi dici: "Mostrami il tuo Dio" ... Ti rispondo: "Guarda un po' il tuo cuore. Tutto ciò che in esso vedi che possa dispiacere a Dio, toglilo. Dio vuole venire in te. Ascolta il Cristo, il tuo Signore: 'Il Padre mio e io verremo a lui, e prenderemo dimora presso di lui' (Gv 14,23). Ecco la promessa di Dio. Se io ti annunciassi la mia visita, tu puliresti la tua casa. Dio vuole venire nel tuo cuore, e tu non ti affretti a pulirlo? Come potrebbe abitare insieme all'avarizia ... ? Dio ti ha comandato di vestire chi è nudo. Ma l'avarizia ti fa spogliare chi è vestito ... Io cerco il tuo cuore. Che cos'hai lì dentro? Hai sì riempito il tuo forziere, ma hai distrutto la tua coscienza ... Purifica dunque il tuo cuore". (Agostino di lppona, Discorsi 261,4-6) </p>
<p>Che cos'è dunque stoltezza secondo Cristo? È calmare i propri pensieri quando divagano inopportunamente, è svuotare e liberare la mente per poterla offrire, quando si tratta di ricevere gli insegnamenti di Cristo, disponibile, e come spazzata, alle parole divine che deve accogliere. (Giovanni Crisostomo, L'incomprensibilità di Dio 2,2)</p>
<p>Uno dei padri diceva: "Come un uomo non può vedere il suo viso nell'acqua torbida, così anche l'anima, se non è sgombra da pensieri estranei, non può riflettere Dio nella contemplazione". (Detti dei padri, Serie anonima N 379) </p>
<p>L'anima, come se radunasse i suoi figli vagabondi, richiami i suoi pensieri dispersi, li riconduca alla casa del suo corpo, e attenda senza sosta, nella sobrietà e nell'amore, il giorno in cui il suo Signore verrà realmente a cercarla ... Così il peccato non farà alcun danno a quelli che vivono nella speranza e nella fede, aspettando il Redentore: quando egli viene, trasforma i pensieri del cuore ... insegna l'antica preghiera che resta stabile e incrollabile: "Non temere, io camminerò davanti a te, appianerò i monti, infrangerò le porte di bronzo e i chiavistelli di ferro" (Is 44,2; 45,2). E: "Veglia su te stesso, affinché nessuna parola, nel silenzio del tuo cuore, faccia di te un essere di iniquità" (Dt 15,9). (Pseudo-Macario, Omelie (Coli II) 3,2) </p>
<p>Astenersi dal male non è ancora la perfezione. La perfezione è entrare in uno spirito di umiltà e mettere a morte il serpente che si annida ed esercita l'omicidio ancor più al di sotto del cuore stesso, in una profondità maggiore di quella dei pensieri, nei recessi e nei ripostigli dell'anima. Il cuore infatti è un abisso. (Pseudo-Macario, Omelie (Coli. II) 17,15)</p>
<p>I sogni che si presentano all'anima nell'amore di Dio sono indizi sicuri di un'anima sana. Essi non scorrono in fretta da un'immagine a un'altra, non terrorizzano la sensibilità (aisthesis) ... ma riempiono l'anima di allegrezza spirituale. Anche dopo il risveglio, l'anima ricerca con un grande desiderio la gioia del sogno. Le apparizioni dei demoni invece procedono nel modo opposto: cambiano rapidamente ... parlano forte, esprimono grandi minacce, assordano l'anima con le loro grida. Allora l' intelletto, se è purificato, li riconosce e risveglia il corpo ... Tuttavia accade anche che i sogni buoni non infondano gioia all'anima, ma le ispirino tristezza e lacrime senza dolore. È il caso di coloro che fanno grandi progressi nell'umiltà. (Diadoco di Fotica, Cento capitoli gnostici 37)</p>
<p>Ecco il vero fondamento della preghiera; vigilare sui propri pensieri e pregare in una grande calma, una grande quiete, in modo da non urtare gli altri ... L'uomo dovrà dunque combattere contro i suoi pensieri, potare la loro esuberanza ... spingersi.verso Dio, non cedere ai voleri dei suoi pensieri, ma raccoglierli invece dalla loro dispersione, discernendo i pensieri secondo natura da quelli cattivi. L'anima sottoposta al peccato incede come attraverso un fiume invaso da giunchi e rovi ... Chi vuole attraversare simili luoghi deve tendere le mani e, faticosamente, spostare con la forza l'ostacolo che lo imprigiona. Così l'anima è avvolta dalla selva dei pensieri della potenza avversa. Occorre una grande sollecitudine, una grande attenzione per discernerli. (Pseudo-Macario, Omelie (Coli. II) 6,3)</p>
<p>Sii il custode della porta del tuo cuore e non lasciar entrare nessun pensiero senza interrogarlo; interrogali a uno a uno e di' loro: "Tu sei del nostro partito, o del partito dei nostri avversari?". E se quello è di casa, ti colmerà di pace. (Evagrio Pontico, Lettere 11)</p>
<p>Svegliati, sii vigilante. Se il pensiero che si affaccia alla tua mente è un pensiero buono, sappi che Dio vuole aprirti una via di vita ... Ma se il pensiero è oscuro, se tu esiti perché non puoi vedere chiaramente ... se è lì per aiutarti o per ingannarti - poiché può essersi nascosto sotto un'apparenza di bene - veglia notte e giorno nel fervore e nella tensione della preghiera, per prepararti a combatterlo. Non cacciarlo, e non accettarlo, ma prega su di esso, ardentemente. Non desistere dall'invocare il Signore. Ed egli ti mostrerà da dove viene quel pensiero. (Isacco di Ninive, Discorsi ascetici 34) </p>
<p>Colui che fa giustizia ... è colui che scaccia il diavolo ... e le sue suggestioni dal suo cuore; afferra questa genia del pensiero diabolico e la infrange contro Cristo. (Benedetto, Regola, Prologo 28) </p>
<p>Sul fatto che non bisogna opporsi ai pensieri, ma rifugiarsi in Dio. Se non ci si oppone ai pensieri seminati in noi dal demonio, ma, pregando Dio, si interrompe ogni rapporto con loro, questo è il segno che l'intelligenza ha trovato la sapienza che viene dalla grazia, e che la vera conoscenza ci ha liberati dal fare troppe cose. Si è così trovata la strada più breve. (Isacco di Ninive, Discorsi ascetici 33) </p>
<p>Lo Spirito santo, che ha compassione della nostra debolezza, viene a visitarci anche quando non siamo ancora purificati. Se trova che il nostro intelletto lo sta pregando anche solo con il desiderio del vero raccoglimento, egli scende su di esso e disperde tutta la torma dei ragionamenti e dei pensieri che lo assediano, volgendolo all'amore e all'attuazione della preghiera spirituale. (Evagrio Pontico, La preghiera 63) </p>
<p>Quando la mente vuole pensare, scende al di sotto di se stessa e si immerge nei singoli pensieri. Infatti i pensieri sono al di sotto di colui che li pensa, in quanto sono appunto pensati e circoscritti; essi costituiscono una dispersione, una spaccatura della mente. La mente infatti è semplice e senza divisione; i pensieri invece sono innumerevoli e sparpagliati, sono, per così dire, le forme della mente ... Ma l'unità della mente ha per nome il movimento con cui essa si innalza verso ciò che è al di sopra di sé, quando cioè si dà alla contemplazione di Dio, allorché con l'estasi esce dal sensibile e dal naturale, e anche dal suo proprio movimento. (Giovanni di Scitopoli, Scoli sul corpus areopagitico (sui "Nomi divini") 7) </p>
<p>In genere durante il sonno, chi dorme non è sveglio, e chi è sveglio non dorme, e l'uno e l'altra, il sonno e la veglia, si susseguono, cedendosi il posto alternativamente ... Ora qui si constata fra i contrari un'unione e una mescolanza inaudita e paradossale. Infatti la sposa dice: "Io dormo, ma il mio cuore veglia" (Ct 5,2). Che senso dare a queste parole? Il sonno è una similitudine della morte. Infatti nel sonno tutta l'attività sensibile del corpo si arresta ... Esso interrompe la tensione del corpo. Produce anche l'oblio delle preoccupazioni che l'uomo porta in sé, addormenta la paura, calma la collera, placa le amarezze e rende insensibili a tutti i dolori. Da qui si vede quanto si innalzi al di sopra di se stessa l'anima che dice: "Io dormo, ma il mio cuore veglia" ... Godendo della sola contemplazione di ciò che è ... ma lasciando dormire ogni attività corporea, l'anima, nello spogliamento e nella nudità della mente, accoglie la manifestazione di Dio in una veglia divina. Che anche noi possiamo essere ritenuti degni di questa visione, pervenendo mediante un tale sonno al risveglio dell'anima! (Gregorio di Nissa, Omelie sul Cantico dei cantici 10) </p>
<p>Colui che vuole vedere la trasparenza della propria mente deve liberarsi di tutti i pensieri, e allora si vedrà simile allo zaffiro o al colore del cielo. Ma fare questo senza libertà interiore (la apdtheia) è impossibile. L'uomo ha bisogno del soccorso di Dio affinché questi riempia di luce e di forza il suo spogliamento. (Evagrio Pontico, Kepbalaia gnostica, Supplemento 2) </p>
<p>Armato contro l'ira, non sopporterai più la cupidigia. È questa infatti che dà materia all'ira, e l'ira offusca l'occhio dell'intelletto, corrompendo così lo stato di preghiera. (Evagrio Pontico, La preghiera 27) </p>
<p>Se ricevi qualche provocazione o contraddizione, e sei irritato e senti che la tua ira ti induce a prenderti la rivincita o a replicare, ricordati della preghiera e del giudizio che ti aspetta, e subito in te si placherà il tuo moto disordinato. (Evagrio Pontico, La preghiera 12) </p>
<p>Lo Spirito santo pacifica l'anima, l'ira turba il cuore. Niente quanto la collera si oppone alla venuta dello Spirito in noi. (Giovanni Climaco, Scala VIII,16) </p>
<p>Ho visto alcuni che sembravano mantenere la calma ... ma, sotto l'apparente silenzio, covavano in sé il risentimento. Io li stimo più miserabili di quelli che lasciano esplodere la furia della loro ira. Il loro carattere cupo mette in fuga la colomba [cioè lo Spirito santo]. (Giovanni Climaco, Scala VIII,17) </p>
<p>Un uomo che vive nel mondo, se è mite, è migliore di un monaco animoso e iroso. (Evagrio Pontico, Ai monaci 34)</p>
<p>La collera, più che le altre passioni, suole turbare e sconvolgere l'anima. Ma talvolta anch'essa le rende grandi servigi. Quando infatti ce ne serviamo, senza scomporci, contro l'errore e l'insipienza, per denunciare e salvare, procuriamo all'anima un aumento di mitezza, perché collaboriamo all'attuazione del disegno divino di giustizia e di bontà. E, adirandoci fortemente contro il male, spesso otteniamo perfino di virilizzare ciò che l'anima ha di effeminato ... Perciò colui che fa uso della collera con moderazione a causa del suo zelo per la verità, sulla bilancia delle retribuzioni, senza alcun dubbio sarà trovato migliore di chi, per torpore di spirito, non va mai in collera. (Diadoco di Fotica, Cento capitoli gnostici 62) </p>
<p>Ho visto anime impure che si gettavano nell'éros fisico sino al parossismo. È stata proprio la loro esperienza di tale éros a portarli alla conversione interiore. Allora concentrarono il loro éros sul Signore. Oltrepassando il timore, cercavano di amare Dio con un desiderio insaziabile. Ecco perché Cristo, parlando della casta prostituta, non ha detto che aveva avuto paura, ma che aveva molto amato, e che aveva potuto superare agevolmente l'amore con l'amore. (Giovanni Climaco, Scala V,6) </p>
<p>La natura umana non può esprimere la sovrabbondanza dell'amore divino. Perciò come suo simbolo si prende quanto vi è di più violento nelle passioni che agiscono in noi, voglio dire la passione dell'amore, affinché impariamo come l'anima, che fissa lo sguardo sulla bellezza della natura divina, deve esserne tanto innamorata quanto lo è il corpo di ciò che è a esso affine, tramutando la passione (pathos) in gioia distaccata (apdtheia), di modo che la nostra anima arda "eroticamente" in noi della sola fiamma dello Spirito. (Gregorio di Nissa, Omelie sul Cantico dei cantici 1) </p>
<p>Non ci è chiesto di sradicare e di annientare in noi le attività naturali dell'anima, ma di purificarle. Vale a dire che dobbiamo rimuovere le impurità e le sozzure di cui l'ha ricoperta la nostra negligenza, affinché le sia reso il naturale splendore della sua giovinezza, con il vigore che le è proprio. (Origene, Omelie su Giosuè 22,4) </p>
<p>Senza una qualsiasi partecipazione al bene, niente è mai esistito, né esiste, né potrebbe esistere. Prendiamo, ad esempio, l'intemperante. Questi è privo del bene per via del suo irragionevole desiderio ... ciò non toglie che partecipi del bene con la fioca risonanza della comunione e dell'amicizia che pure in lui permane. Ugualmente l'ira partecipa del bene con il moto insito in essa, desiderio di migliorare ciò che sembra cattivo e di riportarlo a uno stato che sembra migliore. E perfino colui che desidera la peggiore delle vite, in quanto non desidera se non vivere, e vivere la vita che a lui sembra migliore, con il suo stesso desiderio, con il suo desiderio di vivere, con la sua aspirazione a una vita più alta, ha anche lui parte al bene. Se si sopprimesse totalmente il bene, non ci sarebbe più vita, né desiderio, né movimento, né alcun'altra cosa. (Dionigi l'Areopagita, Nomi divini 4,20) </p>
<p>C'era una volta un filosofo greco che ordinò a uno dei suoi discepoli di dare, per tre anni, del denaro a chi lo insultasse. Alla fine di questo periodo di prova, il maestro gli disse: "Adesso puoi andare ad Atene a imparare la sapienza". Entrando in Atene, il discepolo incontrò un saggio che, seduto presso la porta della città, insultava tutti i passanti. Fece altrettanto con il discepolo, che subito scoppiò a ridere. "Perché ridi quando ti insulto?" domandò il saggio. "Perché per tre anni ho pagato quelli che mi insultavano, e tu, tu lo fai per niente". "Entra nella città, essa ti appartiene", rispose il saggio. Abba Giovanni, che aveva l'abitudine di raccontare questa storia, soggiungeva: "Ecco la porta di Dio ... ". (Detti dei padri, Serie latina R 84) </p>
<p>Nell'uomo la cui mente è sempre rivolta a Dio, anche la concupiscenza dà forza all'ardente éros divino e perfino la potenza irascibile si volge con un'unica mossa verso l'amore divino (agape). Infatti la partecipazione all'illuminazione divina lo ha reso tutto luminoso, e unificando tutto il vigore delle forze elementari (tò pathetikòn autoé méros), ha trasformato quest'ultimo in un divino, incomprensibile éros e in amore incessante. (Massimo il Confessore, Centurie sulla carità 2,48) </p>
<p>L'anima è perfetta quando la sua forza di passione (be pathetikè dynamis) si è completamente rivolta a Dio. (Massimo il Confessore, Centurie sulla carità 3,98) </p>
<p>Non già lottando contro le passioni si impedisce che esse entrino nel cuore. Vi si arriva con l'appagamento della coscienza, con la conoscenza di cui l'anima è colma, con il desiderio delle contemplazioni in essa presenti. (Isacco di Ninive, Discorsi ascetici 38) </p>
<p>La preghiera è una "conversazione" (homilia) dell'intelletto con Dio. Cerca dunque la disposizione di cui l'intelletto ha bisogno perché possa protendersi, senza volgersi indietro, verso il suo Signore e conversare con lui (synomilein) senza alcun intermediario. (Evagrio Pontico, La preghiera 3) </p>
<p>Se è vero che il principio divino è presente in ogni essere, non ogni essere però risiede in esso. Noi stessi risiederemo in lui se lo invochiamo con preghiere santissime, con un'intelligenza pacificata ... La sua dimora infatti non è un luogo, come se potesse cambiare posto ... Se noi ci trovassimo su una barca, e per soccorrerci ci lanciassero cordami attaccati a uno scoglio, è evidente che non tireremmo lo scoglio verso di noi, ma ci spingeremmo, noi e la nostra barca, verso lo scoglio ... Ecco perché ... bisogna cominciare con la preghiera, non per attrarre a noi questa potenza che è nello stesso tempo dappertutto e da nessuna parte, ma per metterci nelle sue mani e unirci a lei. (Dionigi l'Areopagita, Nomi divini 3,1) </p>
<p>Con preghiera io intendo non già quella che è solo sulla bocca, ma quella che sgorga dal profondo del cuore. Infatti, come gli alberi dalle radici profonde non sono spezzati né sradicati dalle tempeste ... allo stesso modo le preghiere che vengono dal profondo del cuore, così radicate, salgono al cielo con tutta sicurezza e non vengono deviate dall'assalto di alcun pensiero. Per questo il salmo dice: "Dal profondo ho gridato a te, Signore" (Sal 129,1). (Giovanni Crisostomo, L'incomprensibilità di Dio 5) </p>
<p>La preghiera è figlia di dolcezza ... La preghiera è frutto della gioia e della riconoscenza. (Evagrio Pontico, La preghiera 14-15) </p>
<p>Se vuoi pregare, hai bisogno di Dio, che dona la preghiera a colui che prega. (Evagrio Pontico, La preghiera 59) </p>
<p>Non è vero, come sostengono alcuni, ingannati dall'errore, che l'uomo sia irrimediabilmente morto e non possa più compiere niente di buono. Un bambino piccolo è incapace di tutto: non può correre con le sue gambe verso la madre, ma si rotola per terra, grida, piange, la chiama. E lei si intenerisce, è tutta commossa al vedere che il suo bimbo la cerca con tanta impazienza e tanti singhiozzi. Lui non può raggiungerla, ma la chiama senza stancarsi, ed è la madre stessa che va verso di lui sconvolta dall'amore, lo bacia, lo stringe al cuore, lo nutre con ineffabile tenerezza. Dio ci ama e si comporta come questa madre con l'anima che lo cerca e lo chiama. Con lo slancio di quell'amore infinito che è il suo ... aderisce ai suoi pensieri, si unisce a essi e "fa con essi un solo spirito", come dice l'Apostolo (1Cor 6, 17). L' anima aderisce al Signore, e il Signore, pieno di compassione e di amore, si unisce a lei, ed essa rimane nella sua grazia. Allora l' anima e il Signore formano un unico spirito, un'unica vita, un solo cuore. (Pseudo-Macario, Omelie (Colf. II) 46,3) </p>
<p>Se sei teologo, pregherai veramente, e se preghi veramente, sei teologo. (Evagrio Pontico, La preghiera 61 [60]) </p>
<p>Quando il tuo intelletto, in un ardente amore per Dio, a poco a poco inizia, per così dire, a uscire dal creato e respinge tutti i pensieri ... riempiendosi nello stesso tempo di riconoscenza e di gioia, allora puoi considerarti vicino ai confini della preghiera. (Evagrio Pontico, La preghiera 62 [61]) </p>
<p>Per pregare non occorrono né gesti, né grida, né silenzio, né genuflessioni. La nostra preghiera, calma e fervente insieme, deve essere attesa di Dio, finché Dio venga e penetri in essa attraverso tutte le sue vie d'accesso, i suoi sentieri e i suoi sensi. Basta con i gemiti e i singhiozzi; non cerchiamo nella preghiera altro che la venuta di Dio. Nel lavoro, non mettiamo forse all'opera tutto il nostro corpo? Non vi collaborano forse tutte le nostre membra? Anche la nostra anima si consacri tutta alla sua preghiera e all'amore del Signore: non si lasci distrarre né attirare qua e là dai pensieri: si faccia, dico, piena attesa di Cristo. Allora Cristo la illuminerà, le insegnerà l'autentica preghiera, le concederà ... l'adorazione "in spirito e verità" (Gv 4,24) ... Il Signore trova riposo nella buona volontà di un'anima, ne fa il suo trono di gloria, vi si asside e vi dimora. Il profeta Ezechiele parla dei quattro viventi aggiogati al carro del Signore: dice che avevano innumerevoli occhi. Allo stesso modo l'anima che cerca Dio - ma che dico? - l'anima che è cercata da Dio, è ormai tutto occhio. (Pseudo-Macario, Omelie (Coli.II) 33,1-2) </p>
<p>Nel tempo della preghiera, scaccia da te tutto ciò che ti molesta .. _ sii ignorante e semplice, e nello stesso tempo un fanciullo riflessivo ... Allontana da te artifici e pensieri, e comportati come un bambino svezzato dalla madre. (Evagrio Pontico, Parenetico (Frankenberg, pp. 560-561) </p>
<p>La tua lingua non pronunci alcuna parola quando stai per metterti in preghiera. (Evagrio Pontico, Tria capita de oratione, fr. siriaco)</p>
<p>Dobbiamo usare una cura speciale nel seguire il precetto del vangelo che ci chiede di entrare nella nostra camera e di chiuderne la porta per pregare il Padre nostro. Tale precetto sarà da noi osservato in questo modo. Preghiamo nella nostra camera quando sottraiamo interamente il nostro cuore al tumulto dei pensieri e delle preoccupazioni, e in una specie di colloquio a due, segreto e intimo, manifestiamo al Signore i nostri desideri. Preghiamo con la porta chiusa quando invochiamo, senza aprire le labbra, colui che non bada alle parole, ma guarda al cuore. Preghiamo in segreto quando parliamo a Dio soltanto con il cuore e con il raccoglimento dell'anima, e a lui solo manifestiamo le nostre domande, di modo che le stesse potenze nemiche non possano indovinarne la natura. È questa la ragione del profondo silenzio che bisogna custodire nella preghiera ... Perciò le nostre preghiere devono essere frequenti, ma brevi, per timore che, se si prolungano, il nemico abbia la possibilità di insinuarvi la distrazione. È questo il sacrificio autentico: "Un cuore contrito è sacrificio a Dio" (Sal 50,19). (Giovanni Cassiano, Conferenze IX,35,1-36,1) </p>
<p>Quando nell'anima agisce lo Spirito santo, essa salmeggia e prega, con pieno abbandono e dolcezza, nel segreto del cuore ... Questo stato è accompagnato da lacrime interiori, poi da un gaudio avido di silenzio. (Diadoco di Fatica, Cento capitoli gnostici 73) </p>
<p>Chi prega partecipa alla preghiera del Verbo di Dio, che sta in mezzo anche a quelli che lo ignorano e non abbandona la preghiera di nessuno. Egli prega il Padre in unione con il fedele di cui è il mediatore. Infatti il Figlio di Dio è il sommo sacerdote delle nostre offerte, e nostro paraclito presso il Padre. Prega per quelli che pregano e implora per quelli che implorano ... Il sommo sacerdote non è il solo a unirsi a coloro che pregano sinceramente, ci sono anche gli angeli, di cui la Scrittura afferma che "fanno festa in cielo per un solo peccatore che si pente, più che per novantanove giusti che non hanno bisogno di pentirsi" (Le r 5, 7). Lo stesso si deve dire delle anime dei santi che si sono addormentati ... La più importante di tutte le virtù è, secondo la parola di Dio, l'amore verso il prossimo. Bisogna ammettere che i santi che già sono morti la esercitano più che mai in favore di quelli che lottano ancora in questa vita, molto più di quanto possa farlo chi si muove in aiuto dei più deboli mentre è ancora soggetto all'umana debolezza. Infatti se "un membro soffre, tutte le membra soffrono con lui, e se un membro è onorato, tutte le membra partecipano della sua gloria" (1Cor 12,26). Ecco come si comportano quelli che amano i loro fratelli! Ma si può applicare la parola dell'Apostolo anche all'amore che si esercita al di là della vita presente: "La sollecitudine per tutte le chiese! Chi è debole, che non sia debole anch'io? Chi cade scandalizzato, che un fuoco non mi divori?" (2Cor II,28-29). Cristo stesso non dichiara forse che egli è malato in ciascuno di quelli che sono malati, che è con quelli che non hanno vestiti né casa, che ha fame e sete insieme con gli uomini? Chi, tra coloro che hanno letto il vangelo, ignora come il Cristo faccia sue tutte le sofferenze degli uomini? (Origene, La preghiera ro,2-11,1-2) </p>
<p>Non appena l'intelletto è pervenuto alla preghiera vera e pura, accade che i demoni ... gli presentino un'apparenza illusoria di Dio, sotto un aspetto gradevole ai sensi, in modo da fargli credere di aver raggiunto il fine della preghiera. Ora tutto ciò, diceva un mirabile gnostico, è opera della passione di vanagloria e del demonio i cui attacchi fanno palpitare le vene del cervello. (Evagrio Pontico, La preghiera 73 [72]) </p>
<p>Colui che compie sforzi in vista della preghiera pura udrà rumori e fracasso, voci e insulti ... Ma non crollerà, né perderà il suo autocontrollo, dicendo a Dio: "Tu sei con me, io non temo alcun male". (Evagrio Pontico, La preghiera 97) </p>
<p>Nel momento di tali tentazioni, ricorri a una preghiera breve e intensa. (Evagrio Pontico, La preghiera 98) </p>
<p>Ci sono tre fasi nella vita dei convertiti: l'inizio, la fase intermedia e la perfezione. All'inizio i convertiti incontrano le attrattive della dolcezza; nella fase intermedia, le lotte contro la tentazione; alla fine, la perfezione della pienezza. Dapprima c'è la dolcezza, per consolarli; poi l'amarezza, per esercitarli; infine la soavità delle cose sublimi, per confermarli. (Gregorio Magno, Commento morale a Giobbe XXIV, 11 ,28) </p>
<p>Non turbiamoci quando ci capita di essere immersi nelle tenebre, soprattutto se non ne siamo la causa. Considera che queste tenebre che ti coprono ti sono state date dalla provvidenza di Dio, per ragioni che Dio solo conosce. Qualche volta infatti la nostra anima annega, è inghiottita dalle onde. Sia che ci si dedichi alla lettura della Scrittura o alla preghiera, qualunque cosa si faccia, ci si chiude sempre più nelle tenebre ... Quest'ora è piena di disperazione e di paura. La speranza in Dio, la consolazione della fede hanno completamente abbandonato l'anima. Questa è tutta piena di esitazione e di angoscia. Ma quelli che sono stati provati dal turbamento di una simile ora sanno che a essa segue, alla fine, un cambiamento. Dio non lascia mai per un intero giorno l'anima in tale stato, perché questo distruggerebbe la speranza ... Ma le permette di uscirne molto presto ... Beato chi sopporta simili tentazioni ... Infatti, dicono i padri, grandi saranno la stabilità e la forza cui perverrà dopo questa prova. Tuttavia una simile lotta non terminerà in un'ora, né immediatamente. Né la grazia viene e dimora nell'anima una volta per sempre e totalmente, ma a poco a poco. Dopo la grazia, torna la prova. C'è un tempo per la prova. E c'è un tempo per la consolazione. (Isacco di Ninive, Discorsi ascetici 57) </p>
<p>Poi [la sposa del Cantico] cerca con lo sguardo lo Sposo che, dopo essersi mostrato, è scomparso. Questo in tutto il Cantico succede spesso, e può comprenderlo solo chi l'ha sperimentato personalmente. Spesso, e Dio mi è testimone, ho sentito che lo Sposo mi si avvicinava e che era con me quanto più è possibile. Poi tutto a un tratto se ne è andato, e non ho potuto trovare ciò che cercavo. Comincio a desiderare di nuovo la sua venuta, e qualche volta ritorna. E quando mi è apparso e lo trattengo con le mie mani, ecco che ancora una volta mi sfugge e, una volta sparito, mi metto a cercarlo ancora. Fa così di frequente, finché riesco veramente a trattenerlo e salgo appoggiata al mio diletto. (Origene, Omelie sul Cantico dei cantici 1,7) </p>
<p>La desolazione educativa non priva affatto l'anima della luce divina. Semplicemente, la grazia nasconde allo spirito la sua presenza per farlo progredire ... con grande timore e in profonda umiltà mediante la ricerca del soccorso di Dio ... È come una madre che, vedendo il suo bambino recalcitrare di fronte alla regola stabilita per il suo allattamento, lo respinge per un po' dalle sue braccia e gli fa paura prospettandogli le cose che lo circondano come uomini repellenti o bestie feroci, affinché torni a rannicchiarsi sul seno materno ... La desolazione educativa reca all'anima afflizione, umiliazione e anche una giusta disperazione, affinché quella parte del- 1' anima che ricerca la gloria e si esalta con facilità torni a essere umile. Ma ben presto essa infonde nel cuore il timore di Dio, le lacrime e un grande desiderio di santo silenzio. (Diadoco di Fatica, Cento capitoli gnostici 86-87) </p>
<p>Nei battezzati, la grazia nasconde la sua presenza in attesa della decisione dell'anima. Quando tutto l'uomo si è rivolto al Signore, allora, con una percezione (aisthesis) ineffabile, la grazia manifesta al cuore la sua presenza, poi si mette di nuovo ad aspettare il moto dell'anima, pur permettendo che intanto i dardi del demonio raggiungano le profondità del senso (aisthesis) dell'anima, perché questa ricerchi Dio con maggior fervore e umiltà. Allora, se l'uomo comincia a progredire con l'osservanza dei comandamenti e invoca senza sosta il Signore Gesù, il fuoco della grazia divina si propaga anche ai sensi esterni (aisthetéria) del cuore. Tanto che le saette demoniache cadono ormai troppo lontane, e feriscono solo a mala pena la parte vulnerabile dell'anima. Infine quando l'uomo nel combattimento avrà riunito in sé tutte le virtù e soprattutto lo spogliamento più completo, la grazia illuminerà con un senso spirituale (aisthesis) più profondo tutta la sua natura e lo farà ardere ormai di un grande amore per Dio. Da quel momento le frecce del demonio si spegneranno prima di raggiungere il senso (aisthesis) del corpo. Infatti la brezza dello Spirito, che sospinge il cuore verso aure di pace, spegne i dardi del demonio mentre ancora volano per l'aria. Tuttavia, Dio abbandona talvolta alla malizia dei demoni anche chi ha raggiunto questo grado, lasciando allora il suo spirito senza luce, affinché la nostra libertà non sia totalmente legata ai vincoli della grazia ... in quanto l'uomo deve ancora progredire nell'esperienza spirituale. Perché ciò che consideriamo perfezione nell'uomo è ancora imperfetto di fronte alla ricchezza di Dio, di quel Dio che vuole educarci con tutta la premura del suo amore. (Diadoco di Fatica, Cento capitoli gnostici 85) </p>
<p>Quando l'anima, al richiamo del suo amato, esce e cerca colui che non trova, e chiama colui che nessun nome può raggiungere, apprende ... di essere innamorata di colui che è inaccessibile, e di desiderare colui che è inafferrabile. Queste parole la colpiscono e la feriscono con la disperazione, perché crede che il suo desiderio di pienezza sarà senza fine. Ma le si toglie il velo della sua tristezza insegnandole che progredire sempre nella sua ricerca e non smettere mai di salire costituisce l'autentico godimento di ciò che desidera, perché ogni volta che il suo desiderio è appagato, esso genera il desiderio delle realtà più alte. Perciò quando le è stato tolto il velo della sua disperazione ed essa ha visto che la bellezza invisibile e infinita di colui che lei ama si rivela sempre più bella per tutta l'eternità, si anima di un più forte desiderio e fa conoscere all'amato ... la disposizione del suo cuore dicendo che, dopo aver ricevuto la freccia di Dio, è stata ferita al cuore dalla punta della fede e che è mortalmente ferita dall'amore. Ora, secondo Giovanni, Dio è l'amore. A lui siano gloria e potenza nei secoli dei secoli. (Gregorio di Nissa, Omelie sul Cantico dei cantici 12) </p>
<p>Se sei a casa tua, all'ora terza [le nove] prega e loda Dio. Se in quel momento ti trovi altrove, prega Dio nel tuo cuore, perché in quest'ora Cristo è stato inchiodato sulla croce ... Pregherai ugualmente all'ora sesta [mezzogiorno] ricordandoti di Cristo appeso al legno della croce, mentre ... incombevano le tenebre. In quest'ora farai una preghiera vigorosa, per imitare colui che ha pregato per i suoi carnefici, quando tutta la creazione fu oscurata. All'ora nona [le tre del pomeriggio] riprendi la preghiera e la lode ... In quest'ora Cristo, trafitto al costato, versò l'acqua e il sangue, rischiarò il crepuscolo del giorno fino a sera e, con il ritorno della luce, offrì un'immagine della resurrezione. Prega anche prima che il tuo corpo prenda il suo riposo. Verso la mezzanotte, alzati, lavati le mani con acqua e prega. Se tua moglie è presente, pregate insieme. Se lei non è ancora cristiana, ritirati per pregare in un'altra stanza, poi torna a coricarti. Non essere negligente nel pregare. Chi è sposato non è affatto contaminato. "Chi ha fatto il bagno non ha bisogno di lavarsi di nuovo, è completamente puro" (Gv 13,10). Se ti segni con il fiato umido ... tutto il tuo corpo sarà tutto puro, fino ai piedi. Perché il dono dello Spirito e l'acqua battesimale, che scaturiscono come da una sorgente, accolti da un cuore pieno di fede, purificano il fedele. Occorre dunque pregare a quest'ora perché gli antichi, dai quali ci viene tale tradizione, ci hanno insegnato che a quest'ora tutta la creazione si riposa un istante per lodare il Signore: le stelle, gli alberi e le acque si fermano per un attimo e, insieme al coro degli angeli e alle anime dei giusti, cantano le lodi di Dio. Perciò i credenti in quest'ora devono essere solleciti a pregare. Il Signore stesso ne dà testimonianza quando dice: "Ecco lo Sposo, andategli incontro" (Mt 25,6). E conclude: "Vegliate dunque, perché non sapete né il giorno né l'ora" (Mt 25,13). Al canto del gallo, alzati ancora una volta e prega allo stesso modo ... Noi attendiamo il giorno della resurrezione dei morti nella speranza della luce eterna. (Ippolito di Roma, Tradizione apostolica 41) </p>
<p>Inno della sera / Noi ora ti benediciamo, oh, mio Cristo, Verbo di Dio, Luce da Luce senza principio, dispensatore dello Spirito. Ti benediciamo, triplice Luce della gloria indivisa. Tu hai vinto le tenebre e prodotto la luce per tutto creare in lei. Tu hai dato consistenza alla materia plasmandovi il volto del mondo e la forma della sua bellezza. Hai illuminato la mente dell'uomo donandole ragione e sapienza. Quaggiù si trova il riflesso della Luce eterna, perché, nella luce, l'uomo scopra lo splendore e divenga tutto luce. Hai illuminato il cielo di luci multicolori. Alla notte e al giorno hai comandato di alternarsi in pace, dando loro come regola, una fraterna amicizia. La notte pone termine alle fatiche del nostro corpo, il giorno ci risveglia al lavoro, alle faccende che ci preoccupano. Ma noi fuggiamo le tenebre, ci affrettiamo verso il giorno senza tramonto, giorno che mai conoscerà la tristezza del crepuscolo. Concedi alle mie palpebre un sonno leggero affinché la mia voce non resti muta a lungo. La tua creatura veglierà per salmodiare con gli angeli. Che il mio sonno sia sempre abitato dalla tua presenza ... Anche separato dal corpo, l'intelletto ti canta, o Dio: Padre, Figlio e Spirito santo, a te onore, gloria e potenza nei secoli dei secoli. Amen. (Gregorio di Nazianzo, Poemi l,1,32) </p>
<p>La morte aveva teso le sue insidie alla nostra umanità. Ma lui, nella sua misericordia, è venuto a trarcene fuori. A te la lode, Signore degli angeli, il vederti ha portato la gioia agli infelici degli inferi. Da allora si è allontanata la notte, è scomparsa perché la sua luce si è levata sulle creature. È disceso dalle altezze, ci ha liberati. È risalito, ed eccolo assiso di nuovo alla destra di Dio. Ardono di andargli incontro al tempo del suo ritorno tutti quelli che l'hanno atteso fedeli al suo Nome. È entrato negli inferi e lo splendore della sua luce ha cacciato le tenebre dai trapassati. Il frutto mangiato da Adamo lo aveva ucciso. È disceso e l'ha salvato il frutto che viene dall'alto. Infrangendo i sepolcri ha reso i morti alla vita mistica figura del giorno della sua potenza. Si approssima, viene il giorno della resurrezione: beato colui che lo attende. Grande il giorno della sua venuta quando saranno svelate tutte le cose nascoste. Quelli che giacciono nella polvere udranno la sua voce, nel giorno della resurrezione usciranno a incontrarlo. Adamo resuscitato preso da ammirazione ritorna al luogo di ogni felicità. (Inno siriaco attribuito a Giacomo di Sarug, Ufficio della sera nella liturgia maronita) </p>
<p>Certamente gli atteggiamenti del corpo sono innumerevoli, ma quello di tendere le braccia e levare gli occhi al cielo deve essere preferito per esprimere con il corpo le disposizioni del- 1' anima durante la preghiera. Bisogna almeno fare così quando non ci sono difficoltà. Ma le circostanze possono indurci a pregare stando seduti, per esempio quando si hanno dolori alle gambe, o anche stando coricati, a causa della febbre. Per la stessa ragione, se per esempio siamo in viaggio su una nave o le nostre occupazioni non ci permettono di ritirarci per compiere il dovere della preghiera, si può pregare senza assumere alcun atteggiamento esteriore. Quanto alla preghiera in ginocchio, questa è necessaria quando ci si accusa davanti a Dio dei propri peccati, supplicandolo di guarirci e di assolverci. Essa simboleggia quella prostrazione e quell'umiltà di cui parla Paolo quando scrive: "Perciò piego le ginocchia davanti al Padre, dal quale procede ogni paternità nel cielo e sulla terra" (Ef 3, 14-15). È questa la genuflessione spirituale, così chiamata perché ogni creatura adora Dio nel nome di Gesù, e si prostra umilmente davanti a lui. L'Apostolo sembra farvi allusione quando dice: "Nel nome di Gesù ogni ginocchio si pieghi, nel cielo, sulla terra e negli inferi" (Fil 2,10) ... Quanto al luogo, bisogna sapere che ogni luogo è adatto alla preghiera ... Tuttavia, per pregare senza essere disturbati, si può scegliere nella propria casa, se è possibile, un posto determinato, un luogo in certo modo consacrato, e qui pregare. (Origene, La preghiera 31,2-4) </p>
<p>Noi tutti nel pregare guardiamo verso oriente, ma ben pochi tra noi sanno che siamo alla ricerca dell'antica patria, quel paradiso piantato da Dio in Eden, nella regione orientale. In piedi preghiamo nel primo giorno della settimana [la domenica] ma non ne sappiamo tutti la ragione: non è soltanto perché, risorti con Cristo e avendo il dovere di cercare le cose di lassù, richiamiamo alla nostra memoria la grazia che ci è stata donata, restando in piedi durante la preghiera nel giorno consacrato alla resurrezione, ma anche perché questo giorno sembra essere in qualche modo l'immagine del secolo futuro ... Effettivamente questo giorno è anche l'ottavo, e simboleggia ... la pienezza che seguirà al tempo presente, il giorno senza tramonto ... il secolo imperituro ... È dunque necessario che la chiesa educhi i suoi figli a pregare in piedi in quel giorno, affinché, con il continuo ricordo della vita senza fine, non dimentichiamo di preparare il nostro viatico ... La posizione eretta . . . fa, per così dire, emigrare la nostra mente dal presente al futuro. Invece, ogni volta che pieghiamo le ginocchia e ci rialziamo, indichiamo con quest'atto che il peccato ci ha gettati a terra e che l'amore del nostro Creatore ci ha richiamati al cielo. (Basilio di Cesarea, Lo Spirito santo XXVII,66) </p>
<p>Ho steso le mani in offerta al Signore. Le mani protese ne sono il segno, in piedi, le braccia distese: il legno innalzato. Alleluja! (Odi di Salomone 27,1-2) </p>
<p>Ogni cristiano, anche se sprovvisto di cultura, sa che ciascun luogo è una parte dell'universo, e che l'universo stesso è tempio di Dio. Egli prega ovunque, tenendo chiusi gli occhi dei suoi sensi, risvegliando quelli dell'anima e trascendendo così il mondo intero. Non si arresta alla volta del cielo ma, giunto con il pensiero al luogo sovraceleste, offre la sua preghiera a Dio guidato dallo Spirito di Dio, e come trovandosi fuori di questo mondo. (Origene, Contro Celso 7,44) </p>
<p>L'anima si muove con un movimento circolare quando, rientrando in se stessa, si distoglie dal mondo esterno, quando unificando le sue capacità di comprensione le raccoglie in una concentrazione che le difende da ogni smarrimento, quando si distacca dalla molteplicità degli oggetti esterni per raccogliersi in se stessa. Allorché ha raggiunto l'unità interiore ... è condotta verso la bellezza-bontà ... L'anima si muove con moto elicoidale nella misura in cui le conoscenze divine la illuminano secondo il modo che le è proprio ... Infine il suo moto è longitudinale quando, invece di entrare in se stessa e tendere all'unione spirituale (nel qual caso, come si è visto, il suo movimento è circolare), essa si volge alle realtà che la attorniano, e fa leva sul mondo esterno come su un insieme di simboli per innalzarsi alla contemplazione. (Dionigi l'Areopagita, Nomi divini 4,9) </p>
<p>Per colui che conosce il mistero della grazia, la montagna è migliore delle città. Sulle cime, il camoscio non cade nelle mani dei tosatori! Fuggi le sedi abitate, uomo della montagna! (Efrem il Siro, Discorso sui monaci 3) </p>
<p>Nel mondo, sono molte le cose che oscurano la vista, disturbano l'udito e il gusto. È per questo che bisogna ... fuggire ogni agitazione e rifugiarsi nel deserto, dove la calma è completa, la tranquillità totale, il rumore assente, là dove gli occhi si fissano solo in Dio e gli orecchi sono attenti ad ascoltare solo le parole divine. Gli orecchi si dilettano nel sentire la sinfonia dello Spirito, il cui potere sull'anima è tanto forte che chi è stato toccato una volta da questa musica non può più preferire a essa né cibi, né bevande, né sonno. Ormai né il tumulto delle vicende umane né le molte esigenze del corpo possono distrarre una tale attenzione ... Così, coloro che si sono elevati fino alla cima delle montagne, di tutto ciò che succede nelle città, non percepiscono altro che un rumore insignificante e fastidioso simile al ronzio delle vespe. (Giovanni Crisostomo, La compunzione 2,1) </p>
<p>Io non rinnegherò il tuo amore perché sei tu che mi hai formato dalla terra, sei tu che stendi la tua mano e mi proteggi. Ecco che cosa occorre meditare nel tempo della preghiera. (Evagrio Pontico, Protrettico) </p>
<p>Il santo abba Evagrio commentava la preghiera che si trova nel Vangelo secondo Matteo: Padre nostro che sei nei cieli ... "Padre nostro che sei nei cieli": questa parola è di coloro che sono intimi di Dio, come un figlio sul petto del padre. "Sia santificato il tuo Nome": cioè il tuo Nome sia santificato in mezzo a noi, glorificato - a motivo della nostra testimonianza - dagli uomini che diranno: ecco i veri servi di Dio. "Venga il tuo Regno": il regno di Dio è lo Spirito santo, noi preghiamo che egli lo faccia scendere su di noi. "Sia fatta la tua volontà come in cielo così in terra": la volontà di Dio è la salvezza di tutte le anime. Ciò che è realtà presso le potenze del cielo, noi preghiamo che avvenga per noi sulla terra. "Il nostro pane di domani" è l'eredità di Dio. Noi preghiamo che egli ce ne dia il pegno fin da oggi, cioè che la sua dolcezza si faccia sentire in noi in questo secolo, destando una sete ardente. (Evagrio Pontico, Esposizione sul Padre nostro) </p>
<p>Quando ascoltiamo i salmi ... dobbiamo essere attenti a vedere, a discernere Cristo. Prestate attenzione, insieme a noi, a questo salmo, cerchiamo in esso Cristo: sì, egli si mostrerà a quelli che lo cercano, lui che si mostrò a quelli che non lo cercavano. Non si sottrarrà a quelli che lo desiderano, lui che ha salvato quelli che lo disprezzavano. (Agostino di Ippona, Esposizioni sui salmi 98,1) </p>
<p>Lasciandoci penetrare dagli stessi sentimenti con i quali il salmo è stato cantato e composto, è come se ne diventassimo gli autori, e - più che seguire il suo pensiero - lo precorriamo. Afferriamo il senso prima di conoscere la lettera. Le parole sante risvegliano in noi il ricordo degli assalti che abbiamo sostenuto e che ancora sosteniamo ogni giorno, le tracce della nostra negligenza o, al contrario, del nostro fervore, i benefici della bontà divina e le astuzie del nemico, i danni della dimenticanza tanto pronta a insinuarsi nell'anima, la nostra fragilità ... e il nostro accecamento. Tutti questi sentimenti li troviamo espressi nei salmi: essi sono il limpido specchio in cui diveniamo più profondamente coscienti di ciò che ci accade. Resi sensibili dalla nostra esperienza, per noi non si tratta più di cose meramente ascoltate, ma ecco che ne palpiamo la realtà, le percepiamo a fondo. Non restano semplicemente affidate alla nostra memoria, anzi le generiamo dal fondo del nostro cuore, come intuizioni che fanno parte del nostro essere. La lettura illumina l'esperienza. Per questa via la nostra anima perverrà alla purezza della preghiera ... L'anima si eleva fino a Dio con gemiti inesprimibili. (Giovanni Cassiano, Conferenze X,11,5-6) </p>
<p>L'eccellenza della preghiera non consiste nella quantità, ma nella qualità, come è provato ... da questa parola: "Quando pregate, non sprecate parole", eccetera (Mt 6, 7). (Evagrio Pontico, La preghiera 151) </p>
<p>Se ti viene in mente una riflessione utile, prenda per te il posto della salmodia. Non rifiutare il dono di Dio per mantenere la tradizione [la regola]. Una preghiera alla quale non si uniscono l'intuizione di Dio e la visione dell'intelligenza, è soltanto una fatica della carne. Non compiacerti della quantità dei salmi: questa getta un velo sul tuo cuore. Vale di più una sola parola nell'intimità che mille parole nella lontananza. (Evagrio Pontico, Parenetico) </p>
<p>Esicasta7 è colui che cerca di circoscrivere l'incorporeo nel corporeo ... La cella dell' esicasta sono i limiti stessi del suo corpo: al suo interno c'è una dimora di sapienza. (Giovanni Climaco, Scala XXVII/1,5.10) </p>
<p>Ecco, di fatto, quello che succede. Il nostro pensiero evade dalla contemplazione spirituale per correre di qua e di là. Quando torniamo in noi stessi ... simili a persone che si svegliano, cerchiamo un modo per ravvivare il ricordo di Dio ... Ma, mentre cerchiamo, il tempo passa. Prima di aver trovato, divaghiamo un'altra volta ... La causa di questa confusione è sicura: noi non abbiamo niente di preciso, come per esempio una formula ... verso cui ricondurre il nostro animo vagabondo ... Un pensiero succede a un altro, senza sosta: flusso perpetuo ove l' anima, come non ha sentito nascere i pensieri, non si accorge neppure della loro fuga e della loro scomparsa ... Ecco la formula di preghiera che voi cercate. Ogni monaco che tenda alla continua memoria di Dio deve abituarsi a meditarla, e ciò gli permetterà di scacciare gli altri pensieri ... È un segreto che ci hanno trasmesso quei pochi che, tra gli antichissimi padri, sono sopravvissuti, e allo stesso modo noi lo proponiamo soltanto alle poche anime che hanno veramente sete di conoscerlo. Per mantenervi sempre nella memoria di Dio, vi sarà proposta questa formula: "Mio Dio, vieni in mio aiuto; Signore, affrettati a soccorrermi" (Sal 69,2) ... Questo breve versetto esprime tutti i sentimenti di cui è capace la natura umana: si adatta a tutte le situazioni ... nell'avversità, per esserne liberati; nella prosperità, per esservi mantenuti, ma senza orgoglio ... Potete anche ripeterla al lavoro, nelle vostre varie occupazioni, in viaggio ... Che il sonno vi chiuda gli occhi su queste parole, e finirete per dirle anche dormendo ... Le mediterete, secondo il precetto di Mosè, "sedendo nella vostra casa e camminando per le strade, coricandovi e alzandovi" (Dt 6, 7). (Giovanni Cassiano, Conferenze X,8,5-6; 10,2-3. 14-15) </p>
<p>Chiesero ad abba Macario: "Come dobbiamo pregare?". L' anziano rispose: "Non c'è affatto bisogno di perdersi in parole. Basta tendere le mani e dire: 'Signore, come vuoi e come sai: abbi pietà'. Se la tentazione muove guerra contro di voi, dite: 'Signore, aiutami! '. Egli sa cosa è bene per voi, e avrà pietà di voi". (Detti dei padri, Serie alfabetica, Macario l'Egiziano 19) </p>
<p>Ti mostrerò come io non smetto di pregare, pur continuando il mio lavoro. Sto lì, seduto con Dio. E quando metto a bagno le mie foglie e le intreccio in una corda, dico: "Abbi pietà di me, o Dio, nella tua grande bontà, cancella il mio peccato secondo la moltitudine delle tue misericordie" (Sal 50,3). Questa non è forse una preghiera? (Detti dei padri, Serie alfabetica, Lucio) </p>
<p>[Antonio] chiamò due suoi compagni ... e disse loro: "Respirate sempre Cristo". (Atanasio di Alessandria, Vita di Antonio 91,1 .3) </p>
<p>La memoria di Gesù si unisca completamente al tuo respiro, e conoscerai il significato del silenzio. (Giovanni Climaco, Scala XXVIl/2,26) </p>
<p>Fissiamo sempre gli occhi sul fondo del nostro cuore, con un incessante ricordo di Dio. (Diadoco di Fotica, Cento capitoli gnostici 56) </p>
<p>Abba Evagrio disse: "Tormentato dai pensieri e dalle passioni del corpo, andai a trovare abba Macario. Gli dissi: 'Padre, dimmi una parola che mi dia vita'. Abba Macario mi disse: 'Attacca la corda dell'àncora alla pietra, e con la grazia di Dio la barca attraverserà le onde diaboliche di questo mare ingannevole ... '. Io gli dissi: 'Che cos'è la barca, che cosa la corda e che cosa la pietra?'. Abba Macario mi disse: 'La barca è il tuo cuore; custodiscilo. La corda è il tuo spirito, attaccalo al Signore nostro Gesù Cristo, che è la pietra e ha potere su tutti i flutti ... Infatti, non è facile dire a ogni respiro: Signore mio Gesù Cristo, abbi pietà di me! Ti benedico, mio Signore Gesù, vieni in mio aiuto!"'. (Pseudo-Macario, Virtù di san Macario 42) </p>
<p>Quando la mente, spogliatasi dell'uomo vecchio, avrà rivestito l'uomo che viene dalla grazia, allora, nel momento della preghiera, vedrà il proprio stato simile al colore dello zaffiro o del cielo, ed è ciò che la Scrittura chiama il luogo di Dio, visto dagli anziani sul monte Sinai. (Evagrio Pontico, I diversi pensieri malvagi 39 [18])</p>
<p>La mente, quando noi chiudiamo ogni sua via di dissipazione mediante il ricordo di Dio, esige assolutamente da noi un impegno che soddisfi il suo bisogno di attività. Occorre perciò darle il "Signore Gesù" come l'unica occupazione che corrisponda pienamente al suo fine. Sta scritto infatti: "Nessuno dice 'Gesù è Signore' se non nello Spirito santo" (r Cor 12,3) ... Quelli che meditano continuamente, nella profondità del loro cuore, questo santo e glorioso Nome, possono vedere anche la luce della propria mente. Infatti, assimilato con gran cura dal nostro pensiero, il Nome, in una sensazione (aisthesis) intensa, distrugge tutte le impurità che coprono la superficie dell'anima. È detto infatti: "Il nostro Dio è un fuoco divorante" (Dt 4,24). Quindi il Signore conduce ormai l'anima a un grande amore ... Questo Nome ... è la perla preziosa che si può acquistare vendendo tutti i propri beni e, alla cui scoperta, si prova una gioia ineffabile. (Diadoco di Fotica, Cento capitoli gnostici 59) </p>
<p>La grazia, insieme all'anima, grida: "Signore Gesù", come farebbe una madre che insegni al suo bambino la parola "padre", ripetendola con lui ... Per questo l'Apostolo dice: "Lo Spirito viene in aiuto alla nostra debolezza. Infatti non sappiamo come pregare in modo conveniente, ma lo Spirito stesso intercede per noi con gemiti ineffabili" (Rm 8,26). (Diadoco di Fotica, Cento capitoli gnostici 61) </p>
<p>Quando ti dedichi alla preghiera, se sei lontano, per quanto è possibile, da ogni distrazione e se il versetto si ferma a un tratto sulla tua lingua e immobilizza la tua anima nel silenzio, se, indipendentemente dalla tua volontà, un tale silenzio permane in te, sappi che sei entrato nella tua pace ... E inoltre: se in ogni pensiero che ti sale nell'anima, in ogni ricordo e contemplazione che vengono a te nella tua pace, ti accorgi che le lacrime riempiono i tuoi occhi e senza sforzo ti colano giù lungo le guance, sappi che il muro si è aperto davanti a te ... E se di tanto in tanto trovi il tuo pensiero immerso nel tuo cuore senza che tu l'abbia previsto e al di fuori di ogni regola, e se esso vi resta per un momento ... se, dopo ciò, senti le tue membra come prese da una grande debolezza e la pace regna sui tuoi pensieri, se questo stato persiste, sappi che la nube ha cominciato a coprire con la sua ombra la tua dimora. (Isacco di Ninive, Discorsi ascetici 12) </p>
<p>I diversi modi della preghiera [supplica, promesse, domande per gli altri, pura lode] sono seguiti da uno stato ancora più elevato ... È uno sguardo su Dio solo, un immenso fuoco d'amore. L'anima si fonde e si inabissa, si intrattiene con Dio come con il proprio padre, molto familiarmente, con una tenerezza tutta speciale. Che sia per noi un dovere tendere a questo stato, ce lo insegna proprio il testo della preghiera del Signore, che dice: "Padre nostro". Noi confessiamo così che il Dio e Signore dell'universo è nostro Padre e ammettiamo così con certezza che siamo stati chiamati dalla condizione di schiavitù all'adozione filiale. (Giovanni Cassiano, Conferenze IX,18,1) </p>
<p>La preghiera del "Padre nostro" eleva coloro che la recitano abitualmente fino a quella preghiera di fuoco che ben pochi conoscono per esperienza. Stato ineffabile che sorpassa ogni umano sentire e non si esprime con il suono della voce, con il movimento della lingua, con la parola articolata. La mente, ricolma di luce, non si serve più del linguaggio umano, sempre limitato, ma, assorbendo tutto l'uomo, essa diviene una sorgente copiosa dalla quale la preghiera sgorga e si slancia fino a Dio in modo ineffabile. Tante sono le cose che dice in questo spazio di tempo così breve, che essa - una volta ritornata in sé - non sarebbe in grado di esprimerle facilmente e neppure di ricordarsene. (Giovanni Cassiano, Conferenze IX,25,1) </p>
<p>Nel momento in cui l'uomo prega e supplica Dio e gli parla, facendosi violenza per raccogliere da ogni parte ... i suoi pensieri, egli si apre a Dio solo e Dio riempie il suo cuore. Egli comprende allora l'incomprensibile. Infatti lo Spirito santo ... soffia in lui finché, nella più alta attenzione, si arresti il movimento stesso della preghiera e la mente, nel suo stupore, sia colpita da ammirazione e riempita di amore, e dimentichi il proprio desiderio e la propria domanda. I suoi moti sono immersi in una profonda ebbrezza. Essa non è più nel mondo. Non distingue più tra l'anima e il corpo e la memoria delle cose. Il grande e divino Gregorio l'ha detto: "La preghiera è la purezza della mente: cessa da sé quando la luce della santa Trinità la rapisce nello stupore". (Isacco di Ninive, Discorsi ascetici 32) </p>
<p>Una cosa è la gioia della preghiera e un'altra la preghiera di contemplazione. La seconda è più eccellente della prima, come l'uomo adulto lo è rispetto a un bambino. Accade che i versetti di un salmo siano molto dolci alla bocca e che la ripetizione continua di un solo versetto durante la preghiera ci impedisca di continuare e di passare a un altro versetto, tanto è inesauribile. Ma accade pure che dalla preghiera nasca la contemplazione, che interrompe ciò che dicono le labbra. L'uomo è allora in estasi. La contemplazione fa di lui come un corpo senza respiro. È questo ciò che chiamiamo preghiera di contemplazione ... E anche in questa contemplazione che è nella preghiera vi sono misure e gradi differenti; ma fin qui è ancora preghiera. La meditazione non è ancora pervenuta al punto in cui non c'è più preghiera, e che è più alto. Difatti i movimenti della lingua e del cuore nella preghiera sono chiavi. Ma ciò che viene in seguito è l'entrata nel luogo del tesoro. Tacciano a questo punto ogni bocca e ogni lingua, e il cuore che raccoglie i pensieri, e la mente che governa i sensi, e il lavoro della meditazione, uccello rapido e impudente. Si arresti la loro attività ... Perché è venuto il padrone di casa. (Isacco di Ninive, Discorsi ascetici 31) </p>
<p>La preghiera senza distrazioni è la suprema intellezione dell'intelletto. (Evagrio Pontico, La preghiera 35) </p>
<p>Un cuore reso perfettamente estraneo alle fantasie finisce per partorire in sé pensieri divini e misteriosi, come su un mare calmo si vedono saltare i pesci e volteggiare i delfini. (Esichio di Batos, La sobrietà e la virtù 156) </p>
<p>Lo Spirito, quando abita in un uomo, non lo lascia [dal momento in cui quest'uomo è divenuto preghiera], perché lo Spirito stesso non smette di pregare in lui. Che quest'uomo dorma o vegli, ormai la preghiera non si allontana dalla sua anima. Sia che mangi, beva, dorma o faccia qualsiasi altra cosa, e persino nel sonno più profondo, il profumo della preghiera si effonde senza fatica nel suo cuore. La preghiera non lo abbandona più. In tutti i momenti della sua vita, anche quando sembra cessare, essa è segretamente all'opera in lui di continuo. Uno dei padri portatori del Cristo dice che la preghiera è il silenzio dei puri. Infatti i loro pensieri sono moti divini. I moti del cuore e dell'intelligenza purificata sono le voci piene di dolcezza con cui tali uomini non smettono di cantare in segreto al Dio nascosto. (Isacco di Ninive, Discorsi ascetici 85) </p>
<p>Noi perseguiamo le virtù per scoprire le "essenze" (l6goi) degli esseri creati, e queste in vista del Signore che le ha costituite. Quanto a lui, è solito rivelarsi quando la preghiera è divenuta uno stato. (Evagrio Pontico, La preghiera 52 [51]) </p>
<p>È questo il momento in cui si realizzerà in noi la preghiera che il nostro Salvatore ha rivolto al Padre per i suoi discepoli: "Affinché l'amore con il quale tu mi hai amato sia in loro, ed essi in noi" (Gv 17 ,26) ... L'amore assoluto con cui "Dio ci ha amati per primo" (1Gv 4,19) entra nel nostro cuore mediante il compimento di questa preghiera del Signore ... Ed ecco quali ne saranno i segni: Dio sarà ogni nostro amore e ogni nostro desiderio, ogni nostro sforzo e ogni nostro pensiero. Egli sarà tutta la nostra vita. L'unità del Padre con il Figlio e del Figlio con il Padre sarà trasferita nei nostri sentimenti e nella nostra mente. E come Dio ci ama pienamente, così noi gli saremo uniti con un amore che non verrà mai meno: tanto che respireremo, penseremo e parleremo in lui. Arriveremo così alla meta che abbiamo detto, e che il Signore desidera per noi nella sua preghiera: "Che tutti siano uno, come noi siamo uno, io in loro e tu in me, affinché siano perfetti nell'unità" (Gv 17,22-23). "Padre, voglio che quelli che tu mi hai dato siano con me dove sono io" (Gv 17,24). Tale deve essere il nostro impegno: possedere, fin da questa vita, questa respirazione nell'unità, come una pregustazione della vita e della gloria del cielo. Tale è il fine della perfezione ... che tutta la nostra vita, tutti i moti del nostro cuore, divengano un'unica, ininterrotta preghiera. (Giovanni Cassiano, Conferenze X,7,1-3) </p>
<p>Il deserto è molto meglio dei luoghi abitati per chi cerca la gloria di Dio, e le montagne sono assai preferibili alle città per chi conosce la grazia che gli è data ... Considera le piccole cose. Gli animali del deserto non sono soggetti alla frusta e i camosci dei monti non vengono presi dai tosatori. Guarda l'asino selvaggio nel deserto, nessuno monta sul suo dorso. Vedi il capriolo in mezzo al deserto, non perde la sua libertà. Vedi i cervi tra le rupi, non portano il giogo. Considera le belve, il loro nutrimento non è misurato ... Se l'aquila fa il nido in una casa, il fumo la prende agli occhi. L'onagro e il capriolo, se vengono in pianura, sono incalzati dalla paura. La bestia feroce, se si avvicina alle mura, ci lascia la pelle. Il cervo che scende a valle perde la sua corona. Il capro di montagna, assalito dai cani, scampa con il vello a brandelli ... La splendida bellezza degli animali selvaggi in pianura svanisce. I leoni più forti sono vinti, domati, messi in gabbia. Guarda dunque gli animali, o uomo della montagna, e fuggi le abitazioni, e non recedere. (Efrem il Siro, Discorso sui monaci 3-4) </p>
<p>Amma Sindetica disse: "Molti vivono sulla montagna, e agiscono come se vivessero nel tumulto della città, e si perdono. È possibile essere interiormente solitari, vivendo in mezzo alla folla, ed essere interiormente invasi dalla folla, vivendo da soli". (Detti dei padri, Serie sistematica Il,27; Atanasio di Alessandria (pseudo), Vita di santa Sincletica 97) </p>
<p>Prega incessantemente colui che unisce la preghiera ai necessari impegni, e gli impegni alla preghiera. Soltanto così possiamo accogliere come attuabile il precetto di pregare incessantemente. Questo consiste nel considerare tutta l'esistenza cristiana come un'unica grande preghiera, della quale ciò che siamo abituati a chiamare preghiera è solo una parte. (Origene, La preghiera, 2,2) </p>
<p>La preghiera è continua quando la mente aderisce a Dio con profonda emozione e grande desiderio, e resta per sempre aggrappata a lui nella speranza e nella fiducia, in ogni azione e in tutto ciò che accade. (Massimo il Confessore, Discorso ascetico 25) </p>
<p>Come si attua attraverso ciascuno di noi la pienezza della gloria di Dio? Se quello che faccio, se quello che dico, è per la gloria di Dio, le mie parole e i miei atti sono pieni della gloria di Dio. Se le mie imprese e i miei progetti sono a gloria di Dio, se il mio cibo e la mia bevanda, se tutti i miei gesti sono a gloria di Dio, ecco che anch'io sono coinvolto da questa parola: "La terra è piena della sua gloria". (Origene, Omelie su Isaia 4,2) </p>
<p>La fede è la porta dei misteri. Quello che gli occhi del corpo sono per le cose sensibili, la fede è per gli occhi nascosti dell'anima. Come abbiamo due occhi corporei, così noi abbiamo due occhi spirituali ... e ciascuno dei due ha una visione propria. Con l'uno vediamo i segreti della gloria di Dio nascosti negli esseri ... Con l'altro contempliamo la gloria della santa natura di Dio, quando egli vuole farci entrare nei misteri. (Isacco di Ninive, Discorsi ascetici 72) </p>
<p>Tutte le cose, in forza della loro essenza, tenderebbero al nulla se non fossero governate da Dio. (Gregorio Magno, Commento morale a Giobbe XVI,3 7,45) </p>
<p>Quelli che sono lontani da Dio ... Dio ha fatto in modo che si avvicinino alla sua conoscenza e al suo amore per loro mediante le creature, stabilite come lettere dalla sua potenza e sapienza, vale a dire dal suo Figlio e dal suo Spirito ... Le creature rendono questo servizio a quanti sono lontani da Dio. (Evagrio Pontico, Lettera a Melania 2) </p>
<p>Uno dei sapienti di allora venne a trovare Antonio, il giusto, e gli domandò: "Padre, come puoi essere così felice, privo della consolazione che danno i libri?". Antonio rispose: "Il mio libro, o filosofo, è la natura degli esseri creati, e quando voglio leggere le parole di Dio, questo libro è sempre davanti a me". (Evagrio Pontico, Trattato pratico 92) </p>
<p>Non posso mostrarti il mio Dio. Ma ti mostro le sue opere. "Tutto è stato fatto per mezzo di lui" (Gv 1,3). Egli ha creato il mondo nella sua novità, lui che non ha origine; ha creato il tempo, lui, l'Eterno; ha creato il movimento, lui, l'Immutabile. Guarda le sue opere e da' lode al loro creatore. (Agostino di Ippona, Discorsi 261,4) </p>
<p>L'Altissimo mi ha ferito con il suo Spirito mi ha riempito del suo amore e la sua ferita è divenuta la mia salvezza ... Tutta la terra è come una reliquia di te, una presenza delle tue opere ... Gloria a te, o Dio delizia del paradiso per sempre. Alleluia! (Odi di Salomone 11,2-3.22.24) </p>
<p>L'arte divina che si manifesta nella struttura del mondo non è riconoscibile soltanto nel sole, nella luna e nelle stelle, ma ha operato anche sulla terra, nella materia più vile: la mano del Signore non ha trascurato i corpi degli animali più piccoli, e ancor meno le anime; infatti si vede che ciascuno di loro ha qualche tratto peculiare, per esempio il modo di proteggersi. Non ha trascurato neppure le piante della terra, ciascuna delle quali possiede una particolarità che reca l'impronta dell'arte divina: ora le radici, ora le foglie, ora i frutti, o la varietà delle specie. Ebbene, allo stesso modo, nei libri scritti sotto il soffio dell'ispirazione divina, la provvidenza fa dono al genere umano di una sapienza superiore a quella umana, seminando in ciascuna lettera qualche verità salvifica, nella misura in cui quella lettera può contenerla, e imprimendo così in qualche modo le tracce della Sapienza. Infatti, una volta ammesso che le Scritture hanno come autore Dio stesso, bisogna essere convinti che colui che interroga la natura e colui che interroga le Scritture perverranno necessariamente alle medesime conclusioni. (Origene, Excerpta sul salmo 1) </p>
<p>Noi diciamo che, nelle Scritture, le parole sono le vesti del Verbo e il loro senso è il suo corpo. Le parole velano, il senso rivela. Accade lo stesso nel mondo, dove le forme delle cose visibili sono come le vesti e le idee secondo le quali sono create, come la carne. Le une velano, le altre rivelano. Infatti il Creatore e Legislatore dell'universo, il Verbo, si nasconde rivelandosi e si rivela nascondendosi. (Massimo il Confessore, Problemi 10) </p>
<p>"Alzate gli occhi e guardate i campi che già biancheggiano per la mietitura" (Gv 4,35). La Parola è tra i suoi discepoli, e chiede a quelli che la ascoltano di alzare gli occhi verso i campi della Scrittura e verso quell'altro campo dove la Parola è presente in ciascun essere, per piccolo che sia, in modo che essi percepiscano il biancore e il raggiante sfolgorio della luce di verità che è ovunque. (Origene, Commento al Vangelo di Giovanni XIIl,42,284 </p>
<p>Non è meno sbagliato ripetere questo luogo comune: il male risiede nella materia come tale. Perché, a dire il vero, la materia partecipa anch'essa dell'ordine, della bellezza e della forma ... D'altronde il bene come potrebbe servirsi, per generare, di una realtà cattiva? Come potrebbe essere cattiva questa realtà che si impregna del bene? ... Se la materia è cattiva, come spiegare che essa generi e nutra la natura? Il male come tale non genera e non nutre alcunché, esso non produce né conserva. Se si obietta che la materia ... trascina al male le anime, questo come potrebbe essere vero, quando numerosi sono gli esseri materiali che volgono il loro sguardo al bene? (Dionigi l'Areopagita, Nomi divini 4,28) </p>
<p>Colui la cui intelligenza è poco acuta, quando vede una cosa rivestita di una qualche apparenza di bellezza, crede che questa cosa sia bella di per sé ... Ma chi ha purificato l'occhio della propria anima ed è capace di vedere le cose belle ... si serve del visibile come di un punto di partenza per innalzarsi alla contemplazione della bellezza intelligibile. (Gregorio di Nissa, La verginità 11,1) </p>
<p>L'amore di Dio per l'uomo avvolge lo spirituale nel sensibile, il sovrasostanziale nell'essere, dà forma ... al senza-forma e, attraverso una varietà di simboli, moltiplica e raffigura la semplicità senza figura. (Dionigi l'Areopagita, Nomi divini 1,4) </p>
<p>Il mondo è uno ... Infatti il mondo intelligibile nella sua totalità si manifesta nella totalità del mondo sensibile, ed è misticamente espresso mediante immagini simboliche, per quelli che hanno occhi per vedere. E tutto l'intero mondo sensibile lascia segretamente trasparire tutto l'intero mondo intelligibile, semplificato e unificato per mezzo dei concetti. Nel secondo è presente il primo per mezzo dei concetti, e nel primo è presente il secondo mediante i simboli, e l'opera dei due è una. (Massimo il Confessore, Mistagogia 2) </p>
<p>Dice il divino Apostolo: "Fin dalla creazione del mondo, le cose invisibili sono contemplate per mezzo delle creature" (Rm 1 , 2 o). Se attraverso le cose visibili sono contemplate le cose invisibili, in misura molto maggiore le cose visibili sono comprese attraverso le invisibili da parte di coloro che si dedicano alla contemplazione. Infatti la contemplazione simbolica delle cose intelligibili attraverso le cose visibili non è altro che la comprensione, nello Spirito, delle cose visibili attraverso le invisibili. (Massimo il Confessore, Mistagogia 2) </p>
<p>Dio è semplice e senza limiti, al di là di tutti gli esseri ... perché egli sfugge a ogni interdipendenza. (Massimo il Confessore, Problemi 10) </p>
<p>L'apostolo Paolo ci insegna che "ciò che Dio ha di invisibile" è "manifestato" dalle cose visibili (Rm 1,20), ciò che non si vede, da ciò che si vede: egli ci mostra così che questo mondo visibile contiene un insegnamento sul mondo invisibile, e che questa nostra terra racchiude alcune "immagini delle realtà celesti" ... Può darsi persino che Dio, il quale ha fatto l'uomo "a sua immagine e somiglianza" (Gen 1,26), abbia posto anche nelle altre creature una somiglianza con certe realtà celesti. Forse tale somiglianza è così minuta che perfino il granello di senape, "il più piccolo di tutti i semi" (Mt 13,31-32), ha il suo analogo nel regno dei cieli. Allora, grazie a questa legge della sua natura, che lo fa essere il più piccolo di tutti i semi, e tuttavia capace di diventare più grande di tutte le altre piante e di ospitare tra i suoi rami gli uccelli del cielo, esso rappresenterebbe per noi non una singola realtà celeste, ma tutto intero il regno dei cieli. In questo senso, è possibile che gli altri semi terrestri racchiudano ugualmente l'analogia e il segno delle cose celesti. E se ciò è vero per i semi, la stessa cosa deve valere anche per le piante, e se è vero per le piante, non può essere altrimenti per gli animali, uccelli, rettili o quadrupedi ... Si può ammettere che questi esseri, semi, piante, radici o animali, sono indubbiamente al servizio dei bisogni fisici degli uomini, ma, d'altra parte, racchiudendo la figura e l'immagine del mondo incorporeo, hanno inoltre il compito di elevare l'anima e di condurla a contemplare le realtà invisibili e celesti. Ed è forse questo ciò che vuol dire lo scriba della divina sapienza quando così si esprime: "È lui che mi ha dato la vera conoscenza di tutto ciò che esiste, che mi ha fatto comprendere la struttura del mondo e le proprietà degli elementi, l'inizio, la fine e il mezzo dei tempi, l'alternarsi dei solstizi e il succedersi delle stagioni, il ciclo dell'anno e le posizioni degli astri, la natura degli animali e gli istinti delle bestie feroci, il potere degli spiriti e i pensieri degli uomini, la varietà delle piante e le proprietà delle radici: ho conosciuto tutto ciò che è nascosto, tutto ciò che è manifesto" (Sap 7, 17-2 1) ... E così mostra, senza alcun dubbio, che tutto ciò che è visibile è in relazione con qualcosa di nascosto, vale a dire che ogni realtà visibile è un simbolo e rimanda a una realtà invisibile cui si riferisce. (Origene, Commento al Cantico dei cantici Ill,13,9-12. 14-16)</p>
<p>Per chiunque eserciti la propria capacità di riflessione, le apparenze della bellezza divengono figura di un'invisibile armonia. I profumi che colpiscono i nostri sensi rappresentano l'illuminazione spirituale. Le luci materiali significano quella luce immateriale di cui sono immagini. (Dionigi l'Areopagita, Gerarchia celeste 1,3) </p>
<p>Quale lode non esigerebbe lo sfolgorio del sole? Dal Bene infatti gli viene la luce, ed è immagine del Bene. Perciò si celebra il Bene chiamandolo Luce ... Effettivamente, come la bontà propria della divinità ... penetra tutto ciò che esiste ... in modo da illuminare e plasmare tutto, donargli la vita ... essere la sua misura, la sua estensione, la sua causa e il suo fine, così avviene allo stesso modo dell'immagine in cui la Bontà divina si manifesta, ossia questo grande sole che è tutto luce, e il cui splendore non viene mai meno ... Esso rischiara tutto ... e spande il fulgore dei suoi raggi sulla totalità del mondo visibile ... Permette lo sviluppo dei corpi, dona loro la vita, li purifica e li rinnova ... E come la bontà attira tutte le cose - e in quanto deità creatrice raccoglie tutto ciò che è disperso, di modo che tutto tende verso di lei come al proprio principio, al proprio centro di coesione, al proprio compimento; come, secondo le Scritture, tutto riceve dal bene la struttura e l'esistenza ... in esso ogni cosa trova il proprio limite e a esso tendono tutte le cose; con la conoscenza, se sono dotate di intelletto; con la sensazione, se sono dotate di sensibilità; con il moto naturale dell'istinto vitale, se non hanno i sensi; con la loro semplice partecipazione all'essere se non sono viventi e hanno solo l'esistenza materiale - così, secondo la sua qualità di immagine rivelatrice, la luce allo stesso modo raccoglie e attira a sé ... tutto ciò che è raggiunto dai suoi raggi. Per questo è chiamata sole (hélios), perché tutto in essa è raccolto (aollés) ed essa riunisce ciò che è disperso. Verso questa luce tendono tutte le realtà sensibili ... Io non affermo certamente, al modo degli antichi, che il sole, quale dio e artefice dell'universo, governi propriamente il mondo visibile, ma fin dalla creazione del mondo i misteri invisibili di Dio, come pure la sua eterna potenza e divinità, sono colti dall'intelletto attraverso le creature (cf. Rm 1,20). (Dionigi l'Areopagita, Nomi divini 4,4) </p>
<p>Angeli, annunziatori del divino silenzio, luci splendenti poste dall'Inaccessibile, affinché, come interpreti, lo manifestino, sulla soglia stessa del suo santuario. (Dionigi l'Areopagita, Nomi divini 4,2) </p>
<p>La sapienza consiste nel vedere ogni cosa secondo la sua verità, con perfetta libertà interiore. (Massimo il Confessore, Centurie sulla carità 2,64) </p>
<p>E si può perfino presentire ciò che Dio è, se attraverso ogni sensazione si cerca di raggiungere la realtà di ciascun essere e di non allontanarsene prima di essere penetrati nel suo al-di-là. (Clemente di Alessandria, Stromati V,11,74,2) </p>
<p>Con la meditazione ... nella cosa non consideriamo più le sue proprietà fisiche, le sue dimensioni, il suo spessore, la sua larghezza e lunghezza. Ciò che rimane è ormai solo un segno, un' unità dotata, se così si può dire, di una posizione ... Al di là di essa scopriamo l'immensità di Cristo, e lì, attraverso la sua santità, progrediamo verso l'abisso della sua infinità, fino a intravedere l'Onnipotente ... La grazia della conoscenza ci viene da Dio mediante il Figlio. Salomone lo attesta apertamente, dicendo: "lo non ho l'intelligenza di un uomo. Dio mi dà la sapienza, e io conosco la scienza dei santi" (Pr 30,2). Anche Mosè dà all'intelligenza il nome simbolico di "albero della vita" (Gen 2,9) che fu piantato nel paradiso. Ma questo paradiso non è forse anche il mondo, in cui si trovano tutti gli elementi della creazione? Là il Verbo si è fatto carne: fiorì e portò frutto, e diede la vita a coloro che gustarono la sua bontà. (Clemente di Alessandria, Stromati V,II,71,2-72,3) </p>
<p>L'uomo umile va verso le belve assassine. Dall'istante in cui lo vedono, la loro ferocia si ammansisce, esse si accostano a lui come al loro padrone, dondolano la testa, gli leccano le mani e i piedi. Sentono infatti provenire da lui quel profumo che Adamo emanava prima della caduta, quando esse gli andarono incontro ed egli, nel paradiso, diede loro il nome. (Isacco di Ninive, Discorsi ascetici 20) </p>
<p>Ho sentito dire che qualcuno, alla vista di un corpo bellissimo [di donna], si sentì spinto a glorificare il Creatore. Quella vista aumentò fino alle lacrime il suo amore di Dio ... L'uomo che in simili circostanze prova tali sentimenti è già risorto ... prima della comune resurrezione. (Giovanni Climaco, Scala XV,58) </p>
<p>Come al centro del cerchio c'è quell'unico punto in cui tutti i raggi sono ancora riuniti, così colui che è stato giudicato degno di pervenire a Dio conosce in lui tutte le essenze delle cose create, con una conoscenza semplice e aconcettuale. (Massimo il Confessore, Duecento capitoli 2,4) </p>
<p>Nella conoscenza, la mente offre le essenze spirituali dell'universo, come altrettanti doni che essa fa a Dio. Nell'esistenza, la mente riceve dei doni esplicitando con la vita tutto lo splendore della sapienza divina riposta invisibilmente negli esseri. (Massimo il Confessore, A Talassio 51) </p>
<p>Mentre i discepoli dormivano ancora, l'uomo del Signore, Benedetto, già vegliava, anticipando l'ora della preghiera notturna. In piedi davanti alla sua finestra, in piena notte, stava pregando il Signore onnipotente, quando d'un tratto vide sorgere una luce che dissipava le tenebre e brillava di un tale splendore che avrebbe fatto impallidire quello del giorno. Mentre la guardava, successe qualcosa di straordinario: come egli stesso raccontò più tardi, il mondo intero si raccolse tutto davanti ai suoi occhi come in un unico raggio di sole ... Come è possibile che il mondo intero sia visto così da un uomo? ... Per chi vede il Creatore, ogni creatura è una ben piccola cosa. Non appena si intravede la luce di Dio, tutto ciò che è creato appare troppo angusto. La luce della contemplazione interiore, infatti, dilata la capacità dell'anima, e questa, a forza di espandersi in Dio, si innalza al di sopra del mondo. Anzi, l'anima del contemplativo trascende anche se stessa, quando, nella luce di Dio, è trasportata al di là di sé. Allora, guardando al di sotto di sé, comprende quanto sia limitato ciò che sulla terra le sembrava senza confini. Quell'uomo ... non ha potuto vedere queste cose se non nella luce di Dio. Non c'è allora da stupirsi che abbia visto il mondo intero tutto raccolto davanti a sé, poiché egli stesso, nella luce dell'anima, era sollevato fuori del mondo. Quando si dice che il mondo era raccolto dinanzi ai suoi occhi, ciò non significa che il cielo e la terra si siano contratti, ma che l'anima del veggente si è dilatata. Rapito in Dio, poté vedere senza difficoltà tutto ciò che è al di sotto di Dio. (Gregorio Magno, Dialoghi 2,35) </p>
<p>Come il sole che sorge e illumina il mondo mostra se stesso e le cose da lui illuminate, così anche il Sole di giustizia, quando sorge nella mente purificata, mostra se stesso e i l6goi delle cose che ha creato. (Massimo il Confessore, Centurie sulla carità 1,95) </p>
<p>Ecco: il nostro specchio è il Signore! Aprite gli occhi, guardatevi in lui, imparate a conoscere il vostro volto! (Odi di Salomone 13,1-2) </p>
<p>Considerare tutti gli utensili e tutto il materiale del monastero come i vasi sacri dell'altare. (Benedetto, Regola 31,10) </p>
<p>Che cos'è, in breve, la purezza? È un cuore compassionevole per tutta la natura creata ... E che cos'è un cuore compassionevole? Egli dice: "È un cuore che arde per tutto il creato, per gli uomini, per gli uccelli, per le bestie, per i demoni, per ogni creatura. Quando pensa a loro, quando li vede, i suoi occhi versano lacrime. Così forte, così violenta è la sua compassione ... che il suo cuore si spezza quando vede il male e il dolore della più umile creatura. Perciò in ogni momento eleva la sua preghiera versando lacrime ... per tutti i nemici della verità e per tutti quelli che gli fanno del male, perché siano protetti e perdonati. Prega addirittura per i serpenti, nell'immensa compassione che nasce nel suo cuore, senza misura, a immagine di Dio". (Isacco di Ninive, Discorsi ascetici 81) </p>
<p>nascondendosi per noi, in modo ineffabile, nei logoi, si offre alla nostra intelligenza in maniera proporzionale, mediante le cose visibili come per mezzo di lettere, intero e totale nel loro insieme come in ciascuna di esse: lui, il non-differenziato, nelle cose differenziate, il non-composto, nelle cose composte, il privo di inizio, nelle cose soggette a un inizio, l'invisibile nelle cose visibili, l'intangibile, nelle cose tangibili. Egli così ci riunisce a sé, a partire da tutte le cose ... facendoci ascendere nell'unione con lui, come lui si dilatò in ragione della sua condiscendenza per noi. (Massimo il Confessore, Problemi 33) </p>
<p>Che cos'è la conoscenza? Il senso della vita immortale. E che cos'è la vita immortale? Sentire tutto in Dio. Perché l'amore viene dall'incontro. La conoscenza unita a Dio compie ogni desiderio. E per il cuore che la riceve, essa è, nella sua totalità, dolcezza che si riversa sulla terra. Perché non c'è nulla che assomigli alla dolcezza della conoscenza di Dio. (Isacco di Ninive, Discorsi ascetici 38) </p>
<p>Avere la conoscenza spirituale delle cose è in potere della mente, ma conoscere la santa Trinità, non solo non è in potere della mente, ma richiede una sovrabbondante grazia di Dio. (Evagrio Pontico, Kepbalaia gnostica 5,79) </p>
<p>Il progresso dei pensieri sulle creature è travagliato e faticoso. La contemplazione della santa Trinità è pace e silenzio ineffabili. (Evagrio Pontico, Kepbalaia gnostica 1,65) </p>
<p>Dio è conosciuto a un tempo in tutte le cose e indipendentemente da tutte le cose. Dio è conosciuto mediante la conoscenza e, insieme, mediante l'inconoscenza ... Egli non è alcuno degli esseri, e dunque non lo si può conoscere attraverso alcuno degli esseri, ed è tuttavia tutto in tutti, e nulla in nessuno, ed è tuttavia conosciuto da tutti in tutte le cose nello stesso tempo in cui non è conosciuto da nessuno in nessuna. Non è a torto dunque che si parla di Dio e lo si celebra a partire da ogni essere ... Ma il modo di conoscere Dio più degno di lui, è conoscerlo mediante l'inconoscenza, in un'unione che sorpassa ogni intelligenza: questa, dopo essersi distaccata da tutti gli esseri e aver abbandonato se stessa, si unisce ai raggi, più luminosi della luce, e grazie a questi raggi, risplende nell'insondabile profondità della Sapienza. Non di meno, come ho detto, tale Sapienza è conoscibile a partire da ogni realtà. (Dionigi l'Areopagita, Nomi divini 7,3) </p>
<p>L'unica divinità, pur restando totalmente una, si moltiplica in forze che comunicano l'essere e la vita ... E tutte queste munificenze della bontà ... permettono, tanto in ciò che concerne le partecipazioni quanto in ciò che concerne i partecipanti, di celebrare il carattere impartecipabile del Partecipato. (Dionigi l'Areopagita, Nomi divini 2,5) </p>
<p>Dio può essere partecipato nella misura in cui si comunica a noi, ma resta non partecipato secondo la sua essenza incomunicabile. (Massimo il Confessore, in Eutimio Zigabeno, Panoplia dogmatica) </p>
<p>"Noi vedremo Dio come egli è": questo significa che noi comprenderemo la bellezza della natura divina del Padre contemplando la gloria di colui [Cristo] che risplendette da lui. (Cirillo di Alessandria, Commento al Vangelo di Giovanni 11,2) </p>
<p>L'energia dell'essenza divina è una realtà comune, pur appartenendo a ciascuna delle Persone [della Trinità] in un modo peculiare ... L'energia è del Padre, ma mediante il Figlio e nello Spirito; del Figlio, ma come potenza del Padre; dello Spirito in quanto è lo Spirito del Padre e del Figlio. (Cirillo di Alessandria, Dialoghi sulla Trinità Vl,618c.619a) </p>
<p>La realtà senza limiti della divinità, impossibile da circoscrivere, resta al di là di ogni comprensione ... Il grande David, che dispose nel suo cuore i bei gradini dell'ascesa a Dio e sempre procedette in avanti "di potenza in potenza" (d. Sal 84,6-8), così gridò verso Dio: "Tu, Altissimo, tu sei per l'eternità" (Sal 91 ,9). Con ciò, penso, voleva dire: in tutta l'eternità del secolo senza fine, colui che corre verso di te non cessa di divenire più grande e sale continuamente più in alto, progredendo sempre in virtù dell'accrescersi delle grazie, mentre tu "sei il medesimo, tu rimanil'Altissimo per sempre" (Sal 101,13) ... Infatti ciò che di volta in volta si comprende è certo molto più grande di ciò che si era compreso prima, ma poiché ciò che si cerca non ammette limiti, il limite di quanto si è scoperto diviene per coloro che salgono punto di partenza per la scoperta di realtà più elevate. così colui che sale non si ferma mai, andando di inizio in inizio, con inizi che non hanno mai fine. Colui che sale non arresta mai il suo desiderio a ciò che già conosce; ma elevandosi con un più grande desiderio a un altro ancora superiore, prosegue il suo cammino verso l'infinito ascendendo sempre più in alto. (Gregorio di Nissa, Omelie sul Cantico dei cantici 8) </p>
<p>Allorché l'anima, divenuta semplice, unificata, perfettamente simile a Dio, trova la pienezza ... essa aderisce e si mescola, mediante l'attività vivente dell'amore, a quel solo che è realmente amabile e desiderabile, trasformandosi in quello che essa continuamente afferra e scopre. (Gregorio di Nissa, L'anima e la resurrezione 4,1) </p>
<p>La partecipazione alla pienezza divina è tale da rendere più grande, immenso, colui che la consegue, di modo che questi non smette mai di crescere. Poiché infatti la fonte di questi beni non smette mai di sgorgare, l'essere di chi ne partecipa vede accrescersi la propria grandezza in virtù di tutto ciò che affluisce in lui, di modo che la sua capacità cresce insieme con l'abbondanza dei beni. (Gregorio di Nissa, L'anima e la resurrezione 4,4) </p>
<p>Colui che ha trovato l'amore si nutre di Cristo ogni giorno e ogni ora, e così diviene immortale. Perché egli ha detto: "Chi mangerà il pane che io gli darò non vedrà mai la morte" (Gv 6,58). Beato colui che mangia il pane dell'amore, che è Gesù. Perché chi si nutre di amore si nutre di Cristo ... come testimonia Giovanni quando dice: "Dio è amore" (rGv 4,8). Dunque colui che vive nell'amore riceve da Dio il frutto della vita. Egli respira, in questo stesso mondo, l'aria della resurrezione ... L'amore è il Regno ... Tale è il vino che rallegra il cuore dell'uomo (Sal 103,15). Beato chi beve di questo vino ... I malati ne hanno bevuto, e si sono fortificati. Gli ignoranti ne hanno bevuto, e sono divenuti sapienti. (Isacco di Ninive, Discorsi ascetici 72) </p>
<p>Nell'unione con Dio, il cuore assorbe il Signore e il Signore il cuore, e i due diventano uno. (Giovanni Crisostomo, in Callisto e Ignazio Xanthopuli, Metodo e canone rigoroso 52) </p>
<p>Noi amiamo soltanto se prima siamo stati amati. Ascoltate l' apostolo Giovanni: è lui che poggiava il capo sul cuore del suo Maestro e che, in questo riposo, beveva i segreti celesti ... Questo grande ispirato, tra gli altri segreti che l'attinse, ci rivelò questo: "Noi amiamo perché egli ci ha amati per primo" (1Gv 4,10) ... Cerca come l'uomo possa amare Dio, e non troverai altro che questo: Dio ci ha amati per primo. Colui che noi abbiamo amato si è dapprima donato egli stesso. Si è donato affinché noi lo amiamo. Che cosa ci ha donato? L'apostolo Paolo lo dice più chiaramente: "L'amore di Dio si è effuso nei nostri cuori". Per mezzo di chi? Forse per mezzo nostro? No. Per mezzo di chi allora? "Per mezzo dello Spirito santo che ci è stato donato" (Rm 5,5). Pieni di questa fiducia, amiamo Dio per mezzo di Dio. Poiché lo Spirito santo è Dio, amiamo Dio per mezzo di Dio ... La conclusione si impone, Giovanni ce lo dice ancora più nettamente: "Dio è amore, e chi rimane nell'amore rimane in Dio, e Dio in lui" (1Gv 4,16). È poco dire: l'amore viene da Dio. Ma chi di noi oserebbe ripetere questa parola: "Dio è amore"? È stata detta da qualcuno per esperienza. Perché l'immaginazione dell'uomo, perché la sua mente superficiale, gli rappresentano Dio, perché fabbricano un idolo secondo il suo cuore? Dio è amore ... Non vediamo nulla di lui, e tuttavia lo amiamo Cerchiamo in basso ciò che scopriremo lassù. L'amore ... che si attacca alla bellezza fisica, ci eleva tuttavia a sentimenti più profondi. Un uomo sensuale e dissoluto ama una donna di rara bellezza. È conturbato per l'avvenenza del corpo di lei, ma in lei cerca, al di là del corpo, una risposta alla sua tenerezza. Viene a sapere che quella donna lo odia? Tutto il trasporto, tutti i deliri già eccitati da quelle fattezze mirabili, cadono di colpo. In presenza di quell'essere che lo affascinava, si sente nauseato. Egli si allontana, e ormai l'oggetto della sua tenerezza gli ispira odio. Ma il corpo di lei è forse cambiato? L'attrattiva di lei è forse sparita? No. Egli ardeva cl' amore per ciò che vedeva, ma si aspettava dal cuore un sentimento che non vedeva. Si accorge, al contrario, di essere amato? Il suo ardore raddoppia! Lei lo vede, lui la vede, ma nessuno vede l'amore, e tuttavia è questo ciò che si ama sebbene resti invisibile ... Tu non vedi Dio: amalo, e lo possiedi ... Perché Dio si offre a noi immediatamente. Amatemi, ci grida, e mi possederete. Voi non potete amarmi senza possedermi. O fratelli, o figli, o germogli della chiesa cattolica, piante sante e celesti, voi che siete rigenerati in Cristo e nati dall'alto, ascoltatemi, anzi non ascoltate me: "Cantate al Signore un canto nuovo!" (Sal 149,1) ... E la tua vita non dia una testimonianza contrastante con la tua lingua! Cantate con la voce, cantate con il cuore, cantate con la bocca, cantate con la vita, "cantate al Signore un canto nuovo". Ma volete sapere che cosa occorra cantare di colui che amate? Senza alcun dubbio, è colui che ami, quello che vuoi cantare. Tu vuoi conoscere la sua gloria per cantarlo ... Voi volete conoscere la sua gloria. "La sua gloria è nel- 1' assemblea dei fedeli" (Sal 149, 1). La gloria di colui che si canta non è altro che il cantore. Volete cantare gloria a Dio? Siate voi stessi ciò che cantate. (Agostino di lppona, Discorsi 34, 2-6) </p>
<p>L'amore: la sua natura è simile a Dio ... la sua azione è ebbrezza dell'anima; la sua forza è sorgente della fede, abisso di pazienza, oceano di umiltà. L'amore, la libertà interiore e l'adozione filiale non si distinguono se non per il nome, come la luce, il fuoco e la fiamma. Se il volto della persona amata ... ci rende felici, che cosa non farà la forza del Signore quando verrà ad abitare in segreto nell'anima purificata? L'amore è un abisso di luce, una sorgente di fuoco. Quanto più zampilla, tanto più infiamma l'assetato ... Per questo l'amore è un progresso eterno. (Giovanni Climaco, Scala XXX,3-4.10. 18) </p>
<p>Non si deve negare che la mente, quando comincia a essere spesso sotto l'influenza della luce divina, diviene tutta trasparente, al punto di vedere da sé la pienezza della propria luce ... Ma il divino Paolo insegna chiaramente che quanto appare in figura alla mente ... viene dai malefici del nemico, che si maschera da angelo di luce (2Cor 11, 14). Non si deve dunque iniziare la vita ascetica con una tale speranza ... L'unico scopo è di giungere ad amare Dio con una capacità di percezione totale e di pienezza (aisthesis kaì plerophoria) del cuore, cioè "con tutto il nostro cuore, con tutta la nostra anima, con tutto il nostro pensiero" (Le 10,27). (Diadoco di Fotica, Cento capitoli gnostici 40) </p>
<p>Poi l'anima dice: "Introducetemi nella casa del vino, disponete in me l'amore" (Ct 2,4) ... La sua sete si è fatta tanto forte che non si accontenta più della "coppa della sapienza" (Pr 9,2 LXX). Tutto il contenuto della coppa versato nella sua bocca non le sembra capace di spegnere la sua sete. Ma lei chiede di essere portata nella stessa cella vinaria e di accostare la bocca al bordo dei tini traboccanti di vino inebriante. Vuole vedere il grappolo spremuto nel tino, e la vite che produce questo grappolo, e il vignaiolo della vera vite che ha coltivato questo grappolo ... Per questo motivo desidera entrare nella cella dove si compie il mistero del vino. Una volta entrata, si slancia ancora più in alto. Chiede di essere sottomessa all'amore. Ora l'amore, dice Giovanni, è Dio. (Gregorio di Nissa, Omelie sul Cantico dei cantici 4) </p>
<p>Un'acqua profonda si è accostata alle mie labbra, proveniente dalla sovrabbondante sorgente del Signore. Ho bevuto, e mi sono inebriato dell'acqua viva, immortale. (Odi di Salomone, 1,6-7) </p>
<p>Dapprima la manifestazione di Dio si è offerta a Mosè nella luce. Poi Dio gli parla nella nube. Infine Mosè, essendosi elevato più in alto, contempla Dio nella tenebra. Ecco che cosa impariamo da questo: il passaggio dall'oscurità alla luce è la prima separazione dalle opinioni menzognere ed erronee su Dio. La conoscenza più attenta delle cose nascoste, che attraverso le cose visibili conduce l'anima alla realtà invisibile, è come una nube che oscura tutto il mondo sensibile e guida e abitua l'anima alla contemplazione di ciò che è nascosto. Alla fine l'anima, che ha avanzato per tali vie verso le cose di lassù e ha abbandonato tutto ciò che è accessibile alla natura umana, penetra nel santuario della conoscenza di Dio, avvolta da tutti i lati nella tenebra divina. Lì, lasciato fuori tutto ciò che è sensibile e intelligibile, alla contemplazione dell'anima non resta altro che quanto è inafferrabile per l'intelligenza: lì è la dimora di Dio, secondo ciò che dice la Scrittura ... "Mosè entrò nella tenebra in cui era Dio" (Es 20,21). (Gregorio di Nissa, Vita di Mosè 2,162-164)</p>
<p>Trinità sovrasostanziale e più che divina e più che buona, tu che presiedi alla divina sapienza cristiana, guidaci non soltanto al di là di ogni luce, ma anche al di là dell'inconoscenza, fino alla cima più alta delle Scritture mistiche, là dove i misteri semplici, assoluti e incorruttibili della teologia si rivelano nell'oscurità più che luminosa del silenzio. Nel silenzio infatti si apprendono i segreti di quest'oscurità che brilla della luce più splendida nel seno della tenebra più nera, e che, pur restando di per sé perfettamente intangibile e perfettamente invisibile, riempie di splendori più belli della bellezza le intelligenze che sanno chiudere gli occhi. (Dionigi l'Areopagita, Teologia mistica 1,1) </p>
<p>Esèrcitati incessantemente nelle contemplazioni mistiche, abbandona le sensazioni, rinuncia alle operazioni intellettuali, respingi tutto ciò che appartiene al sensibile e all'intelligibile, spogliati totalmente del non-essere e dell'essere, e innalzati, per quanto puoi, fino a unirti nell'inconoscenza a colui che è al di là di ogni sostanza e di ogni sapere. Uscendo infatti da tutto e da te stesso, in modo irresistibile e perfetto, ti eleverai in una pura estasi fino al raggio sovrasostanziale della divina tenebra, dopo aver abbandonato tutto ed esserti spogliato di tutto. (Dionigi l'Areopagita, Teologia mistica 1,1) </p>
<p>Se sei diventato il trono di Dio e se l'auriga celeste ti ha preso come carro e la tua anima è divenuta tutta occhio spirituale e tutta luce, se ti sei nutrito del cibo dello Spirito, se hai bevuto l'acqua della vita e ti sei rivestito delle vesti dell'ineffabile luce, se il tuo uomo interiore è stato confermato nell'esperienza e nella pienezza di tutte queste cose, allora vivi veramente la vita eterna. (Pseudo-Macario, Omelie 2Col 1,12) </p>
<p>L'anima che è stata giudicata degna di aver parte allo Spirito nella sua luce e che è stata illuminata dallo splendore della sua gloria ineffabile, quando lo Spirito ha fatto di essa la sua dimora, diventa tutta luce, tutta volto, tutta occhio, e non rimane più parte alcuna di lei che non sia ricolma degli occhi spirituali della luce. Vale a dire che non vi è in essa nulla di tenebroso, ma è tutta luce e Spirito, tutta piena d'occhi, non ha più alcuna parte posteriore, ma è volto in ogni lato, dato chela bellezza indescrivibile della gloria e della luce di Cristo è venuta in lei e in lei risiede. Come il sole in ogni sua parte è identico a se stesso e non ha lato posteriore o difettoso, ma risplende interamente della sua luce ... così l'anima che è stata illuminata dall'ineffabile bellezza della gloria luminosa del volto di Cristo, che è in piena comunione con lo Spirito santo, che è fatta degna di diventare dimora e trono di Dio, diventa tutta occhio, tutta luce, tutta volto, tutta gloria e tutta Spirito, poiché in questo modo Cristo la adorna, la trasporta, la dirige, la sostiene e la conduce, e in tal modo la illumina e la orna di bellezza spirituale. (Pseudo-Macario, Omelie 2Col 1,2) </p>
<p>È meglio tacere ed essere, che parlare senza essere ... Colui che possiede in verità la parola di Gesù, può udire anche il suo silenzio, per essere perfetto ... Nulla è nascosto al Signore, ma i nostri stessi segreti sono presso di lui. Facciamo tutto in lui che abita in noi, per divenire suoi templi. (Ignazio di Antiochia, Lettera agli Efesini 15,1-3) </p>
<p>Non aver paura della venuta del tuo Dio, non aver paura della sua amicizia. Non ti limiterà quando verrà. Piuttosto ti dilaterà. Affinché tu sappia che ti dilaterà, non ti ha promesso solo la sua venuta, dicendo: "Abiterò con loro", ma ti ha anche promesso che ti dilaterà, aggiungendo: "e con loro camminerò". Se ami, dunque, vedrai questa dilatazione. La paura è una sofferenza, ci opprime. Ma guarda l'immensità dell'amore: "L' amore di Dio si è diffuso nei nostri cuori" (Rm 5,5). (Agostino di lppona, Discorsi 23,7) </p>
<p>Se rinunci alla vita che oggi conduci, se perseveri nella preghiera, sentirai che la tua fatica è colma di riposo, scoprirai in queste tribolazioni e in queste pene, assai leggere, una gioia e una dolcezza immense ... Indicibile è la tenerezza di Dio. Egli dona se stesso a coloro che, con tutta la loro fede, credono che Dio può abitare il corpo dell'uomo e fare di lui la sua gloriosa dimora. Dio ha creato il cielo e la terra perché l'uomo vi dimori, ma ha pure creato il corpo e l'anima dell'uomo per farne la propria dimora, per abitare nel suo corpo, per riposarvisi come nella propria casa ... "Noi siamo la sua casa" (Eb 3,6). Nelle loro case, gli uomini, pieni di zelo, accumulano le loro ricchezze. Nella sua casa, cioè nella nostra anima e nel nostro corpo, il Signore ripone e accumula le ricchezze celesti dello Spirito. (Pseudo-Macario, Omelie 2Col 49,4) </p>
<p>Lo Spirito è il luogo dei santi e il santo è il luogo dello Spirito. (Basilio di Cesarea, Lo Spirito santo XXVI,62) </p>
<p>"Fatemi entrare nella casa del vino" (Ct 2,4). Perché ne resto fuori per tanto tempo? "Ecco, io sto alla porta e busso: se uno mi apre, entrerò da lui e cenerò con lui, ed egli con me" (Ap 3,20). "Fatemi entrare". Anche ora la divina parola dice le stesse cose ... Anche a voi dice: "Fatemi entrare", non soltanto nella casa, ma nella "casa del vino"; la vostra anima si riempia del vino della gioia, del vino dello Spirito santo, e così fate entrare nella vostra casa lo Sposo, il Verbo, la Sapienza, la Verità. Si può dunque dire, anche a coloro che non sono ancora perfetti: "Fatemi entrare nella casa del vino". (Origene, Omelie sul Cantico dei cantici 2,7) </p>
<p>Ciò che si è attuato fisicamente in Maria - cioè la pienezza della divinità che risplende, mediante la Vergine, nel Cristo - ha luogo in modo analogo in ogni anima purificata. Il Signore non si fa presente fisicamente, dato che "noi non conosciamo più Cristo secondo la carne", ma viene ad abitare spiritualmente, e il Padre prende dimora con lui, come afferma il vangelo. Così Gesù bambino nasce in ciascuno di noi. (Gregorio di Nissa, La verginità 2,2);</p>
<p>Affinché si attuino in noi i voleri divini della legge evangelica e i molteplici doni dello Spirito santo ... è necessario che nasca in noi il loro autore. (Gregorio di Nissa, Contro Eunomio III/1,11,56) </p>
<p>Dio vuole sempre farsi uomo in coloro che ne sono degni. (Massimo il Confessore, A Talassio 22) </p>
<p>Essere deificato, è far nascere Dio in sé. (Dionigi l'Areopagita, Gerarchia ecclesiastica 2, Introduzione) </p>
<p>La mente, quando riceve le idee delle cose, si modella naturalmente su ciascuna di esse. Quando le contempla spiritualmente, assume vari modi di essere secondo gli oggetti della sua contemplazione. Quando è in Dio, perde ogni forma e ogni figura. (Massimo il Confessore, Centurie sulla carità 3,97)</p>
<p>L'amore di Dio è per sua natura un calore. Quando piomba smisuratamente su un uomo, immerge la sua anima nell'estasi. Per questo il cuore di chi l'ha sentito non può sopportare di esserne privato. Ma l'uomo subisce uno strano cambiamento man mano che l'amore lo invade. Questi sono i segni di tale amore: il volto dell'uomo si infiamma di gioia e il suo corpo è colmato di calore. La paura e il pudore lo abbandonano, come se fosse uscito da se stesso ... È come pazzo. La morte terribile per lui è gioia ... Non ha più la sua conoscenza né la sua visione naturale. Non ha più coscienza dei suoi gesti. Pur continuando ad agire, non sente niente, come se la sua intelligenza fosse sospesa nella contemplazione. Il suo pensiero è sempre in dialogo con l'Altro. (Isacco di Ninive, Discorsi ascetici 24) </p>
<p>Purificati, e vedrai il cielo in te. In te vedrai gli angeli e la loro luce, e il loro Signore con loro e in loro ... La patria spirituale dell'uomo che è puro nella sua anima è dentro di lui. Il sole che brilla in lui è la luce della Trinità. L' aria che respirano i pensieri che vengono a lui è lo Spirito santo consolatore. Con lui abitano gli angeli. La loro vita, la loro gioia, la loro festa sono Cristo, luce della luce del Padre. Un uomo del genere si rallegra in ogni momento della contemplazione della sua anima, si meraviglia della bellezza che vede, cento volte più luminosa dello splendore del sole ... È il regno di Dio nascosto dentro di noi, secondo la parola del Signore. (Isacco di Ninive, Discorsi ascetici 43) </p>
<p>L'amore è più dolce della vita. Più dolce ancora, più dolce del miele e del favo di miele, è la coscienza di Dio da cui nasce l'amore. L'amore non si rattrista di ricevere la più dura delle morti per quelli che ama. L'amore è figlio della conoscenza ... Signore, riempi il mio cuore di vita eterna. (Isacco di Ninive, Discorsi ascetici 38) </p>
<p>In certi momenti accade che delizie e godimento penetrino tutto il corpo. E la lingua di carne non può dire più nulla, talmente le cose terrene sono ormai niente altro che cenere e scorie. Le prime delizie, quelle del cuore, ci colmano da svegli: la mente arde nell'ora della preghiera, al momento della lettura, durante frequenti meditazioni o lunghe contemplazioni. Ma le ultime delizie vengono a noi altrimenti, spesso di notte, e in questo modo: quando siamo tra il sonno e la veglia, quando dormiamo senza dormire e siamo svegli senza esserlo veramente. Queste delizie penetrano l'uomo palpitando in tutto il suo corpo. Gli si manifesta allora che questo non è altro che il regno dei cieli. (Isacco di Ninive, Discorsi ascetici 8) </p>
<p>Cento volte, unendo l'amore e il fervore, questo [monaco] baciava la croce ... poi tornava alla salmodia. E i pensieri che lo infiammavano del loro calore lo bruciavano tanto che gli capitava di gridare, vinto dalla gioia, quando non poteva sopportare l'incandescenza di quella fiamma. (Isacco di Ninive, Discorsi ascetici 75) </p>
<p>Non è facile sapere come e sotto quali aspetti la tenerezza spirituale (conpunctio) sconvolga l'anima. Spesso la sua presenza si rivela con una gioia ineffabile e con grandi slanci. A tal punto che la gioia, resa intollerabile dalla sua stessa immensità, scoppia in grida che porteranno fino alla cella del monaco vicino la notizia della nostra ebbrezza. Talvolta, invece, la mente discende e sta nascosta in abissi di silenzio. L'improvvisa presenza della luce la lascia stupefatta e le toglie la parola. Tutti i suoi sensi restano ritirati in fondo all'anima o completamente sospesi. Allora effonde davanti a Dio i propri desideri con gemiti inesprimibili. Talvolta, infine, è talmente gonfia di dolorosa tenerezza che solo le lacrime possono consolarla. (Giovanni Cassiano, Conferenze IX,27,1) </p>
<p>Colui che ama Dio con la percezione del cuore (en aisthései kardias) è stato da lui conosciuto; infatti, nella misura in cui si riceve l'amore di Dio nell'intimo senso dell'anima (en aisthései tés psycbés) si diventa amici di Dio. Perciò un uomo abitato da questo amore vive ormai in un ardente desiderio per l'illuminazione della conoscenza, fino a percepire la precisa percezione delle proprie ossa tautés tés ton ostéon aisthéseos aisthetai), senza più riconoscere se stesso, ma interamente trasformato dall'amore di Dio ... Senza tregua ormai, con il cuore ardente del fuoco d'amore, rimane unito a Dio da un desiderio irresistibile, una volta che l'amore divino lo ha strappato a se stesso. (Diadoco di Fotica, Cento capitoli gnostici 14) </p>
<p>Il discepolo di abba Silvano, Zaccaria, entrò e lo trovò in estasi, con le mani tese verso il cielo. Chiudendo la porta, uscì. Tornando poi verso l'ora sesta e l'ora nona, lo trovò così. E, ali' ora decima, bussò, entrò e lo trovò nella pace interiore. Gli disse: "Che cos'hai oggi, padre?". Questi rispose: "Oggi ero malato, figlio mio". Ma il discepolo gli afferrò i piedi e gli disse: "Non ti lascerò se non mi dirai quello che hai visto". L'anziano rispose: "lo sono stato rapito in cielo e ho visto la gloria di Dio, e sono rimasto lì sino a ora, e adesso io sono dissolto". (Detti dei padri, Serie alfabetica, Silvano 3) </p>
<p>Sopravviene un altro stato, quando l'uomo avanza sulla via della vita ... e dall'alto gli è data la grazia di sperimentare la dolcezza della conoscenza dello Spirito. Riceve la certezza che Dio veglia su di lui ... ed è in ammirazione davanti alle essenze spirituali delle cose ... Allora entra in lui la dolcezza di Dio e il fuoco del suo amore ... Si sente questa potenza quando si osservano con attenzione contemplativa tutti gli esseri del creato, tutte le cose che si incontrano ... Per effetto di questa grande attenzione, l'uomo giunge ormai all'amore di Dio e si inebria come di vino. Le sue membra si liquefanno. La sua mente è fuori di sé. E il suo cuore è trascinato a seguire Dio. (Isacco di Ninive, Discorsi ascetici 40) </p>
<p>Un fratello si recò nella cella di abbà Arsenio. Aprì la porta e vide l'abbà che era tutto come un fuoco. (Detti dei padri, Serie alfabetica, Arsenio 27) </p>
<p>L'ascesi ... dare legna alle fiamme. (Detti dei padri, Serie anonima N 113) </p>
<p>Colui che veglia attentamente sul proprio cuore presto vedrà come il suo cuore, per sua natura, emana luce. Come un carbone prende fuoco, come il fuoco accende il cero, così Dio, che abita nel nostro cuore, infiamma il nostro cuore in vista della contemplazione. (Esichio di Batos, La sobrietà e la virtù 104) </p>
<p>Pietro e i figli del tuono videro la Bellezza sul monte. Essa splendeva più del fulgore del sole. Così essi furono giudicati degni di vedere con i propri occhi il pegno della sua venuta nella gloria. (Basilio di Cesarea, Omelie sui salmi 44,5) </p>
<p>Oggi lo splendore divino, nella sua diffusione infinita, brilla per gli apostoli sul monte Tabor ... Da un corpo terrestre si irraggia la luce divina, da un corpo mortale scaturisce la gloria della divinità ... Il divino trionfa e fa partecipare il corpo al suo splendore e alla sua gloria. (Giovanni di Damasco, Omelia sulla Trasfigurazione 2.13) </p>
<p>Felicita era incinta di otto mesi al momento del suo arresto ... Fu presa dalle doglie ... Soffriva molto e gemeva. Uno dei carcerieri le disse: "Se già ora gemi in questa maniera, che cosa farai quando sarai esposta alle fiere? ... ". Felicita gli rispose: "Allora ci sarà in me un altro che soffrirà per me; perché io soffrirò per lui" ... Perpetua fu buttata in aria per prima [da un toro infuriato] e ricadde sulla schiena. Appena poté mettersi seduta ... si raccolse i capelli che si erano sciolti. Una martire non può morire con i capelli sparsi: non doveva aver l'aria di essere in lutto nel giorno della sua gloria. Poi si alzò e vide Felicita che sembrava malridotta. Si avvicinò a lei, le tese la mano e la aiutò a rialzarsi. Vedendole tutte e due in piedi, la crudeltà della folla fu vinta: le fecero uscire per la porta dei vivi. Lì Perpetua fu accolta da un catecumeno, Rustico, che le era molto affezionato. Sembrò svegliarsi da un sonno profondo, tanto a lungo era durata l'estasi dello Spirito. Si guardò intorno e domandò: "Quando saremo esposte a questo toro?". Siccome le dicevano che la cosa era già avvenuta, non volle crederlo e non si arrese all'evidenza se non vedendo sul suo vestito e sul suo corpo i segni del supplizio. Quindi chiamò suo fratello e il catecumeno, e disse loro: "Restate saldi nella fede. Amatevi gli uni gli altri. Le nostre sofferenze non siano per voi motivo di scandalo" ... Il popolo chiese che i feriti venissero portati di nuovo al centro dell'arena, volendo assaporare lo spettacolo della spada che penetra nei corpi vivi ... I martiri ... vennero dove la folla desiderava. Si diedero il bacio di pace per consumare il martirio secondo il rito della fede. Tutti restarono immobili e ricevettero in silenzio il colpo fatale. (Passione di Perpetua e Felicita 15,2.5-6; 20,3-10; 21,7-8) </p>
<p>Oh, martiri beati, grappoli umani della vigna di Dio, il vostro vino inebria la chiesa ... Quando i santi si sono preparati al convito della sofferenza, hanno bevuto la bevanda spremuta sul Golgota, e così sono penetrati nei misteri della casa di Dio. Perciò cantiamo: Lodato sia il Cristo, che inebria i martiri con il sangue del suo costato! (Rabbuia di Edessa, Inno ai martiri) </p>
<p>Io scrivo a tutte le chiese e a tutti annunzio che volentieri sto per morire per Dio ... Lasciatemi essere cibo delle fiere, grazie alle quali potrò trovare Dio. Io sono frumento di Dio e sono macinato dai denti delle fiere per diventare pane puro di Cristo ... Soffrendo, sarò un liberto di Gesù Cristo e in lui risorgerò, libero ... Nessuno degli esseri visibili o invisibili mi impedisca per gelosia di trovare Cristo. Fuoco e croce, bestie feroci, torture, slogamento delle ossa, mutilazione delle membra, trituramento di tutto il corpo: cadano su di me i peggiori flagelli del diavolo, purché io trovi Gesù Cristo ... Il parto è per me vicino. Perdonatemi, fratelli; non mi impedite di vivere ... Lasciatemi ricevere la pura luce. Quando sarò là, sarò un uomo. Permettetemi di essere imitatore della passione del mio Dio. Se qualcuno ha Dio in sé, comprenda ciò che voglio, e abbia compassione di me, sapendo ciò che mi angustia ... Il mio desiderio terreno è stato crocifisso, in me non c'è più fuoco per amare la materia, ma un'acqua viva che mormora e dice dentro di me: "Vieni al Padre" Ciò che voglio è il pane di Dio, cioè la carne di Gesù Cristo e per bevanda voglio il suo sangue, cioè l'amore incorruttibile. (Ignazio di Antiochia, Lettera ai Romani 4,1 .3; 5,3; 6,2-3; 7,2-3) </p>
<p>Sentendo dunque che le guardie erano arrivate, [Policarpo] scese e conversò con loro. Tutti i presenti si stupivano della sua età e della sua calma, e di tutta la pena che ci si dava per arrestare un uomo tanto anziano. Lui fece servire loro da mangiare e da bere a volontà, chiedendo loro soltanto un'ora per pregare tranquillamente. Quelli glielo permisero, ed egli si mise a pregare stando in piedi, pieno della grazia di Dio tanto da non potersi fermare per due ore, sicché coloro che lo ascoltavano ne erano meravigliati, e molti si pentivano di essere venuti ad arrestare un così santo vegliardo. Nella sua preghiera, ricordò tutti quelli che nel corso della sua vita aveva incontrato, noti e sconosciuti, illustri e oscuri, e tutta la chiesa cattolica diffusa su tutta la terra. Quando ebbe finito, venuta l'ora di partire, lo fecero montare su un asino e lo condussero verso la città ... Subito furono posti intorno a lui i materiali preparati per il rogo. Siccome stavano per inchiodarvelo, disse: "Lasciatemi così. Colui che mi dà la forza di sopportare il fuoco mi darà anche quella di restare immobile sul rogo". Quindi non lo inchiodarono, ma lo legarono. Con le mani dietro la schiena e legato, sembrava un ariete scelto, preso da un grande gregge per il sacrificio ... Alzando gli occhi al cielo, disse: "Signore, Dio onnipotente, Padre del tuo Figlio amato e benedetto, Gesù Cristo, dal quale abbiamo ricevuto la conoscenza del tuo nome, Dio ... di tutto il creato ... io ti benedico per avermi giudicato degno di questo giorno e di quest'ora, per partecipare, nel numero dei tuoi martiri, al calice del tuo Cristo, in vista della resurrezione del- 1' anima e del corpo, nella pienezza dello Spirito santo ... Per questo in tutte le cose ti lodo, ti benedico, ti glorifico, per mezzo del sommo sacerdote eterno e celeste, Gesù Cristo, tuo Figlio amato, mediante il quale sia gloria a te, con lui e con lo Spirito santo, ora e nei secoli. Amen" ... [Policarpo] stava in mezzo al fuoco non come una carne che brucia, ma come un pane che cuoce. (Martirio di Policarpo 7,2-8,1; 13,3-14,3; 15,2) </p>
<p>[Visione di Perpetua:] Poi io salivo. Vidi allora un giardino immenso. In mezzo stava seduto un uomo, canuto, di alta statura, vestito come un pastore. Stava mungendo alcune pecore. Intorno a lui, a migliaia, uomini vestiti di bianco. Egli alzò la testa, mi guardò e disse: "Benvenuta, figlia mia". Mi chiamò per nome e mi diede un boccone del formaggio che preparava. lo lo ricevetti a mani giunte, lo mangiai, e tutti i presenti dissero: "Amen". Al suono delle voci mi sono svegliata, assaporando un non so che di dolce. Riferii subito questa visione a mio fratello [Saturo]. E comprendemmo che era il martirio che ci aspettava. [Visione di Saturo:] Il nostro martirio era compiuto, avevamo abbandonato il nostro corpo. Quattro angeli ci trasportarono verso oriente, ma le loro mani non ci toccavano ... Oltrepassati i confini del mondo terrestre, vedemmo una grande luce. Allora io dissi a Perpetua che stava al mio fianco: "Ecco quello che il Signore ci ha promesso". Avevamo raggiunto un'immensa spianata, che sembrava un giardino, con rosai e fiori di ogni tipo. Gli alberi avevano l'altezza dei cipressi e le loro foglie cantavano senza posa ... Arriviamo vicino a un palazzo le cui mura sembrano di luce. Entriamo e sentiamo un coro che ripete: "Santo, Santo, Santo!". Nella sala è seduto un uomo vestito di bianco. Il suo volto è giovane e i suoi capelli splendenti come neve. Ai suoi fianchi stanno quattro vegliardi ... Ci avviciniamo meravigliati ... quattro angeli ci sollevano e noi baciamo il Signore, che ci accarezza con la mano. I vegliardi ci dicono: "In piedi!". Noi obbediamo e ci scambiamo il bacio di pace ... Là riconoscemmo molti fratelli, martiri come noi. Tutti avevamo come nutrimento un profumo ineffabile che ci saziava. (Passione di Perpetua e Felicita 11,2-4-6; 1211-6; 13,8) </p>
<p>Poiché Dio si è fatto uomo, l'uomo può divenire Dio. Egli si innalza mediante le ascese divine nella stessa misura in cui Dio è disceso per amore degli uomini al punto estremo della nostra condizione, svuotando se stesso senza subire mutamento. (Massimo il Confessore, Problemi 60) </p>
<p>"In lui abita corporalmente tutta la pienezza della divinità", dice Paolo (Col 2 ,9). E Giovanni il Teologo ci rivela questo altissimo mistero dicendo che il Verbo abita in mezzo a noi (cf. Gv 1, 14). Tutti, infatti, siamo in Cristo, e la comune persona dell'umanità ritrova in lui la vita ... Il Verbo ha abitato in tutti per mezzo di uno solo affinché, dal solo vero Figlio di Dio, la sua dignità passasse nell'umanità intera secondo lo Spirito di santità, e affinché per mezzo di uno solo si adempisse questa parola: "Io ve l'ho detto: Voi siete dèi, tutti figli dell'Altissimo" (Sal 81,6; Gv 10,34). (Cirillo di Alessandria, Commento al Vangelo di Giovanni 1,9) </p>
<p>[Il corpo del Verbo] si è arricchito, nella sua natura, del Verbo che a esso è unito: è divenuto santo, vivificante, pieno della divina energia. E, in Cristo, anche noi siamo trasformati. (Cirillo di Alessandria, Perché Cristo è uno 723) </p>
<p>[Cristo] riempie tutto il suo corpo dell'energia vivificante dello Spirito, perché ormai egli chiama Spirito la sua carne, senza negare che essa sia carne: infatti è unita al Verbo che è la vita. (Cirillo di Alessandria, Commento al Vangelo di Giovanni 4,3) </p>
<p>La partecipazione dello Spirito santo dona all'uomo la grazia di essere formato a completa immagine della natura divina. (Cirillo di Alessandria, Tesoro 13,135) </p>
<p>Colui che riceve l'immagine del Figlio, cioè lo Spirito, per mezzo di questo possiede pienamente il Figlio, e il Padre che è in lui. (Cirillo di Alessandria, Tesoro 33,336) </p>
<p>Non è possibile vivere senza la vita, e non c'è vita se non per partecipazione a Dio, e tale partecipazione consiste nel vedere Dio e nel godere della sua pienezza. (Ireneo di Lione, Contro le eresie IV,20,5) </p>
<p>La gloria di Dio è l'uomo vivente, e la vita dell'uomo è la visione di Dio. Se già la rivelazione di Dio attraverso la creazione dà la vita a tutti gli esseri che vivono sulla terra, quanto più la manifestazione del Padre mediante il Verbo dà la vita a coloro che vedono Dio! (Ireneo di Lione, Contro le eresie IV,20,7) </p>
<p>Dio è egli stesso la vita di quelli che partecipano di lui. (Ireneo di Lione, Contro le eresie V,7,1) </p>
<p>I santi sono i viventi. E i viventi sono i santi. (Origene, Commento al Vangelo di Giovanni II, 17,118) </p>
<p>La mente unita a Dio con la preghiera e con l'amore acquista sapienza, bontà, potenza, capacità di beneficare, generosità ... insomma ha in sé gli attributi di Dio. (Massimo il Confessore, Centurie sulla carità 2,52) </p>
<p>La conoscenza spirituale ci insegna che uno solo è il senso naturale (aisthesis physiké) dell'anima, diviso ... in seguito alla disobbedienza di Adamo. Ma esso viene riunificato dallo Spirito santo ... In coloro che si distaccano dai beni della vita terrena, la mente, grazie al suo spogliamento, acquista pieno vigore e può percepire in modo ineffabile la bontà divina. Essa comunica allora la sua gioia al corpo stesso ... "In lui - dice il salmista - ... la mia carne è rifiorita" (Sai 27,7). (Diadoco di Fotica, Cento capitoli gnostici 25) </p>
<p>Il fine della fede è la vera rivelazione del suo oggetto. E la vera rivelazione dell'oggetto della fede è l'ineffabile comunione con esso ... E questa comunione è il ritorno dei credenti al loro principio come al loro fine, e quindi l'appagamento del desiderio. E l'appagamento del desiderio è la stabilità, eternamente in movimento, dei desideranti intorno all'oggetto desiderato ... e dunque l'eterno godimento senza separazione ... la partecipazione alle cose divine. E la partecipazione alle cose divine è la somiglianza del partecipato e dei partecipanti. E questa somiglianza è, secondo l'energia, l'identità dei partecipanti con il partecipato ... Tale identità è la deificazione. (Massimo il Confessore, A Talassio 59) </p>
<p>L'uomo deificato, pur restando interamente uomo nell'anima e nel corpo a causa della sua natura, diviene interamente Dio nell'anima e nel corpo a causa della grazia e del divino splendore della gloria beatificante che lo pervade totalmente. (Massimo il Confessore, Problemi 7) </p>
<p>Divenuta Dio per deificazione, la creatura non ha in sé e non manifesta ormai altro che l'energia divina, in modo che in tutte le cose non c'è ormai che una sola e unica energia comune a Dio e a coloro che sono degni di Dio, o meglio vi è ormai soltanto Dio, in quanto, come si addice all'amore, Dio pervade totalmente tutti coloro che ne sono degni. (Massimo il Confessore, Problemi 7) </p>
<p>Il Verbo viene nei perfetti, delineandovi in anticipo, in mistero, la forma del suo futuro avvento, come in un'icona. (Massimo il Confessore, Duecento capitoli 2,28) </p>
<p>Là, nella pace, vedremo che egli è Dio ... noi, infedeli a quel Dio che ci avrebbe fatti dèi, se l'ingratitudine non ci avesse strappati dalla sua comunione ... Ricreati da lui e resi perfetti da una grazia maggiore, vedremo, in quel riposo eterno, che egli è Dio, di cui noi saremo riempiti poiché egli sarà tutto in tutti ... Quel giorno sarà il nostro sabato che non avrà tramonto e terminerà con un'eterna domenica, manifestando la resurrezione di Cristo e offrendo un'eterna pienezza non solo all'anima, ma anche al corpo. Là saremo nella pace e vedremo; vedremo e ameremo; ameremo e loderemo. (Agostino di lppona, Città di Dio XXIl,30,4.5) </p>
<p>Come il corpo del Signore fu glorificato sul monte, trasfigurato nella gloria di Dio e nella luce infinita, così i corpi dei santi saranno glorificati e splenderanno come il chiarore del lampo ... "La gloria che tu mi hai dato l'ho data a loro" (Gv 17 ,22). Come a un unico fuoco vengono accese molte lucerne, così i corpi dei santi, membra di Cristo, diventeranno ciò che Cristo è. La nostra natura umana ... è trasformata nella pienezza di Dio, essa diviene interamente fuoco e luce. (Pseudo-Macario, Omelie 2Col 15,38) </p>
<p>Il fuoco nascosto e come soffocato sotto la cenere di questo mondo ... divamperà e incendierà divinamente la scorza di morte. (Gregorio di Nissa, Contro Eunomio III/3,58,68) </p>
<p>L'interiorità nascosta ricoprirà completamente l'esteriorità apparente. (Gregorio di Nissa, Omelie sulle beatitudini 7) </p>
<p>[Il responsabile], mentre si preoccupa per le cose esterne, non riduca la sua sollecitudine per la vita interiore, e nella sua preoccupazione per il bene interiore non rinunci a provvedere alle necessità esteriori. Altrimenti, dedicandosi alle attività esterne, verrebbe meno alla vita interiore, oppure, occupato unicamente da questa, trascurerebbe i suoi doveri verso il prossimo nell'attività esterna. (Gregorio Magno, Regola pastorale 2,7) </p>
<p>In mezzo al tumulto delle occupazioni esteriori, interiormente regna una calma molto tranquilla, nell'amore. (Gregorio Magno, Commento morale a Giobbe XVlll,43, 70) </p>
<p>Un giorno ho visto tre monaci umiliati in modo simile nello stesso momento. Il primo si sentì crudelmente offeso, si turbò, ma restò in silenzio. Il secondo provò gioia per se stesso, ma tristezza per l'offensore. Il terzo pensò solamente al danno del suo prossimo, e pianse di vivissima compassione. L'uno era sotto l'influsso del timore, l'altro era animato dalla speranza della ricompensa, il terzo dall'amore. (Giovanni Climaco, Scala VIIl,29)</p>
<p>Dopo averci dato questi germi, che ha riposto nel nostro cuore, il Signore viene a reclamarne i frutti, e dice: "Vi do un coman­ damento nuovo: di amarvi gli uni gli altri" (Gv 13,34). Il Signore, volendo incitare le nostre anime a osservare questo comandamento, non ha richiesto ai suoi discepoli, quale prova della loro fedeltà, né prodigi né miracoli inauditi, benché avesse dato loro, nello Spirito santo, il potere di operarli. Ma che cosa dice loro? "Tutti sapranno che siete miei discepoli dall'amore che avrete gli uni per gli altri" (Gv 13,35). Egli unifica talmente questi precetti, da riferire a se stesso i benefici di cui il prossimo è oggetto: "Perché ho avuto fame - dice - e voi mi avete dato da mangiare". E aggiunge: "Tutto quello che avete fatto al più piccolo dei miei fratelli, lo avete fatto a me" (Mt 25,35,40). Così, mediante il primo precetto, è possibile osservare il secondo, e mediante il secondo, ritorna­ re al primo: amando il Signore, amare anche il prossimo, poi­ ché: "Chi mi ama - dice il Signore - custodirà i miei comanda­ menti" e: "Il mio comandamento è che vi amiate gli uni gli altri come io vi ho amati" (Gv 13,34). (Basilio di Cesarea, Regole diffuse 3,1-2)</p>
<p>Tale è la natura dell'amore: quanto più ci allontaniamo dal centro [del cerchio] e non amiamo Dio, tanto più ci allontaniamo dal prossimo. Ma se amiamo Dio, quanto più ci avviciniamo a Dio mediante l'amore per lui, tanto più siamo uniti nell'amore al prossimo. (Doroteo di Gaza, Insegnamenti spirituali 6,78) </p>
<p>Un anziano disse: "Ho passato venti anni a lottare per vedere tutti gli uomini come uno solo". (Detti dei padri, Serie anonima N 105) </p>
<p>Quando l'amore avrà scacciato completamente il timore, o quando il timore si sarà trasfigurato in amore, allora tutto ciò che è salvato sarà un'unità, crescendo insieme con l'unica pienezza, e tutti, l'uno nell'altro, saranno ricondotti all'unità nella colomba perfetta ... In tal modo, avvinti dall'unità dello Spirito santo come dal vincolo della pace, tutti saranno un solo corpo e un solo Spirito ... Ma sarà meglio citare alla lettera le parole stesse del vangelo: "Che tutti siano una cosa sola, come tu, Padre, sei in me e io in te, affinché anch'essi siano una cosa sola in noi" (Gv 17,21). Ora, il vincolo di questa unità è la gloria. Che tale gloria sia lo Spirito santo, ne converrà chiunque abbia familiarità con la Scrittura, se è attento alla parola del Signore: "La gloria che tu mi hai data, io l'ho data a loro" (Gv 17, 2 2). Egli infatti ha realmente dato loro tale gloria, quando ha detto: "Ricevete lo Spirito santo" (Gv 20,22). (Gregorio di Nissa, Omelie sul Cantico dei cantici 15) </p>
<p>A coloro che sono stati resi degni di diventare figli di Dio e di nascere dall'alto, dallo Spirito santo ... succede di piangere e di affliggersi per tutto il genere umano: pregano per l'Adamo totale versando lacrime, infiammati come sono di amore spirituale per tutta l'umanità. Talvolta poi il loro spirito si accende di tale gioia e di tale amore che, se fosse possibile, prenderebbero tutti gli uomini nel proprio cuore, senza distinguere i cattivi dai buoni. Talvolta, inoltre, nell'umiltà dello Spirito, si abbassano talmente al di sotto di ogni uomo da considerarsi ultimi di tutti e inferiori a tutti. Altre volte, lo Spirito li fa di nuovo vivere in una gioia ineffabile. (Pseudo-Macario, Omelie 2Col 18,7-8) </p>
<p>[Abba Antonio] disse ancora: "La vita e la morte dipendono dal nostro prossimo. Infatti, se guadagniamo il nostro fratello, guadagniamo Dio. Ma se scandalizziamo il nostro fratello, pecchiamo contro Cristo". (Detti dei padri, Serie alfabetica, Antonio 9) </p>
<p>Abba Teodoro di Ferme chiese ad Abba Pambo: "Dimmi una parola!". E lui, a gran fatica, gli disse: "Va', Teodoro, abbi compassione di tutti. La compassione ci permette di parlare liberamente davanti a Dio". (Detti dei padri, Serie alfabetica, Pambo 14) </p>
<p>Fratello, ti raccomando questo: "Che in te il peso della compassione faccia pendere la bilancia fino a che tu senta nel tuo cuore la stessa compassione che Dio ha per il mondo". (Isacco di Ninive, Discorsi ascetici 34) </p>
<p>Questo è il segno dal quale si riconoscono coloro che hanno raggiunto la perfezione: anche se consegnassero se stessi al fuoco dieci volte al giorno per amore degli uomini, non ne sarebbero saziati. Come anche Mosè disse a Dio: "Se tu hai perdonato il loro peccato, perdona loro. Se no, cancella anche me dal libro che hai scritto" (Es 32,31). Come anche disse il beato Paolo: "Io vorrei essere separato da Cristo per i miei fratelli" (Rm 9,3) ... E soprattutto Dio stesso, il Signore, nel suo amore per le creature, ha consegnato suo Figlio alla morte sulla croce. "Dio ha tanto amato il mondo da dare per esso il suo Figlio unigenito" alla morte (Gv 3,16) ... così i santi ... simili a Dio, effondono su tutti la sovrabbondanza del loro amore. (Isacco di Ninive, Discorsi ascetici 81) </p>
<p>Beato chi si considera rifiuto di tutti. Beato chi considera la salvezza e il progresso di tutti come se fossero suoi propri, con gioia piena. Beato chi considera tutti gli uomini come Dio, dopo Dio ... chi è separato da tutti e unito a tutti. (Evagrio Pontico, La preghiera 123)</p>
<p>Il ricordo delle sofferenze di Gesù guarisce l'anima dal ranco­ re, tanto questa è confusa dall'esempio dell'amore di Gesù. (Giovanni Climaco, Scala IX,12)</p>
<p>Il tuo fratello ti ha dato occasione di essere provato, e la tristezza ti ha condotto ali' odio? Non lasciarti vincere, ma trionfa sull'odio con l'amore. Ecco come: pregando sinceramente Dio per lui, accettando la sua giustificazione, o facendoti tu stesso suo difensore: prendendo su di te la responsabilità della tua prova, e sopportandola con coraggio finché la nube sia passata. Guardati bene, mentre ieri lodavi la bontà e proclamavi la virtù di un tale, dal descriverlo oggi come cattivo e perverso perché in te l'affetto si è mutato in avversione. Non cercare, biasimando il tuo fratello, di legittimare l'avversione malvagia che è in te, ma persisti nel lodarlo fedelmente, anche se la tristezza ti opprime, e tornerai presto alla carità che salva. Non ferire mai il tuo fratello con parole ambigue, se non vuoi che egli ti risponda per le rime e che vi allontaniate entrambi dalla disposizione della carità. Ma va' e ammoniscilo con la franchezza dell'amicizia: e, eliminate le cause del disagio, sa­ rete liberati entrambi dal turbamento e dall'amarezza. Un'anima che nutre odio verso un uomo non può essere in pace con Dio ... "Se voi non perdonerete agli uomini i loro peccati - egli dice - neppure il vostro Padre celeste perdonerà i vostri" (Mt 6, 15). Se quegli non vuole fare la pace, tu almeno guarda­ ti dall'odiarlo e prega sinceramente per lui, senza sparlare di lui con nessuno. I comandamenti del Salvatore hanno lo scopo di sottrarre la mente al caos e all'odio, per condurla all'amore per lui e per il prossimo. Da qui scaturisce come un lampo la santa conoscenza. (Massimo il Confessore, Centurie sulla carità 4,22.27.32.35.56) </p>
<p>Se vuoi preservare l'amore come Dio ha richiesto, non lasciare che il tuo fratello vada a dormire con un sentimento di amarezza verso di te e tu, da parte tua, non ritirarti con un senso di amarezza verso di lui, ma va' a riconciliarti con il tuo fratello e poi verrai a offrire a Cristo, con una coscienza pura e una preghiera fervente, il dono dell'amore. (Massimo il Confessore, Centurie sulla carità 1,53) </p>
<p>Lasciati perseguitare, ma tu non perseguitare. Lasciati crocifiggere, ma tu non crocifiggere. Lasciati oltraggiare, ma tu non oltraggiare. Lasciati calunniare, ma tu non calunniare ... Rallegrati con quelli che si rallegrano. E piangi con quelli che piangono. Tale è il segno della purezza. Sii malato con i malati. Affliggiti con i peccatori. Gioisci con quelli che si convertono. Sii l'amico di tutti. Ma sii solitario nel tuo pensiero ... Stendi il tuo mantello su colui che cade nel peccato, e coprilo. E se non puoi prendere su di te il suo peccato e ricevere al posto suo la punizione e la vergogna, non lo opprimere. (Isacco di Ninive, Discorsi ascetici 58) </p>
<p>Non possiede ancora la libertà interiore chi non sa chiudere gli occhi sull'errore, reale o apparente, del suo amico. "Niente vale quanto un amico fedele" (Sir 6,15) poiché considera come proprie le disgrazie del suo amico e le sopporta soffrendo con lui fino alla morte. Molti sono gli amici nell'ora della prosperità. Nell'ora della prova, a stento se ne troverà uno solo. Solo coloro che osservano scrupolosamente i comandamenti e i veri iniziati ai giudizi divini non abbandonano i loro amici quando questi, con il permesso di Dio, si trovano nella prova. (Massimo il Confessore, Centurie sulla carità 4,92.94.97) </p>
<p>Quando si comincia a percepire (aisthdnesthai) pienamente l'amore di Dio, si comincia, nella percezione dello Spirito (en aisthései pneumatosi, ad amare anche il prossimo. Questo è l'amore di cui parlano tutte le Scritture. Infatti l'amicizia secondo la carne si dilegua troppo facilmente con il minimo pretesto, poiché non ha come vincolo la percezione dello Spirito iaistbeseis pneumatosi. Quindi se anche succede che una certa irritazione si impadronisca dell'anima sulla quale Dio agisce, questa non rompe il vincolo dell'amore. L'anima infatti, nuovamente infiammata dal fervore dell'amore divino, ricerca con grande gioia l'amore del prossimo, anche nel caso in cui abbia subito da parte di questo torti o ingiurie. In effetti, nella dolcezza di Dio, l'anima consuma interamente l'amarezza della contesa. (Diadoco di Fotica, Cento capitoli gnostici 15) </p>
<p>Due anziani che vivevano insieme in una cella non avevano mai avuto nessuna discussione. Perciò un giorno uno dei due disse ali' altro: "Su, litighiamo almeno una volta, come fanno gli altri". Il suo interlocutore rispose: "Io non so come cominciare". Il primo continuò: "Metterò in mezzo a noi questo mattone, poi dirò: 'È mio'. Allora tu dirai: 'No, appartiene a me'. Ecco ciò che provoca le contese e le liti". Posero dunque il mattone tra loro. Uno disse: "È mio". El' altro: "No, sono sicuro che è mio". Il primo replicò: "Non è tuo, è mio". Allora l'altro esclamò: "Ebbene, se appartiene a te, prendilo e va' pure! ". E non riuscirono a litigare. (Detti dei padri, Serie anonima N 352) </p>
<p>Capita che, mentre stiamo pregando, vengano a trovarci dei fratelli. Allora dobbiamo scegliere: o interrompere la nostra preghiera, o contristare il nostro fratello rifiutando di rispondergli. Mal' amore è più grande della preghiera: la preghiera è una fra le virtù, mentre l'amore le comprende tutte. (Giovanni Climaco, Scala XXVl/1,43) </p>
<p>Un fratello disse a uno degli anziani: "Ci sono due fratelli. Uno non lascia mai la sua cella, dove prega, digiuna sei giorni di seguito e si impone ogni genere di mortificazioni. L'altro cura i malati. Quale dei due vive in modo più gradito a Dio?". L'anziano rispose: "Il fratello che digiuna per sei giorni di seguito non eguaglierebbe quello che cura i malati neppure se si appendesse per il naso". (Detti dei padri, Serie anonima N 355) </p>
<p>Uno dei fratelli non possedeva altro che un vangelo. Lo vendette e ne distribuì il ricavato per nutrire gli affamati. E aggiunse questa parola degna di ricordo: "Ho venduto il libro stesso che mi dice: 'Vendi quello che possiedi e dallo ai poveri'". (Evagrio Pontico, Trattato pratico 97) </p>
<p>Abba Agatone disse: "Se potessi incontrare un lebbroso, dargli il mio corpo e prendere il suo, sarei felicissimo". Tale è infatti il vero amore. (Detti dei padri, Serie alfabetica, Agatone 26) </p>
<p>Quelli che umilmente scelgono ciò che per il mondo è stoltezza, contemplano chiaramente la sapienza di Dio stesso ... Che cosa c'è in questo mondo di più stolto ... che abbandonare i propri beni nelle mani dei ladri, che non rispondere con alcuna ingiuria alle ingiurie subite? ... In virtù di questa sapiente stoltezza, si vede, come di passaggio, la sapienza di Dio, non certo nella sua integrità, ma già nella luce della contemplazione. (Gregorio Magno, Commento morale a Giobbe XXVII,46, 79) </p>
<p>Le cadute dei principianti derivano, quasi sempre, dall'avidità. In coloro che si trovano a metà del cammino derivano anche da una eccessiva stima di sé ... In coloro che si avvicinano alla perfezione, vengono unicamente dal fatto di giudicare il prossimo. (Giovanni Climaco, Scala XV,16) </p>
<p>Abba Teodoro di Ferme disse: "Non c'è virtù così grande come il non disprezzare". (Detti dei padri, Serie alfabetica, Teodoro di Ferme 13) </p>
<p>Abba Giovanni diceva: "Abbiamo respinto un carico leggero, cioè condannare noi stessi, e abbiamo scelto di portarne uno pesante, cioè giustificare noi stessi e condannare gli altri". (Detti dei padri, Serie alfabetica, Giovanni il Nano 21) </p>
<p>Ricorda questo, e non giudicherai più: Giuda era un apostolo, e il ladrone [crocifisso alla destra di Cristo] un assassino. Quale cambiamento in un attimo! (Giovanni Climaco, Scafa X,4) </p>
<p>Domanda: Quando l'uomo può sapere che il suo cuore è pervenuto alla purezza? Risposta: Quando vede belli tutti gli uomini, e nessun uomo gli sembra impuro o contaminato, allora è veramente puro nel suo cuore. (Isacco di Ninive, Discorsi ascetici 85) </p>
<p>Quando dai, da' con generosità, con il viso rischiarato dalla gioia. E da' più di quanto ti è stato chiesto ... Non fare differenza tra il ricco e il povero. Non cercare di sapere chi è degno e chi è indegno. Tutti gli uomini siano uguali davanti a te, così potrai attirare al bene anche gli indegni ... Il Signore mangiava alla tavola dei pubblicani e delle prostitute. Non allontanava gli indegni, al fine di attrarre così tutti gli esseri ... Considera perciò che tutti gli uomini, fossero pure pagani o assassini, sono uguali nel bene e nell'onore, e che ciascuno è per sua natura tuo fratello anche se, senza saperlo, si è smarrito lontano dalla verità. (Isacco di Nini ve, Discorsi ascetici 23) </p>
<p>Di abba Macario il Grande si diceva che era diventato, come sta scritto, un dio sulla terra, perché, come Dio protegge il mondo, così abba Macario nascondeva le colpe che vedeva, come se non le vedesse, e le colpe che sentiva, come se non le sentisse. (Detti dei padri, Serie alfabetica, Macario l'Egiziano 32) </p>
<p>Una volta a Scete un fratello commise una colpa. Gli anziani si radunarono e pregarono abba Mosè di unirsi a loro. Questi però si rifiutò di venire. Il presbitero gli mandò un messaggio di questo tenore: "Vieni, la comunità dei fratelli ti aspetta". Allora egli si alzò e si mise in viaggio, caricandosi sulle spalle un vecchio cesto bucato, che aveva riempito di sabbia. Gli anziani gli vennero incontro e gli domandarono: "Padre, che cos'è questo?". L'anziano rispose: "I miei peccati scorrono dietro di me, e io non li vedo; ed ecco che oggi vengo a giudicare i peccati di un altro!". All'udire queste parole, non dissero nulla al fratello, e lo perdonarono. (Detti dei padri, Serie alfabetica, Mosè 2) </p>
<p>Un fratello aveva peccato e il presbitero lo allontanò dalla chiesa. Allora abba Bessarione si alzò e se ne andò con lui dicendo: "Anche io sono un peccatore". (Detti dei padri, Serie alfabetica, Bessarione 7) </p>
<p>Abba Anastasio aveva copiato tutto l'Antico e il Nuovo Testamento su di una bellissima pergamena, che valeva diciotto monete d'oro. Un giorno un fratello venne a trovarlo, e vedendo il libro, se lo portò via. Quello stesso giorno, quando abba Anastasio volle leggerlo, si accorse che era sparito e capì che il fratello l'aveva preso. Ma non mandò nessuno a interrogarlo, per paura che aggiungesse al furto una menzogna. Ora, quel fratello si recò nella città vicina per vendere il libro, per il quale chiese sedici monete d'oro. Il compratore gli disse: "Lasciatemelo, perché io possa vedere se vale questo prezzo". E il compratore lo portò ad abba Anastasio dicendogli: "Padre, per favore, guarda questo libro e dimmi se credi che io debba comprarlo per sedici monete d'oro. È questo il suo valore?". Abba Anastasio rispose: "Sì, è un bel libro, vale quel prezzo". Il compratore tornò a cercare il fratello e gli disse: "Ecco il tuo denaro. Ho mostrato il libro ad abba Anastasio che l'ha trovato bello, e stima che valga almeno sedici monete d'oro". Il fratello domandò: "È tutto quello che ha detto? Non ha fatto altre osservazioni?". "No", rispose il compratore, "neppure una parola". "Ebbene", disse il fratello, "ho cambiato idea, non voglio più vendere questo libro". Poi andò in tutta fretta da abba Anastasio e lo supplicò piangendo di riprendere il suo libro. Mal' abba rifiutò dicendo: "Va' in pace, te lo regalo". Ma il fratello rispose: "Se tu non lo riprendi, non avrò mai più pace". E il fratello passò con abba Anastasio il resto della sua vita. (Detti dei padri, Serie latina R30)</p>
<p>Un giorno dei ladri dissero a un anziano: "Siamo venuti a prendere tutto ciò che si trova nella tua cella". Egli rispose: "Figli miei, portate via tutto quello che volete". Essi allora presero nella cella tutto quello che trovarono e se ne andarono, ma dimenticarono un sacchetto che era nascosto. L'anziano però, preso il sacchetto, corse dietro di loro, gridando: "Figli miei, prendete quello che avete dimenticato nella mia cella!". Confusi per l'atteggiamento dell'anziano, riportarono ciò che avevano preso e fecero penitenza dicendosi gli uni gli altri: "Questo anziano è veramente un uomo di Dio!". (Detti dei padri, Serie anonima N 337) </p>
<p>Un giorno abba Agatone interrogò abba Alonio dicendo: "Come posso tenere a freno la mia lingua per non dire più bugie?". E abba Alonio gli disse: "Se tu non menti, ti prepari a commettere molti peccati". "Come mai?", disse lui. El' anziano gli rispose: "Supponi che un uomo abbia commesso un omicidio sotto i tuoi occhi e si sia rifugiato nella tua cella. Il funzionario che lo cerca ti chiede: 'È stato commesso un omicidio sotto i tuoi occhi?'. Se tu non menti, consegni quell'uomo alla morte. È meglio che tu lo affidi a Dio senza catene, perché Dio conosce ogni cosa". (Detti dei padri, serie alfabetica, Alonio 4)</p>
<p>I cristiani non si distinguono dagli altri uomini né per nazione, né per linguaggio, né per modo di vestire. Non abitano in città loro proprie, non si servono di un linguaggio diverso, il loro modo di vivere non ha nulla di singolare ... Sono sparsi nelle città greche e barbare secondo ciò che è toccato in sorte a ciascuno. Si conformano agli usi locali nei vestiti, nel cibo e nel modo di vivere, pur mostrando la meraviglia e il paradosso della loro repubblica spirituale'". Essi abitano ciascuno nella propria patria, ma come stranieri residenti. Compiono tutti i loro doveri di cittadini e si sottomettono a tutti gli oneri. Ogni terra straniera è per loro una patria e ogni patria una terra straniera. Essi si sposano come tutti, hanno figli, ma non abbandonano i loro neonati. Condividono la stessa mensa, ma non lo stesso letto. Sono nel mondo, ma non vivono secondo il mondo. Trascorrono la loro vita sulla terra, ma sono cittadini del cielo. Obbediscono alle leggi stabilite, ma il loro modo di vivere supera di gran lunga quelle leggi. Amano gli uomini, ma sono perseguitati. Sono misconosciuti, condannati. Vengono messi a morte e ne ricevono vita. Sono poveri e arricchiscono molti. Mancano di tutto e sovrabbondano di ogni cosa. Sono disprezzati, e in questo disprezzo trovano la loro gloria. Vengono calunniati, e sono giustificati. Vengono insultati, e loro benedicono ... In una parola, i cristiani sono nel mondo ciò che l'anima è nel corpo. L'anima è diffusa in tutte le membra del corpo, come i cristiani nelle città del mondo. L'anima abita nel corpo, come i cristiani abitano nel mondo, ma non sono del mondo. Invisibile, l'anima è trattenuta in un corpo visibile. Così i cristiani: che siano nel mondo, è ben visibile, ma il culto che offrono a Dio rimane invisibile ... L'anima è rinchiusa nel corpo: tuttavia è lei che lo fa sussistere. I cristiani sono come detenuti nella prigione del mondo: sono loro tuttavia che fanno sussistere il mondo ... L'anima, provata dalla fame e dalla sete, diventa migliore: anche i cristiani, perseguitati, si moltiplicano di giorno in giorno. Il posto che Dio ha assegnato loro è così importante che non è loro consentito abbandonarlo. (A Diogneto 5,1-15; 6,1-4.7.9) </p>
<p>Si domandò ancora [a Epifanio]: "Un solo giusto basta a supplicare Dio fino a muoverlo al perdono?". Rispose: "Sì, perché lui stesso ha detto: 'Cercate un uomo che viva secondo giustizia, e perdonerò a tutto il popolo'". (Detti dei padri, Serie alfabetica, Epifanio 14) </p>
<p>Un fratello domandò a uno degli anziani: "Quale opera buona posso compiere per avere la vita eterna?". Rispose: "Solo Dio sa ciò che è buono. Però ho sentito dire che, quando uno dei padri pose questa domanda ad abba Nisteroo il Grande, amico di abba Antonio, quegli rispose: 'Non sono forse tutte uguali le opere buone? Infatti la Scrittura racconta che Abramo praticava l'ospitalità, e Dio era con lui; che Elia amava pregare da solo, e Dio era con lui; che David era umile, e Dio era con lui. Perciò, fa' tutto ciò che la tua anima desidera compiere secondo la volontà di Dio, e custodisci il tuo cuore'". (Detti dei padri, Serie alfabetica, Nisteroo 2) </p>
<p>Abba Poimen disse: "Se tre uomini si incontrano, e uno di loro mantiene la pace interiore, il secondo rende grazie a Dio nella malattia e il terzo serve gli altri con un pensiero disinteressato, questi tre compiono la medesima opera". (Detti dei padri, Serie alfabetica, Poimen 29) </p>
<p>Onorando questa legge e l'unione di amore ci aiutiamo a vicenda, e, nati dalla terra, custodiamo l'antichissima legge della terra che è anche legge di Dio ... Vedi dunque che cosa rechino agli uomini le sagge nozze. Chi mai ha insegnato la sapienza, ha esplorato tutto ciò che è sulla terra, nel mare, sotto il cielo, chi alle città ha dato le leggi, e prima delle leggi ... ha riempito il foro, le case, le palestre ... le tavole per i banchetti? Chi ha radunato i cori che cantano nei templi, 1 chi ha frenato la ferocia della vita selvaggia, ha coltivato la terra, ha attraversato i mari, e ha così riunito in uno ciò che era diviso, se non le nozze? Ma c'è ancora di meglio: mediante l'unione sponsale noi diventiamo l'uno per l'altro mani, orecchie e piedi: le nozze infatti raddoppiano la nostra forza e procurano grande gioia ai nostri amici ... Le sollecitudini condivise addolciscono le prove e le gioie vissute in comune sono più dolci per entrambi ... Il matrimonio è il sigillo di un affetto che nulla può spezzare ... coloro che si uniscono nella carne formano un'anima sola e, con il loro reciproco amore, insieme affinano in se stessi un identico stimolo per la loro fede, perché il matrimonio non allontana affatto da Dio anzi, uno gli è più vicino, perché Dio maggiormente lo stimola. A ciò risponde la verginità: io lascio agli altri gli onori di questa vita. Ma per me c'è una sola legge, un solo pensiero: partire di qui piena di amore divino per andare verso il Dio che regna nel cielo, l'autore della luce ... A lui solo mi sono legata d'amore. (Gregorio di Nazianzo, Poemi I,2,1) </p>
<p>Quanto è dolce il giogo che unisce due fedeli in un'unica speranza, in un unico modo di vita, nello stesso servizio! Sono due fratelli al servizio di un unico Signore ... sono realmente due in una sola carne. E là dove una è la carne, uno è lo spirito. Insieme essi pregano ... ammaestrandosi, incoraggiandosi e sostenendosi a vicenda. Sono entrambi pari davanti alla chiesa di Dio, pari al banchetto di Dio, condividono ugualmente le sofferenze, le persecuzioni e le consolazioni. L'uno non nasconde niente all'altro, nessuno evita l'altro, non si arrecano dispiacere l'uno all'altro ... Cristo gioisce al vedere questi sposi e manda loro la sua pace. Là dove essi sono, lì si trova anche lui. (Tertulliano, Alla moglie II,9 [11,8,7-8]) </p>
<p>Un uomo che vive nel mondo e si mette al servizio del suo fratello ammalato è migliore di un anacoreta che non ha compassione del suo prossimo. (Evagrio Pontico, Ai monaci 78) </p>
<p>La donna ha la stessa dignità spirituale dell'uomo. L'uno e l'altra hanno lo stesso Dio, lo stesso Pedagogo, la medesima chiesa; respirano, vedono, odono, conoscono, sperano, amano allo stesso modo. Coloro che hanno in comune la stessa vita, la stessa grazia e la stessa salvezza, sono chiamati ... a un comune modo di vivere. (Clemente di Alessandria, Pedagogo l,4,10.1-2)</p>
<p>La divina Scrittura non oppone gli uomini e le donne secondo il sesso. Il sesso non costituisce nessuna differenza davanti a Dio. (Origene, Omelie su Giosuè 9,9) </p>
<p>La donna è a immagine di Dio al pari dell'uomo. I sessi sono di pari valore. Uguali le virtù, uguali le lotte ... Sarebbe poi capace un uomo di gareggiare con una donna che vive con fermezza la sua vita? (Gregorio di Nissa, Omelie sul!' origine del!' uomo I, 18)</p>
<p>Queste parole [dell'Apostolo] non valgono soltanto per gli uomini, perché anche le donne appartengono alla milizia di Cristo con la loro forza d'animo ... Molte donne si sono distinte non meno degli uomini nel combattimento spirituale, e alcune anche di più ... Non erano soltanto uomini a seguire Gesù, ma anche donne, ed egli accettava di essere aiutato tanto da donne quanto da uomini. (Basilio di Cesarea, Istruzione ascetica preliminare 3) </p>
<p>[Rivolgendosi alle donne che l'attorniavano e la compiangevano, disse]: "Noi siamo fatte della stessa pasta degli uomini. Noi, come loro, siamo state create a immagine di Dio. Non siamo forse in tutto uguali a loro? Per formare la donna, Dio non ha preso soltanto della carne, ma anche dell'osso tra le ossa, di modo che noi, come gli uomini, dobbiamo al Signore fermezza, forza e resistenza". Ciò detto, ella saltò dentro il rogo. (Basilio di Cesarea, Per la martire Giulitta 2) </p>
<p>Fratelli, non diventiamo cattivi amministratori dei beni che ci sono stati affidati, se non vogliamo udire il duro rimprovero di Pietro: "Vergognatevi, voi che vi impadronite dei beni altrui. Imitate l'imparzialità di Dio, e non ci saranno più poveri" (Costituzioni apostoliche). Non affatichiamoci per ammassare denaro quando i nostri fratelli muoiono di fame ... Imitiamo la legge originaria di Dio, che fa cadere la sua pioggia sui giusti e sui malvagi, e fa sorgere il sole su tutti gli uomini, senza distinzione. Alle creature che vivono sulla terra egli dà spazi immensi, sorgenti, fiumi e foreste ... E i suoi doni non devono essere accaparrati dai più forti, o dagli stati. Tutto è comune, tutto è in abbondanza ... Egli onora l'uguaglianza di natura con l'uguale distribuzione dei suoi doni ... Gli uomini hanno accumulato nei loro forzieri oro e argento, vesti tanto sontuose quanto inutili, diamanti e altri beni simili che sono segno di guerra e tirannide; allora una folle arroganza indurisce i loro cuori: per i fratelli in angustia, nessuna pietà. Che totale accecamento! Non pensano che povertà e ricchezza, contrasti sociali e altre simili categorie solo di recente si sono fatte strada fra gli uomini, abbattendosi come epidemie, invenzioni del peccato. Ma in principio "non fu così" (Mt 19,8) ... Allora, rifatevi a quella primitiva uguaglianza, dimenticate le divisioni che sono venute dopo. Fermatevi non alla legge dei più forti, ma alla legge del Creatore. Fate del vostro meglio per soccorrere la natura, onorate la libertà originaria, rispettate le persone, proteggete la vostra stirpe contro il disonore, soccorretela nelle sue malattie, strappatela alla sua povertà ... Non cercate di distinguervi dagli altri se non per la vostra generosità. Siate come dèi per i poveri, imitando la misericordia di Dio. Nulla infatti è più comune all'uomo e a Dio della facoltà di fare il bene ... Voi che siete servi di Cristo, suoi fratelli e coeredi, mentre non è ancora troppo tardi, soccorrete Cristo, nutrite Cristo, vestite Cristo, accogliete Cristo, onorate Cristo. (Gregorio di Nazianzo, Discorso sull'amore dei poeti 24•27.40) </p>
<p>Perché digiuniamo? Per commemorare la passione dell'Agnello, che, prima di essere inchiodato sulla croce, subì insulti e brutalità ... Isaia ci insegna le leggi di un digiuno puro e sincero: "Rompere le ingiuste catene, liberare gli oppressi, sciogliere i nodi di contratti forzati; dividere il proprio pane con l' affamato, ospitare i poveri senza tetto" (ls 58,6-7) ... Non disprezzate i poveri. Domandatevi chi sono e scoprirete la loro grandezza: essi hanno il volto del nostro Salvatore ... I poveri sono gli amministratori della nostra speranza, i guardiani del Regno che aprono la porta ai giusti e la chiudono davanti ai cattivi e agli egoisti. Accusatori terribili, avvocati veementi ... Compassione e condivisione sono cose che Dio ama. Esse deificano colui in cui abitano ... fanno di lui l'immagine dell'Essere primordiale, eterno, che sorpassa ogni intelligenza. (Gregorio di Nissa, L'amore per i poveri 1)</p>
<p>Cristo è il primogenito di Dio, il suo L6gos, del quale partecipano tutti gli uomini: ecco ciò che abbiamo appreso e testimoniamo. Tutti quelli che hanno vissuto secondo il L6gos sono cristiani, anche se sono stati considerati atei, come, presso i greci, Socrate, Eraclito e altri come loro. (Giustino, Apologia I 46)</p>
<p>Non c'è mai stato un tempo in cui sia mancato ai santi il dono di una salvezza spirituale (pneumatikè oikonomia) orientata verso Gesù Cristo. Il Verbo si è fatto uomo alla fine dei tempi, si è fatto Gesù Cristo, ma già prima di questa venuta visibile nella carne era davvero il mediatore di tutti uomini, benché non fosse ancora uomo. (Origene, Commento al Vangelo di Giovanni XX, 12,94)</p>
<p>C'è un solo e unico Dio Padre, e il suo Verbo è presente in ogni tempo all'umanità, sebbene in virtù di disposizioni diverse e di operazioni multiformi, salvando fin dal principio quelli che sono salvati, cioè quelli che amano Dio e, secondo la loro epoca, seguono il suo Verbo. (Ireneo di Lione, Contro le eresie IV,28,2) </p>
<p>Cristo non è venuto soltanto per quelli che, a partire dai tempi dell'imperatore Tiberio, hanno creduto in lui, né il Padre ha esercitato la sua provvidenza solamente in favore degli uomini che vivono adesso, ma, senza eccezione, in favore di tutti gli uomini che, fin dal principio, secondo le capacità loro e della loro epoca, hanno temuto e amato Dio, hanno praticato la giustizia e la bontà verso il prossimo, e hanno desiderato di vedere Cristo e di udire la sua voce. (Ireneo di Lione, Contro le eresie IV,22,2) </p>
<p>E per questo il Signore è disceso nei luoghi inferiori della terra (cf. Ef 4,9), per portare a tutti i morti la buona notizia della sua venuta, che è la remissione dei peccati per quelli che credono in lui. (Ireneo di Lione, Contro le eresie IV,27,2) </p>
<p>Un soldato domandò un giorno a un anziano se Dio concede il perdono ai peccatori. E l'anziano rispose: "Dimmi, carissimo, se il tuo mantello è strappato, lo butti via?". Il soldato replicò: "No, lo rammendo e continuo a usarlo". L'anziano concluse: "Se tu ti prendi cura del tuo mantello, Dio non sarà misericordioso verso di te che sei la sua immagine?". (Detti dei padri, Serie alfabetica, Mios 3) </p>
<p>Dio castiga nell'amore, non per vendicarsi, tutt'altro, anzi cerca la guarigione della sua immagine, e non prolunga la sua ira. (Isacco di Ninive, Discorsi ascetici 73) </p>
<p>Non è forse vero che [Cristo] si accosta con amore a quelli che si allontanano da lui, che lotta con loro, li scongiura di non disprezzare il suo amore e, se quelli non dimostrano altro che ripugnanza e restano sordi ai suoi appelli, si fa lui stesso loro avvocato? (Dionigi l'Areopagita, Lettera 8, a Demofilo 1) </p>
<p>Per quelli che sono stati empi verso di lui, Gesù, durante la sua passione, implora il perdono del Padre, ma biasima i suoi discepoli che ritenevano giusto punire spietatamente l'ipocrisia dei suoi persecutori samaritani (Lc 9,53-54). Ora, ciò che tu hai l'audacia di ripetere centomila volte nella tua lettera, è che non hai cercato una vendetta personale, ma la vendetta di Dio. Ma dimmi, davvero con il male si vendica colui che è il bene stesso? "Noi non abbiamo un sommo sacerdote incapace di compatire le nostre debolezze" (Eb 4,15) anzi egli non conosce malignità e ha pietà di noi. "Non contenderà né griderà" (Mt 12,19) perché "è mite" (Mt 11 ,29) ed "è lui la vittima di propiziazione per i nostri peccati" (1Gv 2,2). Perciò non possiamo tollerare trasporti d'ira che non dimostrano uno zelo autentico, anche se tu invocassi mille volte gli esempi di Pincas (Nm 25,1-13) e di Elia (1Re 18,40). Quando alcuni dei discepoli, ancora privi dello spirito di mitezza e di bontà, invocarono tali precedenti, Gesù non ne fu per nulla convinto (Lc 9,54). È così che il nostro divino maestro istruisce benevolmente coloro che si oppongono all'insegnamento divino, perché bisogna istruire gli ignoranti, non punirli: non si percuote un cieco, ma lo si prende per la mano per guidarlo. (Dionigi l'Areopagita, Lettera 8, a Demofilo 4-5) </p>
<p>Un giorno mi trovavo a Creta. Il sant'uomo Carpo mi accolse a casa sua. Se c'è un uomo disposto alla contemplazione grazie alla sua mente purificata, questo è lui ... Tuttavia egli mi raccontò che un giorno fu esasperato da un non credente. Il motivo della sua amarezza era che quel tale aveva allontanato dalla fede in Dio un membro della sua chiesa, mentre questi stava ancora celebrando le feste gioiose del suo battesimo. Carpo, nella sua bontà, avrebbe dovuto pregare per tutti e due ... e tentare instancabilmente di ammonirli ... fino al giorno in cui le loro obiezioni si fossero risolte ... Invece lui, per la prima volta in vita sua, si sentiva amareggiato e indignato. In tale stato d'animo si coricò e si addormentò. Nel cuore della notte, all'ora in cui era solito svegliarsi da sé per cantare le lodi di Dio, si alzò, restando in preda a un dispiacere non spirituale e pensando che non era giusto lasciar vivere certi atei ... E supplicò Dio di lanciare il suo fulmine inesorabile per mettere fine in un sol colpo alla vita di quei due senza Dio. Fu in quel momento, raccontò, che la casa in cui si trovava gli sembrò a un tratto scossa in tutte le direzioni, poi divisa nel mezzo in due parti, fin dal tetto. Apparve una fiamma guizzante che scese fino a lui, il cielo si lacerò, Gesù si mostrò in mezzo a una moltitudine di angeli ... Carpo alza gli occhi e rimane stupefatto di fronte a tale visione. Guardando in basso, mi disse, vide addirittura la terra aprirsi e formare un baratro immenso e tenebroso e, davanti a lui, sull'orlo del baratro, i due uomini da lui maledetti, tremanti, e che perdevano terreno a poco a poco. Dal fondo dell'abisso vede strisciare in su dei serpenti che si attorcigliano intorno ai loro piedi ... facendo di tutto per farli cadere nel baratro ... Quelli parevano sul punto di soccombere, in parte contro la loro vo-lontà e in parte volentieri, costretti e nel contempo sedotti dal Maligno. Carpo fu pieno di gioia, mi disse, contemplando lo spettacolo in basso. Senza curarsi della visione in alto, era impaziente e indignato perché quei due non erano ancora precipitati. A più riprese, unì i suoi sforzi a quelli dei serpenti ... Infine, alzati gli occhi, vide di nuovo in cielo la stessa visione di poco prima. Ma questa volta Gesù, mosso a compassione, discese fino a raggiungere quei due uomini e tese loro la mano per soccorrerli ... Allora disse a Carpo: "Con la tua mano che già hai alzato ora devi percuotere me, perché eccomi di nuovo pronto a soffrire per la salvezza degli uomini ... Vedi inoltre se è meglio per te restare nel baratro con i serpenti, piuttosto che vivere con Dio ... ". Tale fu il racconto di Carpo, e io ci credo. (Dionigi l'Areopagita, Lettera 8, a Demofilo 6) </p>
<p>Antonio aveva pregato il Signore di mostrargli a chi era pari. Dio gli aveva fatto capire che non era giunto a eguagliare un calzolaio di Alessandria. Antonio lasciò il deserto, si recò da quel calzolaio e gli domandò come viveva. Quegli rispose che dava un terzo del suo guadagno alla chiesa, un altro terzo ai poveri, e teneva il resto per sé. Quest'opera non parve straordinaria ad Antonio, a lui che aveva lasciato tutti i suoi beni e viveva nel deserto in completa povertà. Dunque la superiorità di quell'uomo non consisteva in questo. Antonio gli disse: "È stato il Signore a mandarmi per vedere come vivi". L'umile artigiano, che venerava Antonio, gli confidò allora il segreto della sua anima: "Io non faccio niente di speciale. Soltanto, mentre lavoro, guardo tutti questi passanti e dico: 'Che tutti siano salvi, io, io solo perirò"'. (Detti dei padri, Serie anonima N 490)</p>
<p>Abba Poimen disse: "Quanto a me, io dico che sono gettato nel luogo in cui è gettato Satana". (Detti dei padri, Serie alfabetica, Poimen 171) </p>
<p>Quanto a me, io dico che quelli che sono tormentati nell'inferno lo sono dai tormenti dell'amore. Che cosa c'è di più amaro e di più violento delle sofferenze provocate dall'amore? Coloro che sentono di aver peccato contro l'amore portano in sé una dannazione ben più grande dei più temuti castighi. La sofferenza che il peccato contro l'amore mette nel cuore è più lacerante di ogni altro tormento. È assurdo pensare che i peccatori nell'inferno saranno privati dell'amore di Dio. L'amore è donato senza divisione. Ma, a causa della sua stessa forza, agisce in due modi. Esso tormenta i peccatori, come succede quaggiù che la presenza di un amico tormenti l'amico infedele. Ed esso fa gioire in sé quelli che sono stati fedeli. Tale è a mio avviso il tormento dell'inferno: il rimpianto. (Isacco di Ninive, Discorsi ascetici 84) </p>
<p>Il corpo va soggetto a diversi generi di malattie. Alcune sono facili da curare, altre no, e per queste ultime si ricorre alle incisioni, alla cauterizzazione, alle pozioni amare ... Qualcosa di simile ci annunzia il giudizio dell'aldilà per la guarigione delle infermità dell'anima. Se siamo superficiali, questo costituisce una minaccia e un procedimento di severa correzione, affinché la paura di un'espiazione dolorosa ci induca a fuggire il male e a diventare più saggi. Ma la fede di quanti sono più saggi vi scorge una cura che conduce alla guarigione e una terapia che Dio applica per riportare l'essere da lui creato alla grazia originaria. Infatti quelli che con l'incisione o la cauterizzazione asportano i foruncoli o le verruche formatisi contro natura sulla superficie del corpo, non riescono a guarire senza dolore; ma se praticano l'incisione non è per causare un danno al paziente. La stessa cosa accade per le callosità che si sono formate sulle nostre anime ... al momento del giudizio vengono tagliate e asportate dall'ineffabile sapienza e potenza di colui che, come afferma il vangelo, è il medico dei malati. (Gregorio di Nissa, Grande catechesi 8,10-11)</p>
<p>È impossibile che tutti raggiungano il completo distacco. Ma che tutti siano salvati e riconciliati con Dio, non è impossibile. (Giovanni Climaco, Scala XXVl/1,54) </p>
<p>Lo stesso uomo è nel contempo salvato e condannato. (Ambrogio di Milano, Commento al Salmo 118 20,58) </p>
<p>La terza domanda dei figli è questa: "Sia fatta la tua volontà come in cielo così in terra" ... Si può intendere questa domanda nel senso che la volontà di Dio è che tutti siano salvati, secondo la nota parola del beato Paolo: "Dio vuole che tutti gli uomini siano salvati e giungano alla conoscenza della verità" (rTm 2,4) ... Dunque quando diciamo: "Sia fatta la tua volontà come in cielo così in terra", con altre parole eleviamo questa preghiera: "Come coloro che sono in cielo, siano salvati tutti quelli che sono sulla terra, Padre, mediante la conoscenza del tuo nome". (Giovanni Cassiano, Conferenze IX,20,1-2) </p>
<p>Come un granello di sabbia non pesa quanto molto oro, così in Dio l'esigenza di un equo giudizio non pesa quanto la sua compassione. Come un pugno di sabbia nel mare immenso, tali sono le colpe di ogni carne in confronto alla provvidenza e alla misericordia di Dio. Come una sorgente ricca di acque non potrebbe essere fermata con un pugno di polvere, così la compassione del Creatore non può essere vinta dalla cattiveria delle creature. (Isacco di Ninive, Discorsi ascetici 58) </p>
<p>Non dire che Dio è giusto ... Se David lo chiama giusto e retto, suo Figlio ci ha rivelato che egli è anzitutto buono e mite. È buono per i cattivi e per gli empi (cf. Le 6,35). Come puoi chiamare giusto Dio, quando leggi la parabola del salario degli operai? "Amico, io non ti faccio torto, ma voglio dare a quest'ultimo quanto a te. Oppure il tuo occhio è cattivo perché io sono buono?" (Mt 20,13-15). E come, ugualmente, si può chiamare giusto Dio, quando si legge la parabola del figlio prodigo che sperpera nella dissolutezza le ricchezze di suo padre: e, solo perché dimostrò nostalgia, suo padre corse verso di lui, gli gettò le braccia al collo e gli diede piena facoltà su tutti i suoi beni? A dirci tali cose su Dio non è stato un altro, in modo che potremmo dubitarne: è stato il suo stesso Figlio. Questi ha dato di Dio tale testimonianza. Dov'è la giustizia di Dio? È questa: che noi eravamo peccatori e Cristo è morto per noi ... Oh, meraviglia della grazia del nostro Creatore! ... Oh, l'incommensurabile bontà di cui ricopre, per ricrearla, la nostra esistenza di peccatori! ... Egli fa rialzare chi l'ha offeso e bestemmiato ... Il peccato è non comprendere la grazia della resurrezione. Dov'è l'inferno che possa rattristarci? Dove la dannazione che ci spaventi fino a sopraffare la gioia dell'amore di Dio? Che cos'è l'inferno di fronte alla grazia della resurrezione, quando egli ci strapperà alla dannazione, concederà a questo corpo corruttibile di rivestire l'incorruttibilità, quando solleverà alla gloria l'uomo caduto nell'inferno? Chi ammirerà come merita la grazia del nostro Creatore? Al posto di ciò che del tutto giustamente meritano i peccatori, egli dona loro la resurrezione. Al posto dei corpi che hanno profanato la sua legge, egli li riveste di gloria ... Ecco, Signore, io non posso più tacere davanti alle onde della tua grazia. Non mi resta nessun pensiero che possa dire la gratitudine che ti devo ... Gloria a te nei due mondi che hai creato per la nostra crescita e la nostra felicità, guidandoci, per la strada delle tue grandi opere, alla conoscenza della tua gloria. (Isacco di Ninive, Discorsi ascetici 60) </p>
<p>Cristo è risorto dai morti, con la morte ha vinto la morte, e a quelli che sono nei sepolcri ha donato la vita. (Liturgia bizantina, Tropario della liturgia pasquale)</p>

</div>

<script type="text/javascript">
var custom = function () {
document.body.style.backgroundImage = "url('../mm_bg_iesus.png')";
document.getElementById("titolo").innerHTML="Filocalia";
}
</script>

</body>
</html>
