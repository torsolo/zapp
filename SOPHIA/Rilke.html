<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../pills.css" />
<link rel="icon" type="image/x-icon" href="../zapp.ico"/>
<script type="text/javascript" src="../pills.js"></script>
<title>ZAPP</title>
</head>

<body>

<div id="dbase" class="buio">

<p>IL LIBRO DELLA VITA MONASTICA</p>
<p>Ecco, l'ora si flette su di sé, mi tocca / con battito chiaro, metallico: / mi tremano i sensi. Lo sento: io posso / - afferro il giorno, che è come scolpito. / Niente ancora era compiuto, prima che fossi io a intuirlo, / e ogni divenire stava immobile. / Sono maturi i miei sguardi, e come una sposa / a ciascuno l'oggetto viene incontro, quello che lui vuole. / Nulla è troppo piccolo per me - io lo amo / e lo dipingo da uno sfondo d'oro, e grande, / e lo sostengo là nell'alto, e non so a chi / libererà l'anima dischiusa... </p>
<p>Vivo la mia vita ín cerchi che sí allargano, / che passano sopra le cose. /  L'ultimo, forse, non potrò portarlo a compimento, / ma voglio protendermi, tentare. / Gíro attorno a Dio, alla torre antica dell'inizio, / le giro attorno da migliaia d'anni: / e ancora non so: sono un falco, o una tempesta, / o un canto, forse - e grande. </p>
<p>Ho tanti fratelli in lunghe vesti, / nel sud, dove l'alloro cresce nei chiostri. / Io lo so, come umanamente disegnano Madonne nel pensiero, / e sogno spesso giovani Tiziani / grazie ai quali Dio passi nelle braci. / Però, per quanto io mi pieghi, giù, verso me stesso: / il mio Dio è buio, è come un tessuto / di cento radici, e ciascuna beve silenziosa. / Ora, poiché m'innalzo anch'io dal suo calore, / nulla so dì più, se non che i rami, tutti - i miei - / sono quieti nel profondo, e nel vento solamente danno cenni.</p>
<p>Non ci è permesso dipingerti così come vorremmo, / tu albeggiante, tu da cui uscì il mattino. / Attingiamo dalle antiche tavolozze / le stesse linee, gli stessi raggi / con i quali il Santo te nascose. / Innalziamo come mura immagini di te; / sono mille ormai, ti stanno intorno. / Poiché ti fanno schermo le devote mani, le nostre, / ogni volta che ti vedono, dischiusi, i nostri cuori. </p>
<p>Amo, della mia natura, le ore oscure, / nelle quali í miei sensi vanno nel profondo; / in esse, come in vecchie lettere, / ho trovato già vissuta la mia vita quotidiana, / e distante come una leggenda, ormai passata. / Sono loro ad insegnarmi che c'è spazio in me / per una vasta nuova vita senza tempo. / E sono a volte come l'albero che sta sopra una tomba, / maturo e frusciante - lui che porta alla pienezza il sogno / che il fanciullo, morto (radici calde intorno /  gli s'affollano), in tristezze e canti aveva perso. </p>
<p>Tu, vicino Dio, se te talvolta / nella più lunga notte con violento battere disturbo, / - è per questo, perché è raro che ti senta respirare: / sei solo nella stanza: io so. / E se qualcosa ti fosse necessario, non c'è nessuno / che porga una bevanda a te che cerchi al tatto: / io sempre sto in ascolto. Da' un piccolo cenno. / Sono molto vicino. / Soltanto una sottile parete sta tra noi, / per caso; e dunque, potrebbe accadere: / un richiamo della tua o della mia bocca - / e crollerebbe lei / completamente, senza suono né fragore. / Con le tue immagini è stata edificata. / E le tue immagini stanno ritte innanzi a te come dei Nomi. / E quando una volta la luce in me si accende - / grazie a lei ti riconosce il mio profondo - / come bagliore va dispersa su ciò che le contorna. / E i miei sensi, che presto perdono le forze, / non hanno patria, sono separati da te. </p>
<p>Se una volta soltanto si facesse / tutto  così completamente silenzioso! / Se la casualità e l'imprecisione / ammutolissero, e il riso di chi mi sta vicino, / se il clamore che producono i miei sensi / non mi impedisse così tanto nella veglia -: potrei, allora, in un pensiero dalle mille forme, / pensarti fino al tuo confine, / e possederti (come il tempo appena di sorridere) / per donarti poi a ogni vita / come un grazie. </p>
<p>Con intensità ío vivo, ora che il secolo va oltre. / Si può avvertire il vento d'una grande pagina, / sulla quale Dio e tu e io tracciammo segni / e che ora nell'alto si rigira, tra straniere mani. / Si può avvertire lo splendore di un suo lato nuovo, / e su esso tutto ancora può avvenire. / Le silenziose forze saggiano la propria vastità. / E si guardano l'un l'altra, oscuramente. </p>
<p>Leggendo lo intuisco nella tua Parola, / nella storia dei gesti / con i quali le tue mani attorno al divenire / si chiusero in cerchio, limitando, calde e sagge. / Hai detto a voce alta vivere - e morire, poi, sommessamente, / e sempre ancora hai ripetuto: Essere. / Ma venne il delitto, e precedette la prima delle morti. / E fu una crepa per i tuoi maturi cerchi, / e un grido si levò / e strappò via le voci / per la prima volta unite, da un istante, / a dire te, / a reggerti, / tu ponte di ogni abisso - / e ciò che balbettarono da allora / sono frammenti / del tuo Nome antico. </p>
<p>Parla il pallido fanciullo Abele: / lo non sono. Mio fratello mi ha fatto qualcosa, / qualcosa che i miei occhi non hanno visto. / Mi ha oscurato la luce. / Il mio volto, lo ha scalzato via / con il suo volto. / Adesso è solo. / Penso che esista ancora. / Perché nessuno gli ha fatto ciò che lui ha fatto a me. / Tutti hanno percorso il mio sentiero, / tutti sono giunti in fronte al suo furore, / tutti in lui sono perduti. / Credo che mio fratello, il maggiore, sia vigile / come un tribunale. / A me ha pensato la notte; / a lui, no. </p>
<p>Tu, Oscurità, - da te provengo - / amo te più che la fiamma / che dà confine al mondo, / risplendendo / per qualcosa che somiglia a un cerchio - / e la, nell'oltre, non v'è alcuno che sappia cío che sia. / Ma l'Oscurità trattiene insieme tutte le cose, / figure e fiamme, viventi e me, / come li abbranca, / uomini e potenze - / e può esistere: una forza grande / sí agita vicino a me, / Ho fede nelle notti. </p>
<p>Ho fede in tutto ciò che mai è stato detto. / Ciò che più devotamente sento, voglio liberarlo. / Ciò che nessuno ancora osò volere / senza che lo voglia mi potrà accadere. / Se ciò è avventato, mio Dio, tu perdona. / Ma voglio in questo modo dirti solamente: / la mia migliore forza dovrà farsi come un tendere istintivo, / e dunque senza astio né incertezza; / è così che i bimbi sanno amarti. / Con questi rivoli che scendono, con queste bocche / in larghe braccia dentro il mare aperto, / con un ritorno - questo -  che è una crescita, / te io voglio riconoscere, te voglio annunciare / come nessuno fino ad ora. / Se sono superbo, lascia che superbamente esista / nella mia preghiera, / che così fiera e sola / sta davanti alla tua fronte annuvolata. </p>
<p>Sono così solo al mondo — ma solo abbastanza non ancora / da benedire ogni momento. / Sono così insignificante al mondo - ma piccolo abbastanza non ancora / da stare in fronte a te come una cosa, / oscura e sapiente. / Io voglio ciò che voglio, e voglio che le mie volontà / percorrano / i sentieri verso il fare; / e voglio nei tempi silenziosi, che stanno come in attesa, / se mai si approssima qualcosa, / essere tra i saggi / oppure essere solo. / Voglio specchiarti sempre, in tutta la figura, / non voglio essere cieco mai né troppo vecchio / a sostenere la tua immagine pesante, che vacilla. / Voglio potermi dispiegare. / Non c'è luogo in cui io voglia rimanere curvo a terra, / perché là dove sto curvo divento come una menzogna. / Voglio i miei sensi / veritieri innanzi a te. / Voglio potermi rappresentare / come un quadro che ho visto,  /a lungo e da vicino, / come una parola che ho compreso, / come il mio bacile d'ogni giorno, / come il volto di mia madre, / come una nave / che mi abbia tratto in salvo / dalla tempesta più mortale. </p>
<p>Voglio molto, vedi. / Forse, voglio tutto: / il buio di ogni caduta senza fine, / e il gioco di ogni ascesa - tremolante di luce. / Così tanti vivono, e non vogliono nulla, / e attraverso i loro facili giudizi / sentimenti semplici li portano. / Ma gioisci tu per ogni volto / che si metta a servizio, che abbia sete. / Gioisci per coloro, tutti, che si servono di te / come strumento. / Ancora non sei freddo, ancora non è troppo tardi / per immergerci nel tuo profondo che diviene, / là dove la vita quietamente si rivela. </p>
<p>Ti edifichiamo. noi, con mani tremolanti, / e accatastiamo atomo su atomo. /  Ma chi può portarti a compimento - Te cattedrale? / Cos'è Roma? / Cade in rovine. / Cos'è il mondo? / Andrà in frantumi prima che le tue torri sostengano le cupole, / prima che da migliaia dì mosaici / la tua fronte risplendente appaia. / Ma a volte, nel sogno, / posso il tuo spazio / abbraccialo con lo sguardo, / a fondo, dagli inizi / fino al colmo d'oro del tetto..  / E vedo: i miei sensi / dare forma ed esistenza / agli ultimi ornamenti. </p>
<p>Per questo, perché Uno un tempo t'ha voluta, / io so che anche noi possiamo qui volerti. / Anche se d'alcuna profondità non ci curassimo, / se nasconde oro una montagna / ma nessuno vuole andarne alla ricerca, / il fiume un giorno lo trarrà alla luce - lui che cerca tra il silenzio delle pietre, / colme. / Anche se noi non lo volessimo: / Dio tende al compimento. </p>
<p>Chi della propria vita i molti controsensi. grato, / sa riconciliare dentro a un simbolo, / espelle / dal palazzo colui che genera frastuono, / sí fa festoso ín altro modo - tu sei l'Ospite / ed egli te riceve nelle sere delicate. / Della sua solitudine, tu sei il secondo, il centro quieto del suo monologare; / e ogni cerchio che ti sia tracciato intorno / via dal tempo estende il suo compasso. </p>
<p>Perché vagano le mani tra i pennelli? / Se te dipingo, Dio, a stento te ne accorgi. / Ti percepisco. Al limitare dei miei sensi / inizi tu, indugiante, come con molte isole, / e per i tuoi occhi, mai socchiusi, / io sono lo spazio. / Tu non sei più, no, in mezzo ai tuoi bagliori, / dove tutte le figure di danza degli angeli / consumano per te le lontananze come musica —tu vivi nella tua dimora estrema. Il tuo cielo, tutto, ascolta in me, proteso, perché con te ho taciuto dí me stesso, nel pensiero. </p>
<p>Sono io, tu che sei nella paura. Non mi senti, / che mi infrango contro te con ogni senso? / Hanno trovato ali i miei sentimenti, / e ròteano bianchi attorno al tuo volto. / Non vedi la mia anima, come densa / ti sta innanzi in una veste di silenzio? / Non matura la mia preghiera di maggio / sul tuo sguardo come sopra un albero? / Se tu sei colui che sogna, io sono il tuo sogno. / Ma quando vuoi vegliare, io sono la tua volonta / e mi rende forte tutto ciò che è splendido / e mi distendo, concavo, come un silenzio di stelle / sulla citta del tempo: lei meravigliosa. </p>
<p>Mia vita non è questo ripido momento / nel quale tu mi vedi tanto urgentemente andare. / Sono un albero di fronte allo spazio che per me si stende, / una soltanto delle mie molte bocche, / e proprio quella che per prima si dischiude. / Sono l'istante silenzioso tra due suoni, / che a fatica ora s'accordano l'un l'altro: / il suono morte, infatti, vuole prevalere - / Ma nell'oscuro intervallo si conciliano, / entrambi con un fremito. / E rimane bello il canto. </p>
<p>Se fossi nato in altro luogo, dove / più leggeri sono i giorni, e più slanciate le ore, / avrei inventato per te una grande festa / e ti avrebbero tenuto le mie mani - non così, / come talvolta ora ti tengono, spaventate, dure. / L'avrei rischiato. là: di dissiparti. / tu presenza senza limiti. / Come una palla / dentro tutte le ondeggianti gioie / ti avrei scagliato, cosi che uno, ad afferarti / nella tua caduta. / con le braccia in alto ti balzasse incontro, / tu cosa tra le cose. / Come una lama ti avrei fatto risplendere. / Di un anello d'oro e più che d'oro / il fuoco tuo lo farei cingere / cosi che mi si dovesse fermare / sulla mano più bianca. / Ti avrei dipinto: non sul muro, / ma sul cielo stesso da confine a confine, / e ti avrei dato forma, come un gigante / te la potrebbe dare: monte, fuoco, / vento che si desta dalle sabbie del deserto - / oppure / può anche essere: io trovai / te un giorno... / I miei amici sono lontani, / sento appena risuonare il loro riso; / e tu: tu sei caduto dal nido, / sei un piccolo d'uccello con artigli gialli / e grandi occhi - e mi dai dolore. / (È troppo vasta per te la mia mano). / E attingo col dito alla fonte, una goccia, / e tendo l'orecchio se ti protendi tu desiderandola, / e battere sento il tuo cuore e il mio —per paura, l'uno e l'altro. </p>
<p>Te ritrovo in tutte quelle cose / per le quali sono un bene io come un fratello: / come seme splendi tu nelle più fragili, / nelle più forti ti protendi con potenza. / È lo stupefacente gioco delle forze: / così pronte a servirle attraversano le cose! / Nelle radici si fan grandi, si ritraggono nei tronchi, / ed è come se tornassero alla vita nelle fronde. </p>
<p>Voce di un giovane frate / lo scorro via, scorro via, / come sabbia, che tra le dita scorre. / Ho sensi così tanti all'improvviso, / ciascuno con la sete più diversa. / Mi sento in mille punti / rigonfiare, dolorare. / Ma píù che tutto in mezzo al cuore. / Morire vorrei. Lasciami solo. / Penso che avrò presto / una paura tale, / che i miei polsi esploderanno. </p>
<p>Guarda, Dio: uno nuovo giunge a edificarti, / e solo fino a ieri era un ragazzo; donne / hanno composto le sue mani giunte / in un intreccio, che per metà già sta mentendo. / Perché già vorrebbe la sua destra allontanarsi dalla sinistra, / per farsi schermo o dare un cenno / ed esser sola con il proprio braccio. / Solo ieri, la sua fronte era una pietra / nel ruscello, levigata dai giorni / che nulla significano se non quel proprio infrangersi di onde, / e nulla chiedono, se non di portare un'immagine / del cielo, che il caso ha posto sopra di loro; / e su dí loro urge, oggi, / una storia che è quella del mondo, innanzi / a un tribunale che non conosce grazia. / e sprofonda nel suo pronunciamento. / Si farà spazio sopra un nuovo volto. / Non ci fu luce avanti questa luce, / e, come mai prima di ora, il tuo Libro prende inizio. </p>
<p>Ti amo, norma leggerissima, / contro la quale maturammo, con la quale / crescemmo fino a ciò che siamo ora; / tu grande nostalgia, che mai potremmo trattenere, / tu foresta, dalla quale mai uscimmo, / tu canto, che con ogni silenzio facemmo risuonare, / tu oscura rete, / nella quale i sentimenti fuggendo sono presi. / Senza fine ti sei fatto grande / nel giorno in cui ci hai dato inizio, - / e siamo così a lungo maturati nel tuo sole, / e così cresciuti nell'ampiezza e poi così profondamente radicati / che tu in uomini, angeli e madonne / quietamente puoi portarti a compimento. / Lascia che riposi la tua mano sulla convessità del cielo — / e ciò che noi oscuramente ti facciamo, / sopportalo in silenzio. </p>
<p>Siamo operai: apprendisti, garzoni, maestri - / e costruiamo te, navata protesa verso l'alto. / Giunge, a volte, un grave forestiero / e come un luccichio percorre i nostri cento spiriti: / ci mostra, tremolando, un nuovo appiglio. / Ci arrampichiamo sui ponteggi vacillanti; / dalle nostre mani, pesante, penzola il martello / fino a che un istante non venne a baciarci sulle fronti, / rilucendo, come se ogni cosa conoscesse - / viene da te, come dal mare il vento. / È un risuonare. allora, dí martelli, molti, / e va nelle montagne un colpo dopo l'altro. / Al primo buio, solo allora ti lasciamo: /  affiorano i tuoi tratti, e danno luce. / Dio, sei grande! </p>
<p>Sei così grande, che io non sono più. / Se appena vengo un po' vicino a te. / Sei così buio; il mio chiarore, piccolo, / dove tu sei non ha più senso. / Si muove il tuo volere come un'onda,/  e il giorno annega in lei. / Solo il mio ardore sale a te, fino al tuo mento / e lì ti sta davanti, più grande d'ogni angelo: / uno straniero ardore, e pallido, ancora non salvato, / che apre le sue ali incontro a te. / Non vuole più quel volo senza fine per il quale, / impallidendo, molte lune hanno già percorso il cielo: / da tanto, cio che sa dei mondi può bastargli. / Come con fiamme, vuole stare innanzi a te. / Con le sue ali: al tuo viso, fatto d'ombre; / e vuole, nel loro bianco risplendere, vedere / se le tue ciglia grigie lo condannano. </p>
<p>Angeli — così tanti — cercano te nella tua luce, / e con le fronti colpiscono le stelle / per imparare te dove risplende. / A me, invece, se di te dico poesia, / accade che, distolti i loro volti, / s'allontanino dalle pieghe del tuo manto. / Dunque tu eri appena un ospite dell'oro. / Fu per amore di un'epoca, soltanto — lei che t'invocò / nel marmo con preghiere bianche — / che apparisti come il re delle comete, / fiero dei bagliori: la tua fronte li irradiava. / Ti ritraesti — quando quel tempo venne meno. / È tutta buia, adesso, la tua bocca — io, ne sono un alito; / e le tue mani sono d'ebano. </p>
<p>Furono i giorni di Michelangelo, / dei quali ho letto in libri d'altre terre. / Fu l'uomo. allora, che oltre ogni misura - / grande, gigantesco - / dimenticò che esiste l'impossibilità di misurare, / Fu l'uomo, che sempre fa ritorno /  quando un'epoca raccoglie, per una sola volta ancora, / ciò che vale in lei: ormai, vuole finire. / E un uomo ne solleva tutto il peso, / e lo scaglia nelle profondità del proprio petto. / Per lui, ebbero pena - e gioia: / ma luì la massa della vita avverte, solamente, / e che l'abbraccia come cosa sola. / Dio solo resta oltre il suo volere: / ed egli l'ama con un intimo rancore / perché non può raggiungerlo. </p>
<p>Si dirama l'albero di Dio, si sporge sull'Italia: / ha dato già i suoi fiori. / Avrebbe forse, e volentieri, / sé ancora di frutti ricoperto, nella pienezza della primavera, / ma nel maturo fiorire s'è sfiancato, / e non avrà più frutto di sorta. / La primavera di Dio fu là, soltanto essa, / il suo Figlio solo, la Parola, / ha portato se stesso a compimento. / Ogni forza s'e rivolta / al fanciullo che dà raggi. / Tutti giunsero a lui / portando doni; / il suo valore tutti lo cantarono, / come cherubini. / Ed egli intorno sparse un profumo delicato, / come rosa tra le rose. / Fu un cerchio / attorno a chi era senza patria. / Tra mantelli andava, e in sé mutava: / ogni voce che dal tempo si levasse attraversava. </p>
<p>Così fu amata anche coleí / che fu destata a dare frutto — la timida, / la colma di timore, lei che fu nell'intimo / cercata: la fiorente fanciulla, la nascosta — / lei che ospita in se stessa mille strade. / Le permisero di andare, di librarsi, / e nel giovane anno dare fremiti — / la loro umile vita di Maria /  regale diventò, e meravigliosa: / come campane a festa in giorni santi / da una casa corse all'altra, immensa; / e lei, svagata un tempo nella fanciullezza, / così compresa si trovava nel suo grembo, / così colma di quell'Uno — / per migliaia già bastante — / e sembrava tutto porla in luce: / lei che come vigna era, e dava frutto. </p>
<p>Ma come se l'avessero il carico dei frutti, / la rovina degli archi e delle colonne, / e il commiato dei canti / poi oppressa, / si trovò la giovinetta in altre ore, / come da qualcosa di più grande già avvinghiata, / a ferite che giungevano / rivolta. / Le sue mani, che senza suono si protendevano, / giacciono svuotate. / Ah, non ancora ha partorito lei l'Immenso. / E gli angeli, che non rendono conforto, / le stanno intorno, terribili e ignoti. </p>
<p>Così l'hanno ritratta; uno tra tutti, / che dal sole trasse il suo anelare. / Per lui, più pura giunse a compimento lei dai molti enigmi, / ma nel dolore più e più forte: / egli fu per la vita uno che piange, / e il suo pianto nelle mani si versò. / È il velo più bello al suo dolore / colui che s'inchina alle sue labbra di pena / e vi si flette sopra prossimo al sorriso — / e neanche dalla luce di sette candele d'angeli / sarà vinto mai il suo mistero. </p>
<p>Con un ramo, al quale nulla mai fu somigliante, / ancora una volta nell'estate Dio sarà annunciato — / lui, la pianta — e stormirà incontro al compimento: / in una terra in cui gli uomini ascoltano in silenzio, / dove ciascuno è solo, così come lo sono io. / A chi è solo unicamente viene schiuso, / e a molti che lo sono in modo uguale / è dato più che a uno solo. / Poiché a ciascuno un Dio diverso si vorrà mostrare, / finché sapranno, prossimi alle lacrime, / che attraverso il loro innumerabile indagare, / il loro udire e dubitare, / disperso in cento modi d'essere, / un Dio soltanto avanza come un'onda. / Questa è la preghiera estrema / che quelli che avran visto sí diranno: / Dio, radice, ha dato frutto, / andate, frantumate le campane; / siamo arrivati aí più silenti giorni, / in cui matura l'ora si riposa. / Dío, radice, ha dato frutti. / Siate fervidi, guardate. </p>
<p>Che la piccola morte che scorgiamo un giorno / dopo l'altro sopra il nostro capo, che sia / per noi pensiero d'ansia, e pena, non so crederlo. / Che minacci seriamente, non so credere: / sono vivo, ora; e ho tempo, per costruire; / più a lungo d'una rosa il mio sangue resta rosso. / Più profondo è il mio capire, più del gioco / sottile che ella intesse con il nostro terrore. / Io sono il mondo / da cui, errando, cadde. / Come lei, / così, monaci mendichi vagano qui intorno: / c'è il timore, sempre, che ritornino, / e non si può sapere se sia uno, solitario, / o siano due, o dieci, o mille — o ancora, quanti? / Soltanto questa mano si conosce: straniera, gialla, / che si protende nuda ed è vicina — / qui: / come se uscisse dalla tunica di ognuno. </p>
<p>Cosa farai, Dio, se muoio? / Sono la tua brocca (e se m'infrango?). / Sono la tua acqua (e se marcisco?). / Sono la tua veste e il tuo lavoro: / perderesti assieme a me il tuo stesso senso. / Dopo di me, tu non hai casa / in cui t'accolgano parole d'intimo calore. / Dai tuoi piedi stanchi, i sandali / scivolerebbero via - loro: sono io. / Il tuo mantello grande si slaccia via da te. / Il tuo sguardo, che io accolgo sulle guance calde / come su un cuscino, verrà, / mi cercherà, per lungo tempo - / e giacerà tra pietre estranee / nel sole che discende oltre la terra. / Cosa farai, Dio? Sono in angoscia. </p>
<p>sei tu colui che mormora, coperto di fuliggine, / ed è vasto il tuo sonno sulle stufe. / La conoscenza è solo qui, nel tempo. / Tu sei l'oscuro inconsapevole — / dall'eternità, per l'eternità. / Sei tu colui che prega, colui che sta in angoscia / e il senso d'ogni cosa rende grave. / Sei tu la sillaba del canto / che più tremante sempre fa ritorno / nella forza delle voci píù potenti. / Non altro che così ti sei offerto: / non sei la bella roccaforte / attorno a cui si schiera l'abbondanza. / Sei il semplice, che ha messo da parte. / Sei il contadino con la barba. / Dall'eternità, per l'eternità. </p>
<p>Al giovane frate / Tu, fanciullo ieri, al quale è giunto addosso il turbamento: / non si dissipi il tuo sangue nella cecità. / Non è il piacere ciò a cui pensi, ma la gioia; / sei stato creato come sposo, / e la sposa sarà questa: il tuo pudore. / Il piacere, grande, anch'esso ti reclama, / e le braccia tutte sono nude in un istante. / Sulle sacre immagini, le guance pallide / percorrono guizzando fuochi estranei; / i tuoi sensi sono come serpi, molte, / che nel rosso dell'argilla stanno chiuse / e si tendono nei colpi del tamburo. / E sei solo in un istante, abbandonato / lì con le tue mani, che ti odiano — / e se la volontà non operasse un miracolo: / Ma è là che va, come nei vicoli più bui, / ciò che di Dio qui viene detto: nel tuo sangue: buio. </p>
<p>Al giovane frate / Prega, dunque — come te l'insegnò colui / che ritornò dal turbamento, e fu così: / le sacre immagini, che tutta in sé trattengono / la dignità della loro natura, egli / ne dipinse in una chiesa, sull'oro degli smalti, / la bellezza — armata, essa, d'una spada. / Così ti parla, per insegnamento: tu, mio senso più profondo, / abbi fiducia in me, che io non ti deluda; / così tanto è nel mio sangue, e li rimbomba, / ma io lo so: ardentemente tendo a te. / Una profonda serietà mi vive dentro. / Nella sua ombra, la vita sí rinfresca. / Sono con te, da solo, per la prima volta: / con te, mio sentimento. / E sei così: quasi una fanciulla. / C'era una donna, qui, vicino a me: / dai suoi abiti sciupati, per me faceva cenni: mi chiamava. / Tu, invece, mi parli di terre così lontane! / E il mio vigore / ai profili delle alture spinge gli occhi. </p>
<p>Possiedo inni, e in me lí taccio. / Essere proteso verso l'alto: esiste, / e ad esso unicamente tendono i miei sensi: / tu mí vedi grande, ma io sono piccolo. / Indistinto so che puoi vedermi / tra le cose, in tutto ciò che genuflette; / esse sono come greggi intente al pascolo, / e io il pastore al margine del prato: / accanto passano, la sera. / Io vado, seguo loro: / e ascolto cupi i ponti oscuri; / nel fumo bianco delle loro schiene / sta nascosto il mio ritorno. </p>
<p>Dio, come posso capirla la tua ora — quando tu, / perché trovasse compimento nello spazio, / mandasti la tua voce innanzi a te? / Il nulla era per te come una ferita, / e le desti sollievo con il mondo. / Ora, a poco a poco, guarisce tra di noi. / Poiché il tempo che è trascorso ha prosciugato / in sé le tante febbri del malato, / già sentiamo, noi, che delicatamente batte / il polso quieto di ciò che sta sul fondo. / Posiamo, noi, sul nulla, dandogli sollievo; / ne avvolgiamo ogni apertura; / tu, però, maturi nell'incerto, / all'ombra del tuo volto. </p>
<p>Tutti coloro che muovono, le proprie mani - / ma non nel tempo, ch'è città di povertà - / tutti. che a lievi cose le rivolgono, / in un luogo, lontano dalle strade, / che quasi ancora non ha nome, - / ti pronunciano, benedizione d'ogni giorno, / e con delicatezza dicono su un foglio: / c'è preghiera, infine, solamente, / e le nostre mani sono consacrate / perché tutto ciò che fanno sia invocare - / che dipinga, ognuno, o mieta, / dalla sola fatica degli attrezzi / già si leva intorno devozione. / Il tempo ha molti modi di apparire: / noi dal tempo udiamo, a volte, / e facciamo poi l'eterno, l'antico; / lo sappiamo: Dio si libra intorno a noi / come una barba, grande; come una veste. / Come vene di basalto siamo - noi, / nella gloria di Dio che dura splende. </p>
<p>Per noi, come tana luce è il nome. / Con durezza impressa sulla fronte. / E s'inchinò il mio sguardo / Di fronte al tuo giudizio tempestivo / e vide (da quel tempo, di questo unicamente parla): / te, peso immenso, rabbuiante peso / su di me: sul mondo. / Hai fatto sì che io deviassi, a poco a poco, / dal tempo in cuì crescevo vacillando: / e dopo lieve lotta, eccomi chino: / ma dura adesso la tenebra che ti appartiene / attorno alla dolcezza della tua vittoria. / Hai me, adesso — e non sai chi: / i tuoi diffusi sensi solamente / vedono che buio io mi sono fatto. / Mi sostieni tu con strana tenerezza / e le mie mani ascolti, come vanno / dentro la tua barba antica. </p>
<p>La tua primissima parola fu: luce - / E il tempo fu; poi, tacesti a lungo. / La seconda tua parola fu: uomo, e angoscia / (per noi, ancora è farci notte nel suo sonno), / e medita il tuo viso, nuovamente. / lo, però, la tuo terza parola non la voglio. / Spesso, così prego nello notte: sii colui che tace, / che veglia e resta e dice o gesti, / e lo spirito Io agita nel sogno / perché scriva sulle fronti, sulle alture, / la gravosa somma del tacere. / Sii tu il riparo dal furore che colpì colui che non si deve nominare. / Fu notte in Paradiso: / sii tu la sentinella con il corno / della quale si racconta solamente che suonava.</p>
<p>Tu vieni e vai. Le porte cadono / con più dolcezza, senza quasi un alito di vento. / Sei tu che taci più tra tutti — / tra chi vaga per le case silenziose. / A te, ci si può così perfettamente abituare / che nemmeno più si cerca dentro i libri: / e crescono le immagini in bellezza, / superate nel blu dalla tua ombra; / perché, le cose è te che fanno risuonare, / sempre — piano, a volte; altre, a piena voce. / Spesso, quando è te che vedo nei miei sensi, / la tua figura immensa va in frantumi: / tu vai come un lucente, forte capriolo — / e tenebra io sono; sono bosco. / Sei una ruota, e ti sto accanto: / dei molti raggi oscuri, / uno sempre più si fa pesante / e resta sempre più vicino a me, / e crescono le opere — le mie / zelanti occupazioni: un giro dopo l'altro. </p>
<p>Sei ciò che è più profondo, e ciò che s'erge in alto:  / Colui che dentro scende e poi l'invidia delle torri. / II mite sei, che di sé volle parlare, / e poi: quando un vile ti rivolse una domanda, / ti compiacesti del tuo saper tacere. / Sei la foresta dei contrari. / Cullarti posso, come un bimbo, / e intanto, le tue maledizioni vanno a segno, / tremende contro i popoli. / Per te fu scritto il primo libro, / ritrasse te le prima immagine, / nel dolore fosti, e nell'amore — / e la tua cupezza austera fu come / impressa nel metallo: sulle fronti che nei sette / pieni giorni con te si confrontarono. / In migliaia, diffuso, ti smarristi, / e fredde, tutte, diventarono le offerte: / finché nei cori alti delle chiese / ti destasti dietro porte d'oro: / e un'angoscia, nata allora, / cinse te col suo apparire. </p>
<p>Lo so: tu sei l'enigma attorno al quale / il tempo stava immobile, indugiando. / Oh, come fui io a crearti / In una sola ora, teso in lei, / in un superbo movimento delle mani. / Ho tracciato, infine, righe come fregi, / d'ogni ostacolo ho cercato la ragione, - / ma i miei disegni s'ammalarono: / come in roveti sí confusero / le linee e gli ovali, / finché profonda in me, improvvisa, / come da una mano che afferri nell'ignoto, / scaturì la più devota delle forme. / La mia opera, non posso più abbracciarla con lo sguardo, / eppure sento: è qui, è compiuta. / E non appena gli occhi abbia distolto, / ancora ío la voglio realizzare. </p>
<p>Così è il mio lavoro d'ogni giorno, /  e su di esso la mia ombra giace come scorza. / Che io sia come foglia o come argilla, / non appena prego o dipingo / è Domenica, e nella vale / una Gerusalemme sono, giubilante. / Sono la città di Dio, superba, / e canto lui con cento lingue: / Davide risuono in me, con ll suo grazie: / in un crepuscolo d'arpe ero disteso / e respiravo la stella della sera. / Verso l'alto vanno i miei sentieri. / E se da molto sono stato abbandonato, / è per questo: perché sia più grande. / Sento che ciascuno avanza in me; / e la mia solitudine distendo / da un inizio a un altro inizio. </p>
<p>Voi, molte città che mai avete avuto assedio, / il nemico non l'avete mai bramato? / Oh, se vi fosse stato intorno / per dieci lunghi anni d'incertezza! / E fino ad allora, senza consolazione, afflitte, / resistergli affamate; a fronte delle mura, / egli come un paesaggio sta diffuso: / egli sa perseverare / intorno a chi a deciso di colpire. / Dall'orlo dei tetti, guardate: / è là, accampato, e non si stanca, non riduce il proprio numero, né s'indebolisce: / non manda mai nessuno alla città, / che minacci o che prometta, che convinca. / È immenso ariete, lui, / e compie nel silenzio il suo lavoro. </p>
<p>Dal volo torno a casa, in cui / m'ero smarrito. / Ero un canto, io — e Dío, la rima: / ancora è nel mio orecchio, come un mormorio. / Nuovamente mi faccio silenzioso, e semplice; / la mia voce si trattiene; / s'era inchinato il mio volto / a una migliore preghiera. / Per gli altri, ero come un vento: / scuotendoli, li richiamavo. / Lontano ero: dove angeli sono, là nell'alto: / dove la luce in nulla si dissolve. / Ma Dio è tenebra profonda. / Sono gli angeli l'ultimo soffiare / all'orlo della sua cima — è come d'albero; / per loro, ritrovarsi appena fuori dai suoi rami / è come andare in sogno. / Hanno più fede nella luce / che nella forza oscura che è di Dio: / e nei loro vicini territori / Lucifero trovò per sé riparo. / È il principe del regno della luce, / e la sua fronte s'erge così alta / davanti allo splendore immenso che è del nulla / che egli, bruciato nel volto, / supplica rivolto a ciò che è oscuro. / È il chiaro Dío del tempo / che si ridesta per lui, con altro suono; / e, poiché soffrendo spesso grida, / o ride a volte tra i dolori, / ha fede il tempo nella sua felicità / e si prostra al suo potere. / Il tempo è come un appassito orlo / d'una foglia dí faggio. / È la veste rilucente / che Dío scagliò lontano / quando lui che abisso eterno era / fu stanco d'ogni volo / e negli anni si nascose, dentro ognuno, / finché come radici i suoi capelli / in ogni cosa andavano, crescevano. </p>
<p>Con l'agire solamente tu puoi essere afferrato, / con le mani unicamente illuminato; / ogni pensiero, adesso, è solo un ospite / che ardentemente vuole sé fuori dal mondo. / È qualcosa che sorge, ogni pensiero: / puoi sentire il suo sottile bordo, / e che qualcuno l'ha intessuto: / ma tu vieni, offri te stesso, / e cogli di sorpresa chi ti fugge. / Io non voglio sapere dove sei — / da tutti i luoghi parlami. / Il tuo volonteroso evangelista / tutto annota, ma dimentica / d'inseguire l'eco con lo sguardo. / Eppure, sempre vado verso te — / Completamente, nel mio andare; / perché, chi sono io, chi sei tu / se reciprocamente noi non ci capiamo? </p>
<p>La mia vita ha veste uguale e capelli / come tutti i vecchi zar nell'ora della morte. / Il potere ha disertato la mia bocca; i miei regni - col silenzio io li plasmo - / dietro me si trovano ad unirsi, / e miei sensi, ancora, sono godusàr. / Per loro, pregare è sempre edificare verso l'alto, / da ogni peso inerte costruire, così che quasi / come ciò che è grande e bello l'orrore possa farsi - / e: gli inchini, tutti, e le genuflessioni / (che gli altri non le possano vedere) / ricoprirle con dorate cupole, e blu, / e variopinte: molte. / Perché, cos'è che sono chiese e monasteri / nel salire loro, ed elevarsi, / se non arpe che risuonano e confortano - / su cui mani, per metà salvate, / di re e fanciulle vanno a porsi? </p>
<p>E Dio mi comandò, perché scrivessi: / nei re, vi sia ferocia. / È l'angelo, essa, dell'amore, / e non avrei senza quest'arco / feritoie aperte verso il tempo. / E Dio mi comandò, ché dipingessi: / il tempo è la mia pena più profonda, / e così, sul suo piatto posai: / l'astuta donna, le ferite aperte, / la ricca morte (che lo ricompensasse), / delle città gli ansiosi baccanali, / il vaneggiare e i re. / E Dio mi comandò, ché costruissi: / perché io sono il re del tempo. / Per te, però, io sono appena il grigio / confidente delle tua solitudine. / E sono l'occhio con il ciglio... / Che al di là delle mie spalle scorga, / dall'eterno e per l'eterno. </p>
<p>Mille teologi s'immersero / nella notte antica del tuo nome. / Vergini vegliarono per te, / e giovani partirono in argento / e sfavillarono — in te, che sei battaglia. / Nei tuoi lunghi portici, / í poeti s'incontrarono / e re dei suoni diventarono, / dolcemente e profondamente, con maestria. / Sei l'ora lieve della sera / che tutti i poeti rende somiglianti; / tu, buio, fai ressa nelle loro bocche, / e appena ti ha scoperto, e l'ha avvertito, / ti contorna ognuno con la gloria. / Levano per te infinite arpe, / come un risuonare dal silenzio più perfetto. / E i tuoi venti antichi scagliarono / su tutte le cose — di tanto sono prive — / il soffio della tua maestà. </p>
<p>I poeti: hanno te disseminato / (una tempesta attraversava il loro balbettare); / io, però, ti voglio unificare / nel vaso che dà felicità. / In molti venti sono stato, vagabondo, / e tu per mille volte in loro ti agitavi. / Tutto ciò che ví ho trovato, l'ho con me: / il cieco usava te come bicchiere, / i servi ben nascosto ti tenevano, / il mendicante, invece, ti spartiva — / e qualche volta, in un bambino, / del tuo sentire c'era un poco, e grande. / Lo vedi: sono un uomo che va in cerca. / Uno, che si nasconde, andando, dietro / le sue stesse mani — e come un pastore; / (possa tu lo sguardo allontanargli, / che lo confonde: l'occhio dell'estraneo). / Uno che sogna di portarti a compimento, / e che anch'egli assieme a te sarà compiuto. </p>
<p>il sole, raramente è a Sobòr. / Si intravedono le mura tra le immagini, / e tra fanciulle e vecchi / si dischiude, come ali nell'aprirsi, / la porta d'oro, la regale. / Di lato a lei si perdono / le mura, dietro le icone; / e le pietre, mentre abitano argento silenzioso, / come un coro s'innalzano / e ricadono nelle corone / e più belle ancora tornano a tacere. / Su di loro, come notti blu, / pallida nel volto, / si libra colei che seppe darti gioia: / la custode della porta, la rugiada mattutina / che intorno a te fiorisce come in riva a un corso d'acqua, / e senza smettere mai. / La cupola è piena del tuo Figlio, / e stringe in cerchio l'edificio. / Tu forse ti compiaci del tuo trono; / con un brivido io guardo. </p>
<p>Là entrai, io, pellegrino, / e come pieno tormento sulla fronte / tí sentii: tu, pietra. / Contando sette candele / venni intorno al buio del tuo esistere / e vidi in ogni immagine / la bruna chiazza che ti segna. / Mi misi là dove stanno i mendicanti, / sofferenti, scarni: / nel loro alzarsi e inginocchiarsi / ho compreso chi sei — tu, vento. / E ho visto un contadino, molto anziano, / come Joachim con la barba; / e poi, com'era scuro, / con gente intorno uguale a sé — / e sentii te, vicino come mai, / così dischiuso in lui / e in tutti, senza una parola. / Tu lasci al tempo la sua corsa, / e in esso mai per te c'è quiete: / il contadino trova il tuo sentire: / lo raccoglie, lui, e lo disperde, / e lo raccoglie poi ancora. </p>
<p>Come il custode ha la capanna / tra le vigne e veglia, / sono capanna, io, Signore, tra le tue mani; / e notte sono io, Signore, della tua notte. / Vigna, pascolo, antico frutteto, / campo, che nessuna primavera mai ha tralasciato, / albero di fico che anche in una terra / tutta pietre porta molti frutti: / c'è un profumo che si spande uscendo dalla tua rotonda chioma. / E tu non chiedi, se io stia vegliando; / senza spavento, dissolti nei sentori, / quiete a me risalgono le tue profondità. </p>
<p>Dio parla a ciascuno solamente prima ch'egli sia creato, / e con lui esce poi tacendo dalla notte. / Ma le parole, quelle prima dell'inizio di ciascuno, / le parole come nubi, sono queste: / Sospinto dal tuo intendere, / va' fino al limite del tuo andare: / dai a me una veste. / Dietro alle cose come incendio fatti grande, / sicché le loro ombre, diffuse, / coprano sempre me completamente. / Lascia che tutto ti accada: bellezza e terrore. / Si deve sempre andare: nessun sentire è mai troppo lontano. / Non lasciare che da me tu sia diviso. / Vicina è la terra, / che vita è chiamata. / La riconoscerai / dalla sua solennità. / A me da' la tua mano. </p>
<p>Sono stato dai monaci più antichi, che dipinsero e raccontarono miti, / che narrazioni scrissero, in pace, e disegnarono rune della gloria. / Ti vedo, nelle mie visioni, con i venti e con le acque. con i boschi, / frusciante ai confini della cristianità - / terra, tu, ma non da illuminare. / Raccontarti voglio, ammirarti, descriverti, / ma non con lacca e oro, solamente con inchiostro di scorze di melo; / neanche con fili di perle posso legarti qui aí miei fogli, / e la più tremante immagine, che i miei sensi in me potessero trovare, / attraverso il tuo semplice esistere tu, cieco, la oltrepassi. / Ciò che esiste in te, lo voglio con parole di modestia e semplici chiamare; / e i re io voglio ricordare, i più antichi: da dove vennero; / e al bordo dei miei fogli, le loro guerre e azioni raccontare. / Poiché tu sei la terra. Le epoche, per te, sono come le estati solamente: / tu pensi in modo uguale alla vicina e alla píù lontana, / se avranno appreso a seminarti più nel fondo, / o a meglio coltivarti: te stesso senti. sfiorato lentamente dalle mesi l'una all'altra somiglianti: / e né il seminatore avverti. né chi miete eppure, è sopra te che vanno.</p>
<p>Con pazienza le sopporti, le mura - terra, che ti vai rabbuiando. / E concedi forse alle città di durare ancora un'ora / E alle chiese e ai chiostri solitari due ne accordi, / e cinque ore lasci ancora alla fatica dei credenti, / e sette ne vedi per il contadino - / per il suo lavoro quotidiano: / prima che tu ritorni bosco, e acqua e poi selvaggio luogo germogliante / nell'ora dell'angoscia incomprensibile - / quando la tua compiuta immagine / tu la vorrai restituita da ogni cosa. / Dammi ancora un breve tempo, un poco: / voglio amarle, le cose, / come mai nessuno - perché tutte siano degne di te, e vaste. / Solamente sette giorni voglio, / sette su cui mai nessuno ha scritto: / sette pagine di solitudine. / Il libro che le ha in sé, colui al quale lo darai / resterà chino sui suoi fogli. / Oppure, sarai tu ad averli tra le mani, / e proprio tu vi scriverai. </p>
<p>Mi sono risvegliato, come solo mi accadeva da bambino, / cosi sicuro, fiducioso, / dopo ogni notte e ogni angoscia, / di poterti nuovamente contemplare. / Io so, se appena il mio pensiero tí misura, / quanto profondo, e lungo, e quanto vasto -: / ma tu sei, sei e sei, / e il tempo trema intorno a te. / Nello stesso istante, m'accade come fossi / bambino, giovinetto e uomo, e poi più ancora. / Lo sento: l'anello solamente è ricco, / per come torna su di sé. / Ti rendo grazie, tu profonda forza, / che crei con me più lieve sempre, / come se fossi tu al di là di mille mura: / la fatica semplice del giorno mi è più piana, adesso, / ed è come sarebbe un sacro volto / per le mie mani oscure. </p>
<p>Che io non ero fino a poco fa, / lo sai? Tu dici no, / Perciò io sento che, se solo non mi affretto, / anch'io potrò restare. / Io sono ben di più che un sogno in altro sogno. / Ciò che si distende incontro a un limite, / soltanto esso è conte un giorno e come un suono; / ti si accalca tra le mani, estraneo, / come se infinite libertà trovasse — / ed esse tristemente lo abbandonano. / Perciò, ti resterebbe il buio solamente; / nella radura vuota germogliando, / s'è levata una storia universale / come da pietre via via più cicche. / Che qualcuno, ancora, che lei stia edificando? / Ancora masse vogliono le masse, / e come abbandonate giacciono le pietre. / e nessuna da te viene tagliata... </p>
<p>La luce dà clamore tra le fronde alte del tuo albero, / e per te rende le cose, tutte, variopinte e vane: / appena il giorno viene meno, solo allora ti ritrovano. / Il crepuscolo - tenerezza dello spazio - / Posa mille mani sopra mille teste: / devoto, tra di loro, si fa ciò che è straniero. / In nessun altro modo mai tu vuoi / Reggere il mondo: con un gesto tuo, delicatissimo. / La terra, dai suoi cieli tu la prendi con la mano, / e vuoi sentirla tra le pieghe del tuo manto. / Hai un modo così lieve, tu, di esistere. / E chi consacra a te sonori nomi / la tua prossimità va già dimenticando. / Dalle tue mani, alte e levate come monti, / si erge, per dare legge ai nostri sensi, con buia fronte il tuo vigore silenzioso. </p>
<p>Tu sei benevolenza, e la tua grazia / venne sempre in tutti i gesti antichi. / Se qualcuno congiunge le sue mani / per renderle in tal modo mansuete / e fare sì che intorno un po' di buio esista —: / ed egli sente in loro, all'improvviso, te; / e poi, come nel vento, / piega nel pudore / il proprio volto. / Perciò, tenta di mettersi a giacere sulla pietra / e di rialzarsi, come vede fare ad altri, / ed è la sua fatica farti culla, / nel timore di svelare la tua veglia. / Perché non può di fronte a te vantare nulla / chi ti sente, è spaventato, prova pena e fugge / via da tutti gli estranei: dovrebbero accorgersi di te. / Sei il prodigio, tu, che nel deserto / accade solo a chi vive l'esilio. </p>
<p>Un'ora sul confine del giorno, / e la terra è a tutto preparata. / Ciò che ardentemente vuoi, anima mia, puoi dirlo. / Sii brughiera; e tu, brughiera: sii vasta. / Abbi antichi, antichi tumuli, / che si innalzino ma appena si distinguano / quando va la luna sulla piana / terra già dimenticata da gran tempo. / Silenzio, dàtti un volto. Dallo / Alle cose (è l'età, per loro, della fanciullezza, / e saranno pronte al tuo comando). / Sii brughiera, sii brughiera, sii brughiera, / e verrà, chissà, quel vecchio ancora / che a fatica io distinguo dalla notte, / e porterà la sua grandiosa cecità / nella mia casa in ascolto. / Lo vedo, siede e pensa, / a nulla che sia al di sopra di me, né fuori di me; / per lui, tutto è già dentro: / ciclo, brughiera e casa. / Solo i canti, per lui, sono perduti, / e mai più li inizierà: / da mille e mille orecchie li hanno bevuti il tempo e il vento: / dalle orecchie dei folli. (ndr: erano suonatoti di uno strumento a forma di liuto chiamato kob-za, diffuso in Russia e in Polonia, ed erano, nella tradizione accettata qui da Rilke, mendicanti c vagabondi). </p>
<p>Eppure: così mi appare, / come se ogni canto in me, per lui, / profondamente trattenessi. / Tace, lui, dietro la barba tremolante, / e vorrebbe tornare ad ottenersi / nelle proprie melodie. / Eccomi: arrivo ai suoi ginocchi: / í suoi canti, in lui, di nuovo: / scorrono, scrosciando. </p><h5>LIBRO2</h5>
<p>IL LIBRO DEL PELLEGRINAGGIO</p>
<p>Non ti dà stupore l'impeto della tempesta. - / tu, l'hai vista farsi forte: - / fuggono gli alberi. La loro fuga / fa sì che ogni viale passi oltre. / Lo sai, tu: colui dal quale fuggono / è colui che tu stesso vuoi raggiungere, / ed è lui che cantano i tuoi sensi, / quando ti fermi alla finestra. / Furono quiete le settimane dell'estate, / il sangue cercò l'alto negli alberi; / e tu lo senti, adesso, che ricadere vuole / in colui che fa ogni cosa. / Credesti di conoscerla, la forza, / quando il frutto tu cogliesti, / E adesso nuovamente si fa enigma, / e sei un ospite, tu: ancora. / Così come tua casa era l'estate, / e in lei, lo sai, tutto sostava - / adesso, nel tuo cuore devi muoverti, / all'aperto, come in una piana. / La grande solitudine è all'inizio, / si fanno sordi i giorni, / e il vento accoglie dai tuoi sensi / come foglie disseccate il mondo. / Il cielo - sei tu che lo possiedi - guarda / tra i suoi rami vuoti: / sii terra, ora, e canto della sera, / e patria che lui possa custodire. / Fatti umile, adesso, come cosa / che maturi nella propria verità, / così che lui, dal quale giunse la notizia, / ti senta: quando con la mano te raggiunge. </p>
<p>Io prego, eccelso. nuovamente, / e attraverso il vento nuovamente puoi sentirmi, / perché le mie profondità, potentemente, / sono parole mai usate, mormoranti. / Disseminato, ero; di fronte all'Avversario, / in pezzi il mio io era sparpagliato. / O Dio, tutti m'hanno deriso i derisori, / e i bevitori, tutti, mi hanno tracannato. / Nei cortili mi sono ricomposto, / da ciò che rimaneva e da invecchiato vetro, / con mezza bocca ho balbettato te, / te, eterno, per la tua armonia. / E quando ho alzato le mie troncate mani / a te, in un pianto che non può trovare nome, / così che ritrovassi gli occhi / e potessi grazie a loro riconoscerti. / Una casa, ero, dopo che è bruciata, / nella quale dormono talvolta gli assassini, / prima che la fame coi suoi morsi / li costringa a uscire nel paese; / una città sul mare, ero, / quando la peste ormai l'ha còlta, / lei che come un corpo morto, grave, / alle mani dei bambini va a impigliarsi. / Ero estraneo a me, come se fossi uno qualsiasi, / e di lui sapessi appena / che una volta, quando lei già me portava, / alla mia giovane madre recò offesa;  e che il cuore, nella stretta, a lei / batteva con dolore per me che germogliavo. / Sono adesso nuovamente edificato, con i i pezzi, tutti, della mia vergogna, / e qualcosa bramo che mi stringa attorno, / un intelletto, uno, che dall'alto / con lo sguardo abbracci me come una cosa - / le mani grandi del tuo cuore - / (oh, venissero su mc. fin qui!). / Mío Dio, io faccio il conto di me stesso, e tu... /  hai il diritto, tu, di dissiparmi.</p>
<p>Sono lo stesso, ancora: colui Che in fronte a te / s'inginocchia in abito monastico: / il concavo levita al tuo servizio, / che tu colmasti: lui che te trovava. / La voce di una cella silenziosa / alla quale il mondo passa appena accanto, - / e tu sei sempre ancora il flutto / che viene sulle cose, tutte, e passa oltre. / Null'altro esiste. Solo un mare, / dal quale a volte s'alzano le terre. / Null'altro esiste: un tacere, unicamente, / di stupendi angeli e violini, / e il taciuto è lui, colui al quale / genuflettono le cose, tutte quante, / che la forza sua raggiando fa pesanti./  Sei tu, allora, il tutto - e l'uno, io, / che si dona e si ribella? / Non sono io, piuttosto, l'universale, / non sono il tutto, io, se appena piango, / e tu sei l'uno, che lo ascolta? / C'è altro che tu senti accanto a me? / Ci sono voci, ancora, oltre la mia? / C'è una tempesta? lo lo sono, / e per te i miei boschi danno cenni. / C'è un canto, piccolo, malato, / che ti disturba quando lo esaudisci - / io sono uno, esaudisci il mio: / è solo, e non ha ascolto. / Sono lo stesso, ancora, il timoroso / che ti chiese, a volte, chi tu sia. / Dopo ogni tramonto / sono ferito, io e abbandonato, / debole e lontano ormai da tutto, / da ogni schiera disprezzato, / e le cose stanno attorno come chiostri: / io stavo recluso in mezzo a loro. / Di te ho bisogno, mio iniziato, / tu vicino delicato d'ogni pena, / tu del mio soffrire amico lieve, / tu, Dio; di te ho bisogno come pane. / Forse tu non sai, com'è che sono le notti / per gli uomini — per quelli che non dormono: / tutti, allora, sono ingiusti, / l'anziano, la vergine e il fanciullo. / Si riscuotono, come chiamati per la morte, / da nere cose strette attorno, / e tremano le loro mani bianche / aggrovigliate in una vita furibonda / come cani in un'immagine di caccia. / Il passato è là nel prima, / e nel futuro giacciono dei morti, / bussa alla porta un uomo in un mantello, / né con l'occhio o con l'orecchio / puoi trovare ancora un primo segno del mattino, / e al richiamo del gallo manca ancora. / La notte è come una casa, grande. / E con l'ansia di ferite mani / scavano nelle pareti aprendo porte — / e corridoi vengono dopo, senza fine, / e in nessun luogo c'è un passaggio per l'aperto. / Ed è così, mio Dio, ogni notte; / sempre c'è chi veglia, / e va, e te non trova. / Non li senti? Con il passo dei ciechi / percorrono il buio. / Non li senti? Sulle scale pregano — / le scale, che s'attorcigliano a se stesse. / Non li senti? Sulle nere pietre cadono. / Piangere, però, devi sentirli: perché davvero piangono. / lo cerco te, perché è dinnanzi alla mia porta / che essi passano. Posso vederli, quasi. / Chi devo invocare, se non colui / che è buio e più notturno della notte? / L'unico che veglia senza lume, / eppure non é in ansia; il profondo, colui / che la luce ancora non ha viziato; so di lui / perché luí sgorga dalla terra con gli alberi, / e perché, lieve, / come profumo al mío chinato volto / sorge dalla terra. </p>
<p>Tu, Eterno, a me ti sei mostrato. / Amo te come si ama un figlio caro / che mi ha lasciato già quand'era bimbo, / perchè il destino lo ha chiamato a un trono / di fronte al quale i paesi, tutti, non sono che vallate. / Sono rimasto indietro, come un vecchio / che più non riconosce il proprio grande figlio / e poco sa del nuovo, a cui / la volontà di quel suo seme tende. / Io temo, a volte, per la tua profonda sorte / che su straniere navi viaggia, così tante, / e desidero a volte che mi torni, / qui, nel buio che ti ha fatto adulto. / Temo, a volte, che tu non sia più, / se mi perdo così tanto io nel tempo. / Poi, leggo di te: l'Evangelista / del tuo esistere eterno scrive ovunque. / Sono il padre; il figlio, però, è di più: / è tutto cíò che il padre fu, / e ciò che egli non è stato cresce in lui; / egli è il futuro ed il ritorno; / è il grembo, lui; è il mare... </p>
<p>La mia preghiera, per te, non è bestemmia: / come se in antichi libri ritrovassi / che ti sono affine, e molto - e mille volte. / Amore voglio darti. Questo e questo... / Ma lo si ama, un padre? Non si va lontano - / come tu da me partisti -, duri in volto, / dalle sue mani inermi e vuote? / Non si depone, piano, la sua parola ormai sfiorita / in vecchi libri, che si leggono di rado? / Non si fluisce via, come da uno spartiacque? / Vía dal suo cuore — verso la gioia, verso il dolore? / Il padre, cos'è per noi se non ciò che è già stato? / Anni trascorsi, ormai estranei; / gesti d'un tempo, vestiti morti, / sfiorite mani e capelli scoloriti? / Sía pure stato eroe per il suo tempo: / è foglia, ora: cade, mentre noi cresciamo. </p>
<p>La sua cura di noi ci turba il sonno, / e la sua voce per noi è come pietra, - / a ciò che dice ci vorremmo assoggettare, / ma le sue parole, è a metà che le sentiamo. / Tra noi e lui, il dramma grande / dà un rumore troppo forte perché l'uno intenda l'altro, / noi vediamo solamente le linee della bocca, solamente, / da cui cadono sillabe e si perdono. / Così, siamo ancora più lontani, ancora e sempre, / benché ci intrecci ancora amore, e lungamente; / e solo quando, qui su questa stella, morirà, / allora lo vedremo - ciò che ha vissuto qui, su questa stella. / Questo è il padre per noi. E io - dovrei, io, / chiamarti padre? / Separarmi da te vorrebbe dire, e mille volte. / Tu sei mio figlio. Ti riconoscerò come / un uomo il suo unico bambino, l'amatissimo, benché / sia fatto adulto, ormai: un vecchio. </p>
<p>Chiudi pure i miei occhi: ti posso vedere; / serra le mie orecchie: ti posso ascoltare, / e senza piedi a te posso arrivare, / e senza bocca ancora posso te invocare. / Spezza le mie braccia, e a te m'afferro / col mio cuore come con una delle mani; / arresta il cuore, e pulserà la mente; / accendi pure nella mente un fuoco immenso, / e nel mio sangue te potrò portare. </p>
<p>In fronte a te, la mia anima è una donna. / Come la nuora di Noemi: come Ruth. / Va, di giorno, attorno ai tuoi covoni / come una serva, che un servizio umile ha da fare. / Ma la sera, s'immerge nel fiume, / si lava, si veste, e così bene! / Viene da te, quando tutto intorno è quiete,  / viene e si corica ai tuoi piedi. / A mezzanotte, se le chiedi, con candore / umile risponde: Sono Ruth, la serva. / Le tue ali distendi sopra la tua serva. / Tu sei l'erede.. / E la mia anima dorme, finché giunge il giorno, / ai tuoi piedi, calda del tuo sangue. / È una donna in fronte a te. È come Ruth. </p>
<p>Tu sei l'erede. / Figli sono gli eredi, / poiché muoiono i padri. / Figli, rimangono e fioriscono. / Tu sei l'erede: / Ed erediti, tu, il verde / di giardini ormai trascorsi e l'azzurro silenzioso / di cieli ormai disfatti. / Rugiada di mille giorni, / che le estati numerose, che i soli hanno pronunciato / e sonore primavere, con splendore, con lamenti, / come le molte lettere di una giovinetta. / Erediti gli autunni, come abiti di gala / là distesi nei ricordi dei poeti, / e gli inverni, tutti, come terre desolate / a te si stringono, leggeri: così sembra. / Erediti, tu, Venezia, Kazan' e Roma, / Firenze sarà tua. il duomo di Pisa, / La Troice Lavra e il Monastyr', / che al di sotto di Kiev, dei suoi giardini, dà / un intreccio di camminamenti, scavati dentro il buio - / Mosca con le sue campane, come dei ricordi, - / e il suono sarà tuo: violini, corni, lingue, / e ogni canto, cui nel fondo quanto basta danno suono, / per te risplenderà come una gemma. / Per te soltanto si recludono i poeti / e immagini radunano, preziose, mormoranti, / e vanno oltre, e maturano incontrando, / e per la vita, tanto, sono soli... / E dipingono i pittori i loro quadri, solamente / perché tu riottenga in loro la natura intrascorribile: / lei, che scorre via: così tu l'hai creata: / tutto si fa eterno. Guarda: come vino, già / è matura la donna in Monna Lisa; / non potrà più esserci una donna, / perché nessuna nuova donna porterà con sé del nuovo. / Coloro che scolpiscono sono come te. / Vogliono eternità. Dicono: pietra, / sii eterna. E ciò vuol dire che sia tua. / Gli amanti, anche, raccolgono per te: / sono i poeti, loro, di un'ora che non dura, / baciano una bocca che non dice e ne traggono / un sorriso, come a modellarla, a renderla più bella, / e desiderio portano, e sono come colui che è già assuefatto / ai suoi dolori - essi che li crescono, soltanto. / Sofferenze portano, che ridono, / struggimenti che dormono e si svegliano / per piangere su un petto sconosciuto. / Accumulano enigmi uno sull'altro, e muoiono, / come animali muoiono, senza capire. - / ma avranno discendenti, forse, / e solo in loro maturerà la loro vita, verde; e tu quell'amore potrai ereditare, / quello che essi si donarono, nel sonno, ciecamente. / Così fluisce l'abbondanza delle cose: verso te. / E come i bacili alti della fontana / traboccano incessantemente, come capelli sciolti / da una ciocca, nei recipienti posti in basso. - / in te, cosl, la pienezza va a cadere, nelle tue valli, / quando traboccano cose e pensieri. </p>
<p>Sono uno dei più piccoli, dei tuoi, / uno che osserva, dalla sua cella, la vita: / più lontano dagli uomini che dalle cose, / ciò che accade egli non osa giudicare. / Eppure, è di fronte al tuo volto che tu mi vuoi, / là dove, oscuri, si levano i tuoi occhi, / ma non attribuirlo alla mia superbia / se ti dico: la sua vita, nessuno qui la vive. / A caso esistono gli uomini — voci, pezzi, / giorni, angosce; piccole gioie, numerose; / camuffati fin da piccoli, imbacuccati; / come maschere, dotati di parola — come volti, invece: muti. / Io penso, spesso: devono esserci le stanze del tesoro / dove le molte vite — queste — trovino riposo, / come corazze, o portantine, o culle / su cui mai un uomo vero sia salito, / e le vesti, che da sole unicamente / non sanno sostenersi, e s'adattano lasciandosi cadere / alle forti mura, nella pietra trasformata in vòlta. / E sempre, se la sera mi spingessi al di là / del mio giardino, nel quale sono stanco — / lo so: mi guiderebbero i sentieri / a un magazzino dí cose senza vita. / Non c'è albero là, come se la terra, distesa, vivesse nel riposo, / e un muro si erge, come attorno a un carcere, / senza finestra alcuna, in sette cerchi. / Le sue porte, con i catenacci, / che si oppongono a chi volesse entrare, / e le inferriate: mani d'uomo le hanno fatte. </p>
<p>Eppure. benché ciascuno si proietti fuori da se stesso, / come da un carcere che ha in odio e lo trattiene, - / c'è un miracolo grande in questo inondo: / lo sento: le vite, tutte, vengono vissute. / Chi, però, la vive? Sono le cose, forse, / come una mai suonata melodia, / che nella sera stanno erette come arpa? / Sono i venti, forse, che soffiano sull'acqua? / Sono i rami, che l'uno all'altro danno cenni? / Sono i fiori, che intessono i profumi? / O i viali, forse, lumghi, antichi sempre più? / O i caldi, vagabondi animali? / O gli uccelli, sconosciuti, che stanno in volo? / Chi la vive, dunque? / La vivi tu, Dio - la vita? </p>
<p>Sei il vecchio, al quale la fuliggine / i capelli ha disseccato, li ha bruciati; / sei il grande, tu, che non si fa notare, / con il tuo martello nella mano. / Il fabbro sei, il canto degli anni, / in piedi sempre alla sua incudine. / Sei colui che mai non ha domenica, / rivolto tutto al suo lavoro, / che sopra una spada potrebbe morire, / ma non ancora resa luccicante, né tagliente. / Quando, da noi, mulini e segherie stanno in riposo / e tutti hanno bevuto e sono grevi, / anche allora contro tutte le campane / nella città i tuoi colpi danno suoni. / Sei l'adulto, il Maestro, / ma nessuno mai t'ha visto che imparavi; / un uomo sconosciuto, chissà da dove giunto, / sul quale a volte in un sussurro, a volte, invece, / apertamente, vanno intorno discorsi e dicerie. </p>
<p>Dicerie vanno, che avanzano ipotesi su te; / e dubbi, che ti cancellano. / I pigri e i sognatori / diffidano del proprio stesso ardore / e vogliono che i monti diano sangue: / altrimenti no, non hanno fede in te. / Ma il volto, tu, lo abbassi. / Alle montagne tu potresti recidere le vene / come prova di un giudizio di potenza; / ma non è ai pagani che tu / tieni. / Tu non vuoi questionare con gli scaltri, / né cercare l'amore della luce; / non è ai cristiani che tu / tieni. / Non t'importa nulla di chi chiede. / Le delicatezze del tuo viso / tu le offri a chi sa sopportare. </p>
<p>Coloro che ti cercano, tutti, ti mettono alla prova. / E poi — così ti trovano — ti costringono / nei gesti, nelle immagini. / Io, però, voglio comprenderti / come la terra ti comprende; / con il mio farmi maturo / matura / il tuo Regno. / Da te, nulla di futile io voglio, / che ti dia testimonianza. / Lo so: il tempo / diversamente da te / va nominato. / Non fare prodigi per amarmi, / ma sii fedele alle tue leggi: / di generazione in generazione / sempre più si manifestano. </p>
<p>Se mi cade qualcosa dalla finestra / (e fosse anche la più piccola), come si slancia la legge dei pesi, / violentemente, come un vento dal mare, / su ogni palla, su ogni bacca, / e verso il centro del mondo la trascina. / E' vegliata ogni cosa, dall'alto, / da un bene pronto al volo  /come ogni pietra, ogni fiore, / e ogni piccolo bambino nella notte. / Noi, soltanto, nella nostra superbia, / ci spingiamo in libertà di spazio vuoto, / da legami nostri, / invece che affidarci a forze sagge / e innalzare noi stessi come un albero. / Invece, noi, d'allinearci nei píù aperti / solchi, silenziosamente; di buon grado, / ci leghiamo in qualche modo, — / e colui che si separa da ogni cerchio / è così solo, adesso: indicibilmente. / Deve imparare, allora, dalle cose, / avere inizio nuovamente come un bimbo, / perché loro, vicine al cuore di Dio, / da lui non si sono allontanate. / Una cosa sola deve imparare ancora: cadere, / con pazienza abbandonarsi al proprio peso / colui che per errore / tutti gli uccelli nel volo ha già sfidato. / (Neanche gli angeli, infatti, volano più. / Come pesanti uccelli sono i Serafini, / che a lui d'attorno siedono, e riflettono: / rovine d'uccelli: pinguini sembrano, / per come a poco a poco perdono le forze...)</p>
<p>L'umiltà, tu intendi. Volti / chini nel silenzio del comprenderti. / Così, a sera, vanno giovani poeti / nei viali in lontananza. / Così stanno i contadini attorno al corpo / quando si perde un bimbo nella morte. - / e ciò che accade, ancora è uguale: / è cosa enorme ciò che accade. / E chi ti percepisce per la prima volta, / e già lo infastidiscono i vicini e gli orologi, / egli va, chinato sui suoi passi, / come gravato, fatto vecchio. / Solo più tardi si avvicina alla natura, / e avverte i venti e poi la lontananza, / e sente te, mormorato dalla campagna, / e vede te, cantato dalle stelle, / e non può più dimenticarti in nessun luogo, / e tutto è unicamente il tuo mantello. / Sei nuovo, tu, per lui, vicino sei, e buono, / meraviglioso come un viaggio / che egli compie scivolando su navi silenziose / sopra un grande fiume. / La terra è vasta, nel vento, piana, / di così grandi cieli fatta preda, / a boschi antichi sottomessa. / I piccoli villaggi, che si avvicinano, / di nuovo s'allontanano, come rintocchi di campane, / o come un giorno ch'è passato, come l'oggi, / e come tutto ciò che abbiamo visto. / Ma di questo fiume al corso / si mostrano città, di nuovo e ancora, / e come battiti d'ali si fanno incontro / al viaggio, ch'è solenne. / La nave, a volte, approda ad una riva / che, da sola, senza villaggi né città, / qualche cosa attende dalle onde, — / attende chi non ha più casa... / Per loro, sono pronte piccole carrozze / (ciascuna è li con tre cavalli) / che nella sera vanno in corsa, senza fiato, / per una strada ormai perduta. </p>
<p>In questo villaggio l'ultima casa / è sola come fosse l'ultima casa del mondo. / La strada, che il piccolo villaggío non trattiene, / va oltre, ancora, lenta nella notte. / Il piccolo villaggio è solo un passo tra due luoghi / vasti — colmo di presentimenti, timoroso: / un sentiero tra le case, neanche un ponte. / Chi lascia il villaggio vaga a lungo, / e molti muoiono, forse, per la via. </p>
<p>A volte, uno si alza dalla mensa della sera / e va, lontano, va e va e va —/ perché, ad oriente, c'è una chiesa in qualche parte. / Lo benedicono i suoi figli, come morto. / E un altro, che muore nella propria casa, / là rimane ad abitare, nel tavolo rimane, nel bicchiere: / così í suoi figli vanno per il mondo, / per raggiungerla, la chiesa: / quella che lui ha già scordato. </p>
<p>Un custode notturno è la pazzia, / perché veglia. / Ad ogni ora sosta, e ridendo si ferma, / e un nome cerca per la notte / e la chiama: sette, ventotto, dieci... / e porta un triangolo alla mano, / e, poiché vibra, la pazzia percuote l'orlo / del corno: non lo sa suonare, e canta / la canzone che a tutte le case va portando. / I bambini hanno una notte buona / ma lo sentono nel sogno: c'è la pazzia che veglia. / I cani, però, si strappano dalle catene, / e tra le case vanno, tutto intorno; / e tremano, appena sia passata oltre: / il suo ritorno li spaventa. </p>
<p>Conosci. mio Signore, í santi?  /Anche le celle sprangate di un convento, troppo / vicine le sentirono al ridere, al lamento, / così che profondamente nella terra penetrarono. / Ciascuno con la propria luce respirava / l'aria piccola nella sua fossa, / dell'età e del proprio volto si scordava / e viveva come una casa che non ha finestre / e mai moriva, poiché da tempo era già morto. / Raramente leggevano: era tutto inaridito, / come se vi fosse gelo in ogni libro, / e come pendeva la tonaca dalle loro ossa, / così pendeva il senso, giù, da ogni parola. / Maí più tra loro discorrevano / quando nei neri corridoi c'era un incontro, / e lasciavano fluire lunghe chiome / e nessuno sapeva, se non fosse morto / il suo vicino stando ín piedi. / In una tonda stanza, dove lampade d'argento / si cibavano di balsamo, / si riunivano talvolta i confratelli, innanzi / a porte d'oro come di fronte a dorati giardini, / e con sfiducia piena guardavano nel sogno, / e piano con le lunghe barbe mormoravano. / La loro vita, era come se avesse mille anni, / da quando, nella notte oppure al chiaro, più non la contavano; / era come se un'onda li volgesse; / tornati al grembo della loro madre. / Sedevano, rannicchiati in sé come embrioni, / con teste grandi e mani piccole / e non mangiavano, come se il cibo lo trovassero / nella terra che gli stava, nera, intorno. / Li si mostra, adesso, ai mille pellegrini / che da steppe e città si recano al convento. / Sono distesi da trecento anni, / e i loro corpi non riescono a disfarsi. / Il buio, come luce che dà cenere sí addensa / sulle loro lunghe membra abbandonate, / sempre uguali a se stesse nel segreto del sudario. - / e le pieghe delle loro mani unite / come monti stanno sopra i petti. / Tu, grande, antico duca di ciò che sta nell'alto / hai trascurato, a questi trapassati, / d'inviare la morte, che completamente li consumi, / perché già sono immersi, a fondo, nella terra? / Loro, che ai morti si rendono uguali, / sono i più simili, forse, all'immortalità? / È questa, la grande vita dei cadaveri che ti appartengono -/ quella che al di là del tempo e della morte sa durare? / Sono buoni, ancora, per i tuoi progetti? / Li conservi come intatti recipienti / che tu, per qualsiasi metro immisurabile, / un giorno vuoi riempire col tuo sangue? </p>
<p>Sei il futuro, tu, il rosso immenso del mattino / sulle pianure dell'eternità. / Sei il canto del gallo, tu, dopo la notte del tempo, / la rugiada, tu, sei la preghiera del mattino / e la fanciulla, lo straniero, la madre e la morte. / Sei la forma che trasmigra, / che sola, sempre, si leva dal destino, / che non riceve festa, né compianto, / come un bosco selvaggio mai descritta. / Sei l'essenza profonda delle cose / che di se stessa tace l'ultima parola / e sempre altra si offre ad ogni altro: / alla nave, come costa; alla terra, come nave. </p>
<p>Sei il convento delle Stimmate. / Con trentadue antiche cattedrali, / con cinquanta chiese edificate / nell'opale e in parti d'ambra. / Su ogni cosa, nel chiostro, / una strofa sta posata del tuo suono, / e lì comincia la potente porta. / In lunghe case abitano suore, / sorelle in nero, settecentodieci. / Talvolta. una viene al pozzo, / mentre un'altra sosta, come avvolta su di sé; / un'altra, ancora, come nella luce della sera, / esile sí muove nei viali silenziosi. / La maggior parte, però, non si vede mai; / rimangono nelle case senza voce / come nel malato petto del violino / la melodia che mai nessuno... / E attorno alle chiese, in forma d'anello, / accerchiate da struggenti gelsomini, / vi sono sepolture: come pietre, impercettibili, / conversano del mondo. / Di quel mondo, che non è più, / benché verso il convento come fiamma venga a infrangersi, / in vano giorno, in sciocca cosa esperto, / nel desiderio, e nell'inganno. / Venne meno: poiché tu esisti. / Come un gioco di luci ancora scorre / sopra l'anno che non se ne accorge; / per te, però, per la sera ed i poeti / tra volti che in gocce si disperdono, / le cose oscure stanno rivelate. </p>
<p>Sono vecchi, i re del mondo; / eredi non ne avranno. / I figli, muoiono ancora fanciulli; /  e le pallide figlie, le malate corone / alla violenza le hanno date. / La plebe, un po', ne fa denaro, / e colui che adesso domina nel mondo / le fonde dentro íl fuoco e ne fa macchine / che servono con ira il suo volere; / eppure, la felicità non è con loro. / Ha nostalgia dí casa il bronzo. Abbandonarle, / vuole, le monete, le ruote / che gli insegnano una vita cosi piccola. / E dalle fabbriche, dalle casse, / nelle vene ancora degli aperti monti / vuole ritornare; chiudersi / sapranno dietro a lui. </p>
<p>Tutto sarà grande, e avrà potenza. / Semplice la terra, e l'acqua tutta rughe; / altissime le piante; le mura, invece, così piccole; / e nelle valli, forte, in tante forme, / di pastori un popolo, e dí coltivatori. / Nessuna chiesa, invece, attorno a Dio, / come si bracca uno che fugge e lo si piange, poi, / come una bestia imprigionata e già ferita — / e case pronte ad ogni ospite che bussi, / e uno spirito d'offerta senza limiti / in ogni cosa fatta, e in me e in te. / Non attesa né sguardo a ciò che è oltre, / ma desiderio, invece, di nulla profanare: nemmeno / la morte; farsi servi, piuttosto, della terra: / non più trovarsi nuovi alle sue mani. </p>
<p>Anche tu ti farai grande. Grande più di quanto un uomo, / che adesso debba vivere, possa mai davvero dirti. / Immenso e inaspettato, molto più; / e ben più vecchio di un uomo che lo sia. / Potremo percepirti, se venisse un profumo / dalla presenza vicina d'un giardino; / come un malato le sue cose amate, / così potremo amarti: delicatamente presentendo. / Non preghiere ci saranno, che la gente / ammassino. Non esisti, tu, nel radunarsi: / e chi poté sentirti, e per te provò la gioia, / sarà su questa terra come l'unico: / come uno che viene ripudiato e insieme accolto, / riunito e dissipato al tempo stesso; / uno che sorride, eppure quasi piange; / piccolo come una casa; potente come un regno. </p>
<p>Non cì sarà pace nelle case, sia / che muoia. uno, e fuori lo trasportino, sia / che un altro, per un intimo comando, il bordone / prenda, e il colletto che distingue il pellegrino, / e lontano vada, alla ricerca del sentiero / sul quale sa che te potrà aspettare. / Per lui, le strade mai saranno vuote - / quelle di chi vuol venire a te come una rosa / che fiorisca in un millennio solo un giorno. / Popolo di tenebra. e quasi senza nome; / e quando t'ha raggiunto, ormai, è stanco. / Ma ho visto il loro slancio; da allora, credo che soffino i venti / dai loro mantelli, quando li distendono, / e siano quieti, invece, quando essi li ripongono -: / il loro andare: così grande la pianura lo avvertiva. </p>
<p>Cosi vorrei venire a te: elemosine di soglie / straniere raccogliendo, che mi diano controvoglia / il nutrimento. E quando le vie divengon tante, confondendosi, / io solo mi accompagnerei con i più vecchi. / Ai vegliardi minuti mi porrei vicino, / e mentre vanno, come in sogno vedrei / che i ginocchi loro affiorano dalle onde della barba, / come isole, senza un albero né arbusto. / Oltrepassammo uomini che, ciechi, / con i loro figli guardavano, come con occhi, / e altri che bevevano nel fiume, e donne stanche, / e molte altre che attendevano bambini. / E tutti, per me, cosi stranamente erano vicini - / come se fossi un consanguineo per gli uomini, / e le donne in me riconoscessero un amico;  /e anche i cani vennero: li vidi. </p>
<p>Tu, Dio: vorrei essere, ío, tanti pellegrini, / e così venire a te, in lunga processione, / ed essere di te una parte: / tu, giardino i cui viali sono vivi. / Se me ne vado, solo, come sono — / chi può mai notarlo? Chi è che vede me che vengo a te? / Chi ne resta estasiato? Chi commosso? Chi / converto a te? / Come se nulla fosse accaduto — / ridono ancora. Eppure, io sono felice, / perché è così che vado: come sono; e dunque, / nessuno tra chi ride può vedermi. </p>
<p>Di giorno, sei parola ripetuta / che tra i molti fluisce bisbigliando: / il silenzio dopo il battere dell'ora, / che si chiude lentamente su se stesso. / E più il giorno, con più stanchi gesti sempre, / alla sera si avvicina, / più tu sei, mio Dio. Il tuo regno / da ogni tetto s'innalza come fumo. </p>
<p>un mattino di pellegrini. Dai ruvidi giacigli / sui quali ciascuno cadde come avvelenato, / al primo suono di campana sorge / un popolo scarno. e benedice il mattino, / come se l'avesse il primo sole incenerito: / uomini barbuti, che s'inchinano, / bambini che s'alzano solenni dalle pelli, / e nei mantelli, pesanti del proprio tacere, / le scure donne di Tilis e Taskent. / Cristiani con i gesti dell'Islam / sono attorno alle fontane, distendono le mani / come piane tazze: come cose / in cui giungeva il getto come un'anima. / Chinano il viso verso il basso e bevono, / dischiudono le vesti con la mano sinistra / e portano l'acqua al proprio petto, / come se fosse un chiaro volto in pianto / che racconta dei dolori del mondo. / E stanno intorno, in cerchio, questi dolori, / con appassiti occhi: e tu non sai chi fossero, / chi siano. Servi o contadini, / mercanti, forse che videro ricchezza, / o monaci deboli, che non seppero resistere, / e ladri, che spiano l'occasione; / e ragazze che si offrirono: sfiorite si rannicchiano: / a chi vaga in una selva di pazzia; / come principi, tutti, che in profondo / dolore del superfluo si siano liberati. / Come saggi, tutti, che molto abbiano appreso, / prescelti che nel deserto sono stati / dove li ha nutriti Dio di carni sconosciute, / solitari, che attraversano pianure / con molti venti contro le scurite guance, / da uno struggimento tratti in ansia, catturati, / eppure, da lui così meravigliosamente resi grandi. / Sciolti dalla vita quotidiana, resi parte / di grandi organi, di cori, / lì a inginocchiarsi. come a darsi una forma verso l'alto; / bandiere con immagini, che a lungo / giacquero nascoste, ripiegate: / lentamente, adesso, dispiegano se stessi. / E si fermano alcuni, e gettano uno sguardo / a una casa: i pellegrini malati abitano là; / proprio adesso un monaco ne è uscito, / coi capelli flosci e la veste trasandata, / il viso ombroso d'un malato blu ricolmo, / completamente reso scuro dai demoni. / Si chinò, come se in due si frantumasse, / e si gettò cosi, in due pezzi, sulla terra, / che alla tua bocca adesso come un grido / pareva stare appesa, come se fosse / un gesto, lui, delle sue braccia e ingigantisse. / E lentamente il suo cadere gli andò accanto. / Volò in alto, come accorgendosi di ali, / e il sentimento della leggerezza lo condusse / alla fede d'essere un uccello. Esile, alle sue scarne braccia stava appeso. / come un'inclinata marionetta, / e credeva di avere grandi ali / e che il mondo già da tempo, come valle, sotto i suoi piedi, lontano scivolasse. / Si vide inaspettatamente, di schianto, / piombare su di un luogo sconosciuto, / sul marino fondo verde della sua tribolazione. / Era un pesce e andava rapido, e nuotava / dentro la profonda acqua, silenzioso, grigjo•argenteo, / e meduse vide agli steli dei coralli, / e i capelli vide d'una sirena, / tra i quali l'acqua mormorava conte un pettine. / E venne a riva, e fu lo sposo / d'una morta: l'avevano scelto perché / non una fanciulla percorresse sola, / mai sposata, i prati del Paradiso. / La seguì, e dispose i propri passi, / e danzò in cerchio — lei sempre nel mezzo — / e le sue braccia gli danzavano all'intorno. / E gli sembrò che ci fosse una terza persona / ch'era entrata nel gioco a poco a poco, / e non mostrava di credere a quel ballo. / Subito, la riconobbe: devi pregare, adesso; / egli è colui che rivelò se stesso / come corona grande ai suoi profeti. / Noi lo tratteniamo: ogni giorno l'abbiamo supplicato; / noi lo raccogliamo: un tempo, l'abbiamo seminato: / e a casa ritorniamo con gli attrezzi fatti quieti, / in lunghe file, come in melodie. / Commosso si prostrò, profondamente. / Ma il vecchio era come se dormisse, / e non lo vide, benché i suoi occhi non dormissero. / Ed egli si prostrò cosi profondamente, / che un tremito passò tra te sue membra. Il vecchio, però, non se ne accorse. / Il monaco malato, allora, afferrò i propri capelli, / e si gettò come una veste contro un albero. / Ma il vecchio stava li: vedeva appena. / Prese allora il monaco malato se stesso nelle mani, / come si prende nelle mani la spada d'un boia, / e colpì. colpì. ferì le pareti, / e si gettò alla fine a terra, in preda all'ira. / Ma il vecchio vagamente lo sbirciava. / Il monaco, allora, lacerò la propria veste, genuflesse e l'offri al vecchio. / E vide: s'avvicinava. Venne come incontro a un bimbo, / e disse con dolcezza: Anche tu sai chi io sono? / Lo sapeva. E lievemente al vecchio s'appoggiò: / come un violino, sotto il mento. </p>
<p>Giù i crespini rossi si maturano, / e gli astri invecchiati, nell'aiuola, respirano appena. / Chi non è ricco ancora, adesso che l'estate se ne va, / sempre aspetterà, e mai avrà se stesso. / Chi gli occhi, adesso non può chiudere — / è sicuro che una moltitudine di volti / in lui soltanto attenda che la notte inizi / per ergersi nel buio tutto intorno — / come un vecchio, ormai, è già trascorso. / Nulla píù gli giunge, e nessun giorno più lo tocca, / e tutto ciò che incontra, ormai, gli mente: / anche, tu, mio Dio. E come pietra sei, / che ogni giorno lo trascina giù nel fondo. </p>
<p>Non devi stare in ansia, Dio. Dicono: mio - / alle cose, tutte; ed esse portano pazienza. / Come il vento, sono, che sfiora appena i rami / e dice: albero mio. / Si o no che s'accorgano / di come s'arroventi tutto ciò che la mano loro afferra - / così che nenache al lembo estremo / possono tenerlo senza averne fiamme. / Dicono mio così come talvolta, volentieri, qualcuno / chiama amico il principe quando conversa con í contadini, / benché sia grande, il principe — e molto lontano. / Dicono miei dei loro estranei muri; / eppure, non conoscono il padrone delle loro Case. / Dicono mie, e lo chiamano possesso, / benché si chiuda in sé ogni cosa al loro avvicinarsi; / cosi uno sciocco ciarlatano / dice suo del sole, forse, e della folgore. / Cosi, essi dicono: mia vita, mia donna, / mio cane, mio bambino; pure, già sanno che tutto ciò — / vita, donna, cane e bambino — è fatto di straniere immagini: ciechi, / con protese mani vi si scontrano. / Solo i grandi hanno certezze, e veramente / desiderano occhi. Gli altri, invece, / non vogliono sentire come il loro misero vagare / nulla abbia in comune con le cose; / che loro, del loro avere resi privi, / dai possessi loro non riconosciuti, / una donna così poco la possiedono! Come il fiore, / che per tutti ha un'altra vita, estranea a tutti. / Non cadere, Dio, dal tuo equilibrio. / Neanche chi ti ama - o chi nel buio / riconosce il tuo profilo, e come un lume / ondeggia dentro il tuo respiro - neanch'egli ti possiede. / E se t'afferra uno nella notte, / così che debba giungere, tu, nel suo pregare: / tu sei l'ospite, / che ancora e ancora se ne va. / Chi, Dio, può trattenerti? Perché seí tuo, / né la mano di nessuno che ti voglia può turbarti; / come il vino non maturo ancora, / appartiene a se stesso solamente, più e più dolce. </p>
<p>E' te che scavo: tu, tesoro - nella profondità delle notti. / Perché tutte le abbondanze, io l'ho visto, / sono miseria, e un sostituto misero / della tua bellezza, che ancora non accadde. / Ma il sentiero verso te terribilmente é lungo ancora, / e già scompare, perché nessuno ne percorre la lunghezza. / Oh, sei solo, tu! Tu sei solitudine, / tu cuore, che verso valli lontane muove il passo. / E le mie mani, che lo scavare ha reso / sanguinanti, nel vento spesso io le alzo, / cosi che diano ín rami come un albero. / Con loro io tí suggo dallo spazio / come se te stesso avessi frantumato, un tempo, / proprio tu col tuo impaziente gesto, / e cadessi, ora, mondo tu ridotto a polvere, / da lontane stelle ancora sulla terra, / docilmente come cade una pioggia in primavera. </p><h5>LIBRO3</h5>
<p>IL LIBRO DELLA POVERTA' E DELLA MORTE</p>
<p>Forse, accade che io vada attraverso vene dure / in aspri monti, solo come lo è un metallo; e sono così profondo, che non vedo fine / né alcuna lontananza: tutto fu vicino, / e ciò che fu vicino fu di pietra. / Non sono ancora esperto nella pena - / così piccolo mi rende il buio immenso! / Ma Tu lo sei: fatti pesante, irrompi! / Mi si mostri per intero la tua mano / e io a te, con tutto il mio invocare.</p>
<p>Tu, montagna che fu immobile quando i monti sorsero - / crinale senza baite, cima senza nomi, / eterna neve a cui s'appoggiano le stelle, / tu che alle valli di ciclamini dai sostegno / (da lei si spande sulla terra ogni profumo), / tu, bocca di tutte le montagne e minareto / (dal quale mai preghiera della sera risuonò): / in te cammino, adesso? Nel basalto sono, / come un metallo non ancora ritrovato? / Con tremore, le pieghe della tua roccia rendo piene / di me stesso, e la tua durezza avverto in ogni punto. / O è l'angoscia, questa, in cui mi trovo? / La profonda angoscia delle città sovrabbondanti: / in lei tu m'hai confitto fino al mento. / Oh, se qualcuno in verità t'avesse detto / del loro vano esistere, e folle, / ti saresti innalzato, tempesta tu che è dall'inizio, / e le avresti spazzate via come baccelli... / Tu vuoi da me qualcosa ancora: dillo apertamente, — / nella mia bocca io non sono più signore, / ed essa più non vuole chiudersi, come farebbe invece una ferita: / come cani stanno le mie mani, e puntano / ai miei fianchi, e a nulla serve il mio richiamo. / Tu mi forzi, Signore, a un'ora estranea. </p>
<p>Delle tue vastità fammi guardiano, / fammi ascoltatore attento della pietra, / donami di aprire bene gli occhi / su quanto i tuoi mari siano soli; / lascia che accompagni lo scorrere dei fiumi / dall'esultanza di una riva e l'altra / fin dentro il suono della notte, lungamente. / Manda me nei tuoi deserti territori, / là dove vanno í grandi venti, / dove grossi chiostri, come vesti, / si levano d'intorno a vite maí vissute. / Là voglio fermarmi con i pellegrini, / senza più nessun inganno a separarmi / dalle loro voci e figure, / e dietro un vecchio cieco anch'io vorrei / per un sentiero andare, che nessuno sa. </p>
<p>Perché, Signore, le città grandi / sono smarrite e stravolte; / come fuga dalle fiamme è la più grande, - / e non c'è sollievo alcuno, che le possa sollevare. / e il loro tempo, piccolo, va oltre. / Uomini ci vivono, e malamente vivono, a fatica, / in buie camere. impauriti già nei gesti, / più spaventati d'un gregge d'agnelli; / e fuori, là, la terra tua sta sveglia, e respira, / ma loro esistono, e più non lo sanno. / Là crescono bambini, per finestre e scale / sempre avvolte nella propria stessa ombra, / e non sanno che là fuori i fiori chiamano / a un giorno tutto spazio, e gioia e vento, / e dovrebbero essere bambini: ma è con tristezza che lo sono. / Là, giovinette fioriscono per sconosciuti uomini, / intensamente vogliono la pace della loro infanzia; / ma non c'è, non là, ciò per cui arsero; / e, tremanti, nuovamente si chiudono ín se stesse. / Hanno, nelle loro camere segrete, / della maternità i delusi giorni, / il gemere delle lunghe notti, involontario, / e freddi anni senza lotta e senza forza. / In pieno buio, vi sono letti pronti per la morte, / e lentamente è proprio là che stanno andando; / a lungo muoiono, come incatenate, / e come mendicanti vanno intorno. </p>
<p>Vivono uomini, là, imbiancati, impalliditi, / e muoiono meravigliandosi per quanto il mondo sia pesante. / E nessuno può vedere la smorfia dilatata / là dove il sorriso d'una razza che fu fine / in notti senza nome si sfigura. / Intorno vanno, umiliati dalla pena, / a servire cose assurde, senza più coraggio alcuno, / e l'abito su loro si fa vizzo, / e presto invecchiano le loro belle mani. / Preme la folla, non pensa a salvarli, / benchè qualcosa siano di debole, esitante, — / cani timidi soltanto, che non han casa da nessun parte, / per un poco, lentamente, gli van dietro. / A cento supplizi sono destinati, / e, aggrediti dal rintocco d'ogni ora, / solitari vanno intorno agli ospedali, e attendono / nell'ansia il giorno in cui dovranno entrarvi. / Là c'è la morte. Non quella, il cui saluto / li sfiorò mirabilmente nell'infanzia, — / la morte piccola, come lì vicino a loro si capiva; / la loro, invece, pende ancora verde, senza succo: / come un frutto in loro, che ancora non matura. </p>
<p>Signore, da' a ciascuno la sua giusta morte. / Quel venir meno che procede da una vita / in cui ha avuto amore, e ancora conoscenza e pena. </p>
<p>Perché noi siamo buccia solamente, siamo foglia. / La morte grande, che ciascuno porta in sé, / è il frutto  attorno al quale tutto in cerchio si dispone. / Per lui, le fanciulle crescono, / e come un albero s'innalzano da un liuto, / e per loro bramano i fanciulli di riuscire a farsi uomini; / alle donne, crescendo, confidano le angosce / che nessun altro saprebbe sostenere. / Per lui, ciò che vedemmo resta / come eterno, anche se da tempo se n'è andato, - / e ciascuno, che dipinse o costruì, divenne mondo attorno / a questo frutto, e si gelò e si sciolse, / e s'intrecciò ad esso: gli diede luce. / In lui è andato ogni calore / del cuore, e l'ardore bianco del cervello -: / i tuoi angeli, però, come uno stormo d'uccelli / l'oltrepassano, e verdi tutti i frutti hanno trovato. </p>
<p>Signore: siamo poveri, dunque, più dei poveri / animali che, benché ciechi, della propria notte / muoiono, perché ancora noi non siamo morti. / Donaci qualcuno, che il potere ottenga / d'intrecciare la vita ad una pergola / sulla quale al tempo giusto il maggio ..... / Poiché soltanto questo fa il morire estraneo / e greve, che non è la nostra morte, un'altra / alla fine ci cattura, perché nessuna in noi ne abbiamo / maturata. Una tempesta viene, e tutti a noi ci toglie. / Anno dopo anno, cresciamo nel tuo giardino, / e siamo alberi, che la dolce morte portano, / ma siamo vecchi, al tempo del raccolto, / o come donne, che tu abbia colpite, / e chiusi siamo, cattivi e senza frutto. / È ingiusta, forse, la mia superbia: / gli alberi sono migliori? Siamo solo sesso / e lombi di donne, che ne ebbero molto desiderio? - / Con l'eterno ci siamo accoppiati, / e quando giungono le doglie, partoriamo / il morto aborto della nostra morte; / l'embrione curvo, colmo di dolore, / che da sé (come se terribili realtà lo spaventassero) / coprì i suoi germi d'occhi con le mani, / e già sulla formata fronte porta / angocia per quello che non ha sofferto ancora, - / e tutti muoiono come donnette, / sul letto del parto, al taglio cesareo. </p>
<p>Uno, Signore, fallo splendido, fallo grande, / crea per la sua vita uno stupendo grembo, / e il suo pudore, innalzalo come una porta / in una bionda foresta di giovani capelli, / e schiera innanzi a lui, ch'è parte dell'indicibile, / la cavalleria, le mille armate, / i mille semi, che tutti si radunano. / E dagli una notte, così che in sé raccolga / ciò che nessun abisso umano mai comprese, / dagli una notte: le cose, tutte, là fioriscano: / più profumate falle dei lillà, / e più ondeggianti delle ali del tuo vento, / ed esultanti più di Josaphat. / E donagli una lunga gravidanza, / e fallo largo in vesti che si estendano; / offrigli la solitudine di un astro; / non lo veda lo stupore di alcun occhio / quando svanendo muterà i suoi tratti. / Con un cibo puro fallo nuovo, / con pietanza immortale o con rugiada, con la vita - lei che, lieve come una preghiera / o calda come un respiro, sorge libera dai campi. / Fa' che nuovamente conosca la sua infanzia - / l'inconsapevole, il mirabile -/ e dei suoi primi anni colmi di presagio / le infinite saghe, così ricche di tenebra. / E ancora chiamalo, che attenda la sua ora: / l'istante In cui partorirà la morte, sua signora: / sola e frusciante come un giardino grande, /  come qualcuno che da lungi a noi si ricongiunga.</p>
<p>Il segno ultimo, lascia che ci avvenga, / mostrati nella corona della tua potenza / e finalmente donaci (dopo tante doglie di donne) / la fiera maternità dei maschi. / Compi, tu che doni con potenza, / ma non quel sogno della Madre di Dio - / volgiti a colui che solo importa: a colui che genera / la morte, e portaci, nel cavo delle mani / di chi vorrà seguirlo, fino a lui. / Ecco, guarda: vedo i suoi nemici, / ed essi sono più che menzogne del tempo. - / e lo diranno un sognatore: perché lo è sempre, / un sognatore, uno che vegli tra chi vive ebbro. / Ma fondalo, tu, nella tua benevolenza, / innestalo nel tuo splendore antico: / e fa' che danzi, io, per questa arca, / fa' che sia la bocca del nuovo Messia, / quella che lo canta: il suo Battista. </p>
<p>Lodarlo, voglio. Come di fronte a una schiera / i corni vanno, voglio andare io e gridare. / Deve ribollire, il mio sangue, più del mare, / la mia parola essere dolce, così che sia desiderata, / ma non rendere folli come il vino. / E nelle notti di primavera, quando non molti / si saranno radunati intorno al mio giaciglio, / allora, io voglio fiorire suonando la mia cetra, / lieve così come gli aprili a settentrione, / che sono tardi e attenti ad ogni foglia. / Poiché in due parti è cresciuta la mia voce, / e un profumo è diventata, e già un gridare: / per chi è lontano, l'una vuole dare annuncio; / l'altra, della mia solitudine dev'essere / il volto, l'angelo, la gioia. </p>
<p>Concedimi che l'una e l'altra voce mi accompagnino, / tra l'angoscia e la città disperdimi di nuovo. / Con loro voglio essere, nell'ira dei tempi, / e prepararti un letto in ogni luogo, / dove tu vuoi, con il mio suono. </p>
<p>Le grandi città non sono veritiere: ingannano / il giorno, la notte, gli animali e il bambino; / mente il loro tacere, e mentono con t rumori / e con le cose, che obbedienti sono. / Nulla del vasto, autentico accadere / che intorno a te si muove, divenire, / accade in loro. L'alitare dei tuoi venti / cade nelle vie, che altrove lo conducono; / il loro mormorare che va e viene / si scompiglia, sí irrita e si desta. / Raggiungono le aiuole, anche, e i viali </p>
<p>poiché vi sono giardini - da re costruiti, / per darsi gioia un po' di tempo / con giovani donne; ed esse intrecciavano fiori / sulle loro risate ehe scrosciavano, meravigliose. / Tenevano desti questi stanchi parchi; / bisbigliavano come brezze nei cespugli, / splendevano nelle pellicce, nei tessuti di felpa, / e il fruscio di seta delle loro mattutine vesti, / sul viottolo, come un ruscello risuonava. / Tutti i giardini, adesso, li inseguono - / e silenziosi s'adattano, senza un cenno d'attenzione, / ai chiari toni di un'estranea primavera, / e lenti bruciano, come le fiamme dell'autunno / sulla grata grande dei loro rami, / come se un artista con mille monogrammi / un cancello nero avesse reso adorno. / Abbaglia il palazzo tra i giardini / (come sbiadito cielo con sfumata luce), / nelle sue sale che, cariche di quadri, / stanno assorte come in intimi pensieri: / estraneo ad ogni festa, pronto alla rinuncia, / silenzioso e, come un ospite, disposto alla pazienza. </p>
<p>E palazzi vidi anche, che son vivi; / si danno arie, come fanno alcuni uccelli -/ sono belli, ma una cattiva voce traggono da sé. / Molti uomini son ricchi, e vogliono innalzarsi. — / ma i ricchi non sono ricchi. / Non come i signori dei tuoi popoli pastori / che come nuvole passavano su  piane verdi e chiare, / quando con greggi brulicanti andavano / oltre, come un cielo mattutino. / E quando si accampavano, e gli ordini / nella nuova notte avevano disperso il loro suono, / così accadeva, come se un'anima diversa, / nella loro piana terra di vagabondaggio, si fosse destata -: / le gobbe scure dei cammelli / le si facevano intorno con la magnificenza dei monti. / E restava l'odore delle loro mandrie / dopo la partenza fino al decimo giorno, / pesante e caldo, e al vento non si disperdeva. / E come in una casa rischiarata dalla festa / tutta la notte i ricchi víni scorrono: / così veniva il latte dalle loro asine. / E non sono come quegli sceicchi del deserto / che, di notte, su tappeti consunti trovavano riposo / ma rubini ordinavano d'incastonare / per le loro giumente predilette, su pettini d'argento. / E non come quei prìncipi, che in nulla / si curavano dell'oro, perché non manda alcun aroma, / e le proprie vite fiere le fasciavano / con ambra e olio di mandorlo, e con sandalo. / Non sono come il bianco Gossudat, l'orientale, al quale mille regni un decreto divino dispensava: / ma lui giaceva, i capelli scompigliati, / con la fronte anziana al pavimento, / e piangeva, - perché tra tutti i paradisi / nemmeno un'ora sola poteva appartenergli. / Né come i notabili dei porti antichi, che pensavano a come la realtà, la loro, / con immagini incomparabili potesse essere trasfigurata, / e poi le immagini, di nuovo, con il tempo; / ed essi, nelle città dei loro mantelli d'oro, / ripiegati erano, come un foglio, / e solo leggermente respiravano, con le tempie bianche... / Erano ricchi questi, che forzavano la vita / a essere vasta senza fine, e greve e calda. / Ma i giorni dei ricchi, se ne sono andati, / e nessuno li potrà restituire; / tu, però, almeno, fa' che i poveri, alla fine siano poveri di nuovo.</p>
<p>Essi non lo sono più. Sono solo i non-ricchi, / e senza volere sono, e senza mondo; con il segno addosso delle angosce estreme. / e ovunque senza foglie, deturpati. / Si accalca su di loro ogni polvere della città, ogni sporcizia gli si attacca. / Diffamati sono, come un letto infetto, / e gettati via come macerie, come scheletri, / come un calendario il cui anno sia trascorso, - / eppure: se la terra fosse in pena, / li intreccerebbe in un rosario, e come / un talismano li porterebbe su di sé. / Poiché più puri sono delle pure pietre, / e come l'animale cieco appena nato, / ed innocenti in tutto. tuoi senza mai fine, e nulla vogliono, e di questo solamente hanno bisogno: / essere poveri, poterlo - cosi: come lo sono in verità. </p>
<p>Poiché povertà è una luce intensa ch'è dall'intimo...</p>
<p>Sei tu il povero, tu colui che non ha mezzi, / sei tu la pietra, che non ha un suo luogo, / sei tu il lebbroso, lo scacciato, / che va col campanaccio davanti alla città. / Poiché nulla ti appartiene: così poco, come al vento; la tua nudità, la gloria tua la copre appena: / la veste d'ogni giorno di un bambino abbandonato / e più nobile di lei, ed è come una ricchezza smisurata. / Sei così povero, come la forza di un seme / in una giovane ragazza, che lei nasconderebbe volentieri, / e stringe i fianchi, così da soffocare / il respiro primo di quel suo diventar madre. / Sei povero, tu: come lo è la pioggia nella primavera / che felice cade sui tetti della città, / e come un desiderio, se un prigioniero lo alimenta / in una cella, sempre senza mondo. / O come i malati, che in un diverso modo si pongono / a giacere, e ne sono felici; come fiori tra i binari, / così tristemente poveri nel folle vento dei viaggi: / e come la mano in cui si piange — / tu, così povero... / E cosa sono gli uccelli innanzi a te, i raggelati, / che cosa è mai un cane, che non mastica da giorni, / e cosa innanzi a te questo smarrirsi, / la lunga e silenziosa afflizione delle bestie / che si dimenticano una volta catturate? / E tutti i poveri, nei rifugi per la notte, / cosa sono innanzi a te — di fronte alla tua pena? / Sono piccole pietre appena, e non mulini; / eppure, macinano un po' di pane. / Ma tu sei quello al quale, più che a tutti, manca / tutto, il mendicante dal nascosto volto; / sei tu la rosa grande della povertà, / l'eterna metamorfosi dell'oro / nella luce del sole. / Sei tu il senza-casa silenzioso / che mai più parte avrà nel mondo: / troppo grande e pesante per ciò che può servirti. / Tu ululi nella tempesta. Sei come un'arpa,  /sulla quale chi la suoni va a schiantarsi. </p>
<p>Tu che sai, tu che il tuo sapere vasto / da povertà sovrabbondante hai ricavato: / fa' sì che i poveri non siano più scacciati, / né mai oppressi nel disprezzo. / Sono come snaturati gli altri uomini: / ma essi, invece, da radici come fiori / s'innalzano, e hanno profumo di melissa; / le loro foglie sono fragili, dentate. </p>
<p>Osserva loro, e dimmi: cosa gli assomiglia? / Si muovono come se sempre in mezzo al vento si trovassero, / come ciò che è trattenuto stanno in quiete. / Negli occhi loro c'è il festivo / farsi scuri di terreni chiari e prati, / sui quali una veloce pioggia estiva cada. </p>
<p>Sono cosi silenziosi! Come le cose, quasi! / E quando, in cucina tu li fai accomodare, / come amici sono, che facciano ritorno, / e si smarriscono nel poco, / ed anneriscono come un attrezzo che riposi. / Come sentinelle sono, di fronte a nascosti tesori: / montano la guardia, eppure mai li hanno veduti, — / come una barca, sostenuti dagli abissi; / e come i panni sullo stenditoio, / così: distesi e aperti. </p>
<p>E guarda, com'è la vita dei loro piedi: / come quella delle bestie, vincolata in mille modi / a ogni sentiero; tutta memorante / pietra e neve, e lievi prati, / freschi e giovani, sui quali soffia il vento. / Hanno dolore da quel dolore immenso / da cui decadde l'uomo a un piccolo soffrire; / delle erbe aromatiche, delle taglienti pietre / hanno il destino, — e le amano entrambe / e vanno, sui tuoi occhi come su di un pascolo, / e come mani vanno su una cetra. </p>
<p>Le loro mani sono come quelle di una donna, / in tutto adatte a una maternità; / così allegre, come gli uccelli quando un nido costruiscono, - / nel cogliere, calde; quiete nell'offrirsi; / e nel toccare come una scodella. </p>
<p>La loro bocca è come la bocca che ha una statua, / che mai ha dato suoni, né respiro o bacio, / eppure, da una vita che è trascorsa / lei, formata con sapienza, tutto ha ricevuto, / e s'incurva, adesso, come se tutto conoscesse -/ ed è soltanto immagine, null'altro: e pietra e cosa. </p>
<p>La loro voce giunge da lontano, / e gíà prima dell'alba s'era alzata, / e fu nelle foreste grandi, e va da settimane, / e nel sonno ha parlato con Daniele, / e il mare ha visto: e dice il mare. </p>
<p>E quando dormono, sono come se fossero tornati / indietro a tutto ciò che lieve li sostenta, / e sbriciolati intorno, come pane in una carestia, / a mezzanotte e nel rosso dell'aurora, / e sono come pioggia colma del cadere / nella fecondità giovane d'un buio. / Dopo, neanche resta, del loro nome, una sola cicatrice / sul corpo ancora — esso che si corica, pronto / a dare frutti, come il seme di quel seme / dal quale dall'eterno tu germogli. </p>
<p>E guarda: come uno sposo è il loro corpo / e nel giacere scorre come fa un ruscello, / e vive bello come cosa bella, così / passionale e poi così meraviglioso. / Nella sua magrezza sí raccolgie la fragilità, / il timore che da molte donne venne; / ma forte è il sesso, e come un drago / dormendo attende in una valle dí vergogna. </p>
<p>Guarda, dunque: vivranno, e si moltiplicheranno, / e mai del tempo servi non saranno, / e come bacche del bosco cresceranno / la terra nascondendo sotto la dolcezza. / Poiché sono beati coloro che mai s'allontanarono / e rimasero in silenzio nella pioggia, senza un tetto: / per loro ogni messe giungerà, / e mille volte sarà pieno il loro frutto. / E dureranno, al di là d'ogni fine, / al di là dei regni, il cui senso venne meno, / e s'alzeranno con le fresche loro mani / quando stanche ormai saranno / d'ogni classe, d'ogni popolo le mani. </p>
<p>Ora, di nuovo toglili dalla colpa delle città, / là dove tutto è rabbia e confusione, / dove essi nei giorni del tumulto / con ferita pazienza inaridiscono. / Non ha la terra, per loro, alcuno spazio? / Di chi va in cerca il vento? Chi è che beve al limpido / ruscello? Non c'è, non ne sognano nel fondo le rive dello stagno, / un luogo come specchio, libero per una soglia e una porta? / Hanno bisogno, solamente, di un luogo / in cui sostare: e tutto averne, come un albero. </p>
<p>La casa del povero è come un tabernacolo. là l'eterno si tramuta in cibo, / e quando la sera viene, lieve sí rivolge / indietro verso sé, con ampio cerchio, / e lentamente su di sé, ricolmo d'echi, si richiude. / La casa del povero è come un tabernacolo. / La casa del povero è come la mano del bambino. / Ciò che reclamano gli adulti, non lo prende; / solo un insetto con bizzarre antenne, / la pietra levigata, che viaggiò dentro il ruscello, / la sabbia che scorreva e le conchiglie che suonavano. / È come una bilancia appesa e pronta, / e anche il peso più leggero lo sa dire / oscillando sempre meno coi suoi piatti. / La casa del povero è come la mano del bambino. / È come la terra la casa del povero: / la scheggia di un cristallo che sarà, / chiara adesso e adesso buia, nella fuga del cadere; / povera, come la calda povertà di una stalla; - / eppure, vi sono sere: ed essa è tutto, / ed escono da lei tutte le stelle. </p>
<p>Ciò che è loro proprio, però le città lo vogliono, / e con la loro corsa tutto abbattono. / Come fossero legname marcio, frantumano le bestie; / molti popoli, bruciandoli, consumano. / Sono servi i loro uomini, nelle civiltà, / e dall'esatto peso cadono lontano, e dalla misura, / e i loro passi di lumaca lí chiamano progresso, / e vanno svelti dove prima andavan lenti, / come sgualdrine s'atteggiano e sfavillano, / e rumore danno, con più forza, con metallo e vetro. / È come se un inganno ogni giorno li cogliesse, / e più non sanno essere se stessi; / cresce il denaro, e ha in sé le loro forze, / ed è grande come il vento dell'est, e loro invece / sono piccoli e vuoti, e attendono che il vino / e il veleno d'ogni umore umano e animale / li inciti a cammini senza scopo. </p>
<p>Per tutto questo, soffrono i tuoi poveri; / sono gravati da tutto ciò che vedono / e ardono gelando, come nella febbre, / e vanno, da ogni abitazione allontanati, / come morti estranei intorno, nella notte; / di tutta la sporcizia sono caricati; / sono come nel sole carne guasta: rigettati, — / da ogni caso, dalle donnette in ghingheri aggrediti, / da carrozze e da lanterne. / E se una bocca esiste per salvarli, / fa' che parli: dalle movimento. </p>
<p>Oh. dov'e colui che si fece così forte, / da ricchezza e tempo nella sua povertà grande, / che di fronte al mercato si levò le vesti / e nudo andò davanti ai paramenti del suo vescovo? / Il più sincero, colui che più tra tutti amava, / che giunse e visse come un giovane anno: / il bruno fratello dei tuoi usignoli - / ed era meraviglia in lui, compiacimento, / e un estasiarsi per la terra. / Poiché non era uno di coloro che sempre sono stanchi, / e senza gioia si fanno a poco a poco / con fiori piccoli, così come con piccoli fratelli, / andava e conversava lungo il limite dei prati. / Di sé parlava, e di come egli tendesse / a essere una gioia per ciascuno; / confine non era per il suo limpido cuore, / nulla di piccolo lo poteva oltrepassare. / Da luce veniva, verso più profonda notte: / nella letizia la sua cella si trovava. / Il sorridere fioriva sul suo volto, / e aveva la sua infanzia e la sua storia, / e maturò come una bimba si fa donna. / E se cantava, da sé il passato si voltava, / e indietro ritornava ciò che era già dimenticato; / un silenzio sussisteva dentro i nidi, / e gridavano soltanto i cuori in petto alle sorelle: / li toccava come fa uno sposo. / E dal suo canto, poi, si liberarono / i pollini leggeri dalla sua vermiglia bocca, / e si spinsero sognando dagli amanti, / e caddero nelle corolle aperte, e lentamente / sprofondarono nell'intimo dei fiori. / Lo accolsero - lui, che era senza macchia - / nel loro corpo, che era l'anima per loro. / I loro occhi, come rose si richiusero su sé, / e i capelli loro si colmarono di notti d'amore. / Lo accolse ciò che è grande, e ciò che è piccolo. / Alle moltitudini degli animali, cherubini vennero per dire / che la sposa loro aveva concepito, - / farfalle erano, meravigliose: / poiché le cose lo riconoscevano, / e concepivano da lui. / E quando morì, così lieve come senza nome, / allora si disperse: il suo seme corse / nei ruscelli, e negli alberi cantò il suo seme, / e quietamente lui guardò, dai fiori. / Giaceva, e cantava. E le sorelle, quando vennero, / piansero intorno al loro amato sposo. </p>
<p>Luminoso, lui, dov'è che è andato a perdersi? / Perché da vicino non lo avvertono, esultante / e giovane, i poveri che attendono? / Perché non s'innalza nei loro crepuscoli / la serale stella grande della povertà?</p>


</div>

<script type="text/javascript">
var custom = function () {
document.getElementById("titolo").innerHTML="Rainer Maria Rilke";
}
</script>

</body>
</html>
