<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../pills.css" />
<link rel="icon" type="image/x-icon" href="../zapp.ico"/>
<script type="text/javascript" src="../pills.js"></script>
<title>ZAPP</title>
</head>

<body>

<div id="dbase" class="buio">

<div id="DB0">
<p onclick="cambia(1)">MiaoYin</p>
<p onclick="cambia(243)">DengMingDao</p>
<p onclick="cambia(607)">TaoTheChing</p>
</div>

<p>MY001 Completezza, vuoto. La passione termina. Dai giorni magnetici si giunge al distacco dell'impazienza. Coppie all'improvviso mute e senza coppa. Dov'è l'errore? Cos'è amore se non può durare? L'amore maturo è paziente, altruista, generoso e indulgente. Alcuni saggi hanno allontanato l'amore romantico. Ognuno di noi va incontro ad un destino individuale. Se siamo fatti per amare, ne diverremo consapevoli. L'altro è divino e la divinità dimora nell'altro. L'amore restituisce bellezza, unità e completezza. L'unità si rivela nell'unione. Attendere il calo: accoglierlo. Fisiologica è la consumazione della candela. La luce, resta. Privo del lato maschile, il lato femminile non ha catalizzatore.</p>
<p>MY002 Essere lievi. Se mi sposo mi pentirò. Se non mi sposo mi pentirò. L'illusorietà del reale tuona nei vicoli del quotidiano. Possiamo fare finta di nulla. Possiamo non sentirci vittime del dubbio. Non c'è bene assoluto e non lo cercheremo sino alla dannazione. Non c'è ragione di vacillare nel relativismo. Possiamo agire con leggerezza, e allegria. L'agilità di un sorriso riparatore garantisce mobilità e rilancia verso il successo. Se abbattiamo i muri, sarà un giardino a circondarci. Se valichiamo le alte siepi, l'acqua delle fontane ci inonderà. Non cerchiamo vie assolute nell'esistenza. La dimensione planetaria è divertente ma limitata e corrotta. L'assoluto è nella meditazione. Nel Tao.</p>
<p>MY003 Filtro. Separiamo i pensieri costruttivi dalle distrazioni pericolose. Ciò che riceviamo dall'esterno va filtrato attentamente. All'aria aperta, tutto si trasmette. Nell'attimo di vuoto in cui l'ingresso della nostra mente è spalancato, giunge l'intuito. Un concetto altrui, un'energia altra che viene subito a contatto con la nostra entità. In quel preciso istante dobbiamo accorgerci del contatto e prestare estrema attenzione a che tipo di messaggio riceviamo. Se si tratta di un seme o di una scoria. Solo noi siamo in grado di comprenderlo, e la decisione è in un battito d'ali. Non tutto ciò che giunge può esser fatto nostro: se qualcosa non ci appartiene, che si dissolva. Ma se irrazionalmente proviamo immediato piacere, dobbiamo con coraggio seguire il tracciato.</p>
<p>MY004 Drago verde. Primavera, capo d'Ariete. Testa della coda. Gettiamo le basi di un nuovo progetto. Ora, nel segno del Drago. Lo spirito si attiva, l'immaginazione aumenta. Attività rapida, focosa. Pronti a rapidi e brillanti slanci, a bada collera e impulsività. Il colore sia giallo che rende vivaci, attiva le mucose e stimola processi mentali. Primaverà è ingresso, stabilità raggiunta con equilibrio equinoziale. Qing Lung è il Drago Verde. Le sue corna sono steli che si schiudono al mondo, che penetrano e ramificano nel cerchio. Ciò che accade è inizio di ciò che si rivelerà. L'energia vitale ritorna alla luce dalle profondità della terra. Vola il Drago. E' un risveglio di tendini e sole. Risveglio.</p>
<p>MY005 Pre-visione. Seminare un pensiero è raccogliere azione. Ascoltare un intuito è pre-visione. L'intuizione precede e annuncia il reale. E' senso infallibile che non siamo stati abituati ad ascoltare. Voce interiore, percezione, presentimento, fiuto, sesto senso: sono espressioni di un'unica facoltà umana. Sappiamo quando andare contro corrente, quando abbandonare la folla, quando ritirarci nella feconda oscurità. E' intelligenza indipendente che riflette cosa accadrà senza una mediazione complessa e timorosa. Sostiamo nel silenzio perchè là vive una fonte inesauribile di pensiero. Ognuno di noi conserva l'intuito nel cuore. Vivere secondo logica senza allontanare da sè il forte sentire che già conosce cosa accadrà. Praticarlo è divinazione, frequentarlo è liberazione. </p>
<p>MY006 Cosa. Non sai cosa fare ma sai cosa sei. Lo scopo è il primo mobile. Senza la volontà accadrà qualcosa. Nella certezza qualcosa accadrà. La visualizzazione di ciò che avverrà consente di anticipare rischi e contrarietà del reale. Dedicare tempo a formare la volontà: ascoltarsi e coltivare l'esercizio intellettuale della scelta. Anticipare le difficoltà che una scelta causa conoscendosi e frequentandosi nell'intimo. E poi buio di visualizzazione. Pre-vediamo cosa accadrà e ispiriamo a questo il nostro operato. Perchè il reale sia ciò che desideriamo favoriamo la nostra tela. Partiamo dalla fine e procediamo a ritroso. La meditazione e la preghiera sono solenni, attimi di indirizzo, decisivi.</p>
<p>MY007 Relazione. Perchè la relazione si muova e cresca. Il compagno non ha potuto esprimersi appieno. C'è un elemento della sua personalità che sinora non è emerso. Scoprire quale. Desiderare che vi sia evoluzione individuale. La crescita della compagna è maturazione della stessa coppia. Supporto. Creare e mantenere un segreto. Che la curiosità e l'attenzione del compagno siano stimolati. Trasparenza ma misteriosità. Creare diversità e preservarla. Frequentazione di ambiti diversi, gruppi sociali differenti. Due bicchieri, due ombrelli. Predisposizione all'ascolto. Porsi nella situazione vissuta dalla compagna ed esprimersi con assoluto trasporto. Punto chiave. La relazione ha un suo nucleo che può evolversi, cambiare. Nessuno stravolgimento è plausibile.</p>
<p>MY008 Tuttuno. Tao è interdipendenza, consapevolezza della intima connessione fra gli aspetti tutti dell'esistenza. Nel letto dell'energia possiamo lottare senza ragione o scorrere aumentando la nostra velocità. Accoglienza e accettazione sono i canali dell'affermazione. Il volo sarà possibile solo se incontreremo una corrente d'aria naturale. Il Tai chi dialoga con l'universo nelle lettere gestuali. L'esercizio fisico è veicolo di crecita mentale: attraverso la pratica, possiamo superare l'imbarazzo dei corpi e fluire spiritualmente. Gli esercizi sono pura respirazione, tecniche energetiche di vitalità e longevità. Il naturale corso della vita può essere colto nella nostra mente, fra i petali del corpo.</p>
<p>MY009 Elastico. Se il nostro percorso si fa tortuoso è probabile vi sia una contrarietà astrale. Il vento può abbattersi sulle campagne ma può non spezzare i fuscelli. Lo stelo sapiente percepisce la bufera e si piega al suo arrivo. Presagio di inquinamento è un'aspettativa disattesa, un obiettivo che sfugge, un contrattempo beffardo. Allora è tempo di sopportare. Se eventi sfavorevoli si susseguono dovremo esserci, non tentare scorciatoie improvvise. Il flusso negativo può abitare i nostri eventi ma non vi soggiornerà a lungo. La ruota del cielo ha degli scatti millimetrici e ogni negatività svanirà completamente. Un giorno, quando saremo più forti, consapevoli di non aver ceduto.</p>
<p>MY010 Suono. Il corpo cieco è guidato dallo spirito. La danza è moto dell'anima: quando i riflessi sono lenti e la creatività ci sfugge, ascoltiamo musica. Allora come in una meditazione ad orecchie ed occhi aperti prendiamo note dei segni. L'anima riceve le note, muove il corpo, e nutre l'immaginazione. Sentiamo fra gli occhi chiusi l'effluvio che feconda la mente. Visioni si schiudono libere e ispirano nuovi progetti. Frquentare la musica che amiamo. Le onde si spingono oltre e giungono dove vogliamo. I suoni arrivano dove i pensieri non possono.</p>
<p>MY011 Cammino. Camminare è tessere serenità. Nel passo il nostro corpo si stende e la mente si dilata. Camminare è percorrersi, un atto indipendente che ci conduce all'arrivo. Circoli il sangue. L'esercizio fisico è toccasana per l'anima. Il moto allontana l'umore negativo e ravviva la circolazione. Il sangue stagnante si fa allora argentino e dona ispirazione, concentrazione e pragmatismo. Camminare è una meditazione di passi che sempre giunge all'interno. Il sentiero si rivela battendo il passo e all'arrivo sempre un altro tratto spunta. Cammino, senza paura.</p>
<p>MY012 Burrasca. Nel cielo irrompe il tumulto. La pioggia segue ai raggi di Sole come il moto allo stato di quiete. Giocare d'anticipo: trasformare per non essere trasformati. Rischiare per pre-venire dei rischi. Se la battaglia è preparata durante la pace, si avrà un nuovo successo. Ottenuta la vittoria è opportuno allontanare ogni appagamento. La soddisfazione condivide il cielo col suo opposto. La cornucopia è improvvisamente corno di guerra.</p>
<p>MY013 Pre-dire. La meditazione è discesa nel sè. La mente ne necessita per recuperare le sue facoltà e illuminare il cammino futuro. Nel totale silenzio esterno si avvia la contemplazione di un qualsiasi punto che abbiamo di fronte. La prolungata attenzione sul punto ci consente di allontanare le distrazioni e di raggiungere il totale vuoto della mente. Quando il tutto scompare, l'illusione prende forma ed iniziamo a comprendere. Proseguiamo sino a recuperare sulla carta quanto abbiamo visto o intuito di noi. Siamo certi che il risultato raggiunto si manifesterà nel reale. Allora ci accorgeremo di quanto sia efficace e pre-dittiva l'attività meditativa.</p>
<p>MY014 Altrui. Le negatività affiorano inesorabili. Inquinamenti di pensiero a cui non sembriamo resistere. La realtà è un'esperienza di molti punti di vista e un luogo da condividere. Nel confronto giungono le invidie. Le gioie altrui paiono successi a cui non siamo invitati. Sentiamo di non avere avuto lo stesso tempismo, di non aver meritato. Partecipare alla gioia altrui è segno di valore. Chi è riuscito ci sta indicando una strada. La persona che comunica il suo successo condivide con noi la sua strategia, il suo sogno. Se il nostro pari di colpo ci precede, abbiamo un'opportunità di raggiungerlo più in alto, e di crescere. Lasciamo i nostri panni e il successo altrui seminerà in noi un'opportunità.</p>
<p>MY015 Se. Se siamo concentrati e rendiamo la nostra visione nitida. Se crediamo. Se gettiamo il cuore oltre l'ostacolo. Se sorridiamo delle avversità che inesorabilmente si presentano. Se avremo attorno energie positive, amici cari dal rapporto consolidato. Se portiamo a termine ciò che iniziamo. Lasciare gli inquinamenti. Raccogliere i brandelli dal combattimento e farne un'arma. Oltre la siepe si sta formando il successo. Lungo la via, passate le piante carnivore si fa il nido di ciò che vogliamo. Occorre del tempo. Occorre pazienza.</p>
<p>MY016 Lume. Scoppia il Sole e veniamo a nuova vita. Potenza da cui non siamo separati. Battiamo allo stesso tempo e illuminiamo a giorno. Alla sensazione di fiacchezza segue una sensazione di presenza e completezza, la rotondità del sole. Luminosità è trascendenza, slancio verso l'aperto. Lume è interazione con la natura e partecipazione alla vita esterna. Il planetario si dilata sino a conquistare la nostra vista completamente. Lume è essere accesi. Lasciare le introspezioni più profonde e fondersi nell'altro. Lume è l'intimità di pagine che scegliamo prima della notte. Lettura in un tepore di luce che ci allontana dall'inverno.</p>
<p>MY017 Nell'Aria Ascolto. Mi piace. Respiro, quindi sono. La nostra esistenza è mantenuta e preservata dall'aria che respiriamo. La dimensione aerea interagisce profondamente con il nostro equilibrio psiche-corpo. La musica viene al sè e consente la sua espressione. L'ascolto di note simpatiche favorisce l'immaginazione e un umore sereno e produttivo. Il seme di un'impresa può essere gettato nell'ascolto. La visione è nell'aria, tangibile, come il nostro umore e il nostro profumo. Musica nuova attorno, per scoprire nuovi percorsi, in qualsiasi campo. "Eccola, è nell'aria".</p>
<p>MY018 Soglia. Esistenza è percorso individuale, libero. Esistere è non appartenere ad altri, completare il proprio percorso di conoscenza. Ogni scelta deve contemplare il proprio bene e non essere percorsa da egoismi esterni. Ciò che è cosmicamente importante per noi è un unicum cui nessuno può destinare la medesima attenzione. Meditazione è seme che darà frutti interiori che non possiamo distribuire prima di aver metabolizzato. Un proverbio cinese recita: "Se ognuno spazzasse la propria soglia di casa, la città sarebbe presto pulita". Allora sia concessa priorità alla crescita interiore. Le contaminazioni di sfide a noi non care sono da combattere e allontanare. Individuo è libertà, sovranità e facoltà di scelta.</p>
<p>MY019 Raffinazione. La volontà consiste di diversi stadi. Giungiamo all'ultimo. Siamo spesso spinti a desiderare ciò che osserviamo. Ciò che di colpo sembriamo volere è davvero necessario? Se non lo è, potremmo non ottenerlo. Un'analisi di quanto sia giusto ottenere un qualcosa e l'analisi di cosa sia giusto ottenere, possono influire in maniera determinante sul processo di formazione della volontà e sul realizzarsi dei nostri obiettivi. La volontà, nella sua ultima e più pura manifestazione, realizza l'obiettivo, senza alcuna complicazione. Possiamo ottenere ciò che vogliamo se vogliamo correttamente. Perchè la nostra volontà sia liquida è bene frequentare con gioia e serenità la sfida che riteniamo giusta. Siamo noi a decidere cosa sia giusto. Lo svolgersi della battaglia sia chiaro sin dall'inizio e la nostra vittoria si realizzi ancor prima del combattimento. Chiediamoci se desideriamo veramente. Chiediamoci se sia giusto desiderare ciò che alberga nei nostri pensieri. Il palio andrà alla volontà nella sua manifestazione più pura. Raffinare la volontà. Processo alchemico della mente.</p>
<p>MY020 Culmine. Al culmine della gioia, si piange. Nel sorriso, non passano gli anni. Per una maggiore tolleranza degli estremi, occorre allenare la mente al cambiamento. Nella natura della natura vi è passaggio, rivoluzione. Perchè il nostro corso ci preservi da scosse sarà necessario essere pronti. Perchè il nostro corso non sia inghiottito, è necessario provocare il cambiamento. Ciò consente di guidare ciò che è comunque previsto. Allora perchè la realtà sia più simile a quanto desideriamo, è necessario pianificare. Allora vediamo il nostro prossimo dove. Immaginiamolo, con attenzione. Lasciamo nella casa una stanza non arredata, perchè chiunque arrivi si faccia posto e decida per sè. Aver invocato l'accaduto. Essere certi della sua ineluttabilità e giustezza. Per sorridere, al culmine della gioia.</p>
<p>MY021 Cuocere. Il buio termina nella luce. Gli opposti sono uno. Il caldo altissimo ci porta a starnutire. Perchè l'amore non muti in odio è corretto dosare con attenzione le nostre emozioni. Sarà allora opportuno evitare di abbandonarsi completamente per lungo periodo al nostro affetto. Ciò implica un ascolto e una piena comprensione del sentimento. La nostra volontà di mantenere un rapporto nel tempo non può prescindere da una disciplina del cuore e del corpo. Anche se vorremmo manifestare ciò che proviamo in un solo colpo, siamo costretti per via della natura stessa del sentimento, a rallentare il ritmo, offrendo un supporto affettivo equilibrato e senza eccessi. Perchè le fiamme non brucino è corretto cuocere a fuoco basso, in modo lento e costante.</p>
<p>MY022 Controllo. Il controllo dei pensieri espande le nostre opportunità. Nell'arco di una giornata incontriamo specchi che riproducono i nostri tratti somatici. Scorgersi nei vetri improvvisi delle auto, nelle finestre socchiuse degli stabili, è occasione di riflessione. Per concentrarci con efficacia su quanto perpetua la nostra immagine sarà bene ascoltarsi. Pensieri-improvvisi-stimolo tendono spesso ad allontanarci dai i più nobili obiettivi e dalle verità cui siamo destinati. Pensieri non attinenti possono disperdere energie ed allungare i tempi di realizzazione dei nostri obiettivi. Come riconoscere un pensiero corretto? La scelta è delicato esercizio quotidiano. Al fine di non commettere errori di valutazione occorre ascoltare il sè. Perchè il nostro sè affiori necessario è frequentare ogni ambiente possibile ed ascoltare più persone possibil i. Al termine di incontri, colloqui e consultazioni potremo seguire ciò che è più simile a noi. Ciò che cerchiamo ci troverà.</p>
<p>MY023 Medietà. Per la salute di carne e spirito, mangiare e meditare. Cibo è forma, medio fra integrità fisica e spirituale. Perchè la notte sia lieve l'alimentazione va moderata. Che lo stomaco stesso regoli le porzioni: il nostro pasto cessi ai primi cenni di sazietà, anche quando lo stimolo della fame non sembra spento. Indigestione è causa di intossicazione e vecchiezza. Gli alimenti semplici e freschi sono i più graditi dall'organismo umano. Ciò che la terra trattiene, conserva l'energia vitale dell'organismo planetario. Meditazione è forma, medio fra integrità spirituale e fisica. Meditare nella penombra, accanto a piante, fiori, cespugli. Concentrarsi ai due estremi del giorno, alba e tramonto. Davanti a noi, nella luce tenue, un fiore di cui aspiriamo il profumo. Davanti a noi, ad occhi spenti, il fiore di cui abbiamo appena aspirato il profumo. Tratteniamo il profumo.</p>
<p>MY024 Riproviamo. Attenzione, si ricomincia. Tutto si ripeta. Semplici correttivi sono possibili. Ogni mese un giorno di digiuno. Ogni mattino dell'acqua prima del pasto. Energia. Ogni frutto, nell'atto della raccolta, vede reciso il suo cordone ombelicale con la terra. Perche' i suoi principi attivi restino, perchè la sua forza vitale non cessi, mangiare cibo fresco. Bearsi del piccolo. Il successo va percorso, non raggiunto. Il peggior veleno? L'affanno. E' chiara illusione, prodotto di un'errata interpretazione del reale, anticamera di malori e guai. Musica, pittura e lettura sono attività proficue e i loro frutti sono preziosi, anche se invisibili. Se il peso corporeo aumenta, camminare. Circoli il sangue. Alternare il passo lento al veloce. Attraverso prati, fiancheggiando ruscelli. Piedi scalzi sull'erba ogni giorno per un colorito delizioso.</p>
<p>MY025 Vibro. L'uomo è frequenza, impasto di cosmo. In una immagine di suono, riflesso, il sè è manifesto. La musica accompagna la meditazione e conduce al sè. Oltre la respirazione e il silenzio, le note riconducono alle vibrazioni originarie. La scelta di un brano musicale è fondamentale per la riuscita della concentrazione. Saremo sulla frequenza del sè. L'ascolto avvicina all'interiorità e allontana dalla sordità del reale. Fra le note il cammino è la forma. Destinazione vuoto, custode della sillaba eterna.</p>
<p>MY026 Procede. Lo stesso accade. L'albero ritorna nei suoi rami. Gli stessi nodi, le foglie curve, lo stesso colpo di vento. Siamo gia' stati qui e questi errori non sono nuovi. Episodi a ripetizione. Attori e ruoli diversi, lo stesso atto. Non muta il finale, procede il cielo nel suo discreto muovere il mondo. Sfere e vite rotonde, a contatto. Il vuoto abbraccia ogni entita' e tesse il reale. Nessuno ha mai cambiato di posto.</p>
<p>MY027 Lettere. L'arte della calligrafia ri-vela. La mente percorre lo scritto e si imprime nel segno. Perpetuare il gesto, oltre ogni impressione di stanchezza. La contemplazione rotonda dello scritto confida il significato naturale. L'intuito giunge lusingato dall'assiduita'. In un istante la risposta si compone nelle lettere, e capiamo. Eccolo, prima che scompaia, illuminare. E' un passo che ci compete, e' un passo di una dimensione altra. Il gesto ripetuto trasferisce nel vuoto, dove ogni processo e' gia' avvenuto. Scrivendo, diciamo cosa accadra'.</p>
<p>MY028 Getto. Il getto convoglia ogni singola goccia. Al suo interno vive un unico motivo, una sola trama di acqua. Il suo flusso e' compatto e volge verso un unico punto. L'acqua si accende improvvisamente, scossa dal moto di volonta' univoca. Perche' ogni giorno concorra al raggiungimento dell'obiettivo ultimo e' necessaria coesione. Attorno a noi, le persone in cui crediamo, che sappiamo amiche. Il loro ruolo e' decisivo per la nostra crescita. Comunicare con loro attentamente e generosamente e' segno di forza e primo stadio di successo. Con-dividere i nostri scopi e' inoltre esercizio di conoscenza: attraverso la pubblicazione della nostra volonta' otteniamo prezioso consiglio e sostegno intelletuale. Qualunque aiuto ai cari produce in loro equale desiderio di supporto. Raccogliere allora vapori e acque nel getto.</p>
<p>MY029 Voce propria. La pace del se' l'obiettivo ultimo. Scelte di vita e professionali siano convogliate in una dimensione congeniale alla natura individuale celeste. Ogni scelta e' una scelta soltanto. Non esiste raggiungimento senza il se'. I nostri scopi terrestri siano disegnati in armonia con le nostre attitudini ineludibili. Per conoscersi completamente ed efficacemente, e' opportuno essere totalmente: ascoltare gli intuiti e liberare la nostra unica e irreplicabile voce. Osservarsi. Ascoltarsi. Riconoscersi nelle critiche e nei commenti altrui. Il cerchio si chiude: tutto torna al suo inizio. Quanto piu' ci allonteneremo dal se', tanto piu' difficoltoso sarà ricongiungerci al nostro segno. Il reale avviene attorno a noi, al di fuori del se' non v'e' realta'.</p>
<p>MY030 Separazione. Tensione eccessiva e' disequilibrio. Un ritmo forsennato, ingiusto e opprimente, vinto dal suo stesso intento, cede energia della mente e del corpo. Evapora cio' che non vale. I giorni, brevissimi e tormentati, affliggono e conducono alla debolezza. Quale valore nella affannosa rincorsa? Separiamo l'accessorio dall'essenziale. Pace e' acquisizione del se'. Mediata osservazione e conoscenza allo specchio. Nuove attivita' incrementano l'energia. Nuove conoscenze aggiungono ottimismo. Ritrovarsi nella dimensione che ci appartiene. Essere se stessi: frequentare gli ambienti in cui rappresentiamo valore. Allontaniamo il fumo e separiamolo dalla realta'.</p>
<p>MY031 Concentrici. Il mondo in una goccia. Il se' in ogni nostra azione. Tutto e' uno. Nulla devia dal nostro essere. Il se' produce cerchi concentrici ed ogni situazione e' ripetuta. Ogni giorno e' diverso egualmente. L'intero e' allora frammento e la nostra azione, nel suo inesorabile accadere, si ripete. Conoscendoci, possiamo sapere in anticipo: il cosa accadra' e' il cosa e' successo. La vocazione discende come pioggia e dal basso in vapore si congiunge all'alto. Sapere chi si e'. Esserlo con gioia.</p>
<p>MY032 Lente. Lungo la via, la via si sdoppia. Il doppio e' triplo a ben vedere. Ad un tratto la vista si offusca. Non conosciamo cio' che vogliamo con esattezza. Cio' dipende dalla multidimensionalita'. Gli obiettivi mutano poiche' muta il nostro punto di vista. Contrattempi, intuiti e nuove offerte sono colori cui la realta' attinge con serenita'. Efficace e' attitudine al cambiamento, apprezzamento dell'incertezza. Se la nostra dimensione muta la sua pelle, noi muteremo con lei. Essendo contenuti in un organismo piu' grande, siamo soggetti a vere e proprie rivoluzioni, nel nostro interno e nelle realta' che abitiamo. Allora e' bene restare nel presente e modificare con gioia i nostri progetti alla luce degli improvvisi cambiamenti. Presente e' contemplazione, nitida vista. Non c'e' errore nella flessibilita'.</p>
<p>MY033 Modo. Veniamo ai nostri presagi. Creiamo il reale attraverso i nostri presentimenti. Nulla accade davvero senza di noi. L’oggetto smarrito si trova esattamente dove pensiamo che sia. Il pensiero piu’ forte viene fecondato e si muta in essere. Esercizio efficace e’ volonta’. Non possiamo fingere in eterno. Cio’ in cui non crediamo semplicemente non funziona. L’unico modo e’ credere. Poiche’ cio’ che accade e’ nostra prosecuzione, solo la nostra convinzione puo’ generare un cambiamento. Potere e’ riflesso dell’essere nella volonta’. Allora ecco l’inverno perche’ abbiamo creduto le foglie cadute.</p>
<p>MY034 Presenza. C'e' un sentiero in fondo al credo dove la realta' ha le fattezze del nostro sogno. Andare. Comunque. Presenza e' impronta in movimento, pensiero e azione. Nell'esserci, tagliamo l'atmosfera a nostra immagine e concorriamo al vero. Presenza e' davvero, veicolo intelligente di opportunita'. Ogni attivita' genera nuove occasioni. Lo scoraggiato indugio scoraggia. La presenza pre-sente e determina: l'incontro con l'altro e' sempre illuminante e benefico: nell'attimo dell'ascolto la presenza si schiude nella concordia e quindi nella ri-velazione. Presenza e' ascolto cosciente, film di frammenti continui, moto di passi. Presenza e' presagio. Essere arrivati. E' un domino a determinare l'ultimo segno.</p>
<p>MY035 Studio. Apprendere e' risultato del ripetere. E' nell'esercizio continuo della nozione che acquisiamo confidenza. Sapere e' continuare a sapere: una regolare pratica della conoscenza dispensa il vero. Durante la preparazione e' un prolungato calore che accende il fuoco. Apprendere e' azione del cervello. Creativita' e' invece improvvisa scintilla. Un fuoco fatuo, spontaneo di cui spesso non comprendiamo lo straordinario potere. Allora e' bene imprimere l'intuito, nella carta, perche' possa essere recuperato, disteso, sviluppato. Creare e' azione della Mente. Nel calore dell'apprendimento la creativita' si eccita e affiora negli scoppi e nelle scariche del non mediato. Il metodo razionale approda nella irrazionalita' produttiva degli intuiti. Studio e' contatto fra Mente e cervello.</p>
<p>MY036 Rischio. Rischio e' opportunita'. Nel contesto plurale ogni occasione e' condivisa e ogni azione produce conseguenze collettive. Per accrescere le nostre possibilita' di successo e' opportuno diversificare le nostre attivita' e abbracciare iniziative che sono abbandonate da altri. Tutto e' gia' stato ma alcuni episodi fortunati sono accaduti raramente. Rischio e' cio che noi facciamo di un'azione inusuale. Esprimendo una nuova creativita' possiamo appagare nuove esigenze e soddisfare il nostro bisogno di unicita'. La complessa armonia del nostro bagaglio deve poter affermarsi in circostanze straordinarie, continuamente in evoluzione. Perche' cio' sia' e' necessario accogliere e determinare il cambiamento. Saremo confortati dal nuovo e a nostro agio nell'incertezza. Se la nostra azione e' liquida il nostro apporto potra' filtrare ovunque e cio' che appare rischio alla moltitudine sara' la professione dell'individuo.</p>
<p>MY037 Retaggio. C'e' un'appartenenza che affiora. Gli avvenimenti sono consapevoli. Portiamo dentro un percorso non terminato che ci guida tuttora. Esistenze precedenti attorno allo stesso centro si ripetono come petali attorno al nulla che li sorregge. Allora il non-familiare ritorna e riconosciamo il simile ad enormi distanze. Un continuo richiamo ci allerta come musica che abbiamo composto di cui non ricordiamo gli strumenti. Nei momenti di maggiore intimita' il gia' vissuto viene a toccarci. Siamo destati da un intuito inconfondibile. Allora il cervello resta attonito e in disparte, contempla i suoi limiti. Un quotidiano esercizio della mente puo' ri-velare immagini del passato. Nella profonda meditazione carta e penna possono conservare spunti su cui meditare ulteriormente. Il concetto di noi esiste dal primo istante della Vita.</p>
<p>MY038 Formazione. Volonta' e' seme della realta'. Il processo di edificazione della realta' muove dalla nostra convinzione. Momento delicato e' formazione del volere. Perche' il seme muti in frutto e' necessario conoscere e frequentare il nostro desiderio. Attraverso il pensiero il percorso si tende e la strada si offre. Il pensante e' la tensione fra l'inizio e la fine, Il pensato e' l'immagine di cio' che accade. Allora il nostro passo si calma e il percorso si fa nitido. L'azione sia mediata e prevista. Per formare il volere opportuno e' viaggiare: lasciarsi andare a luoghi e incontri improvvisi. Perche' e' attraverso il nuovo e il diverso che conosciamo noi stessi. Conoscere l'esistenza in ogni sua forma, frequentare sogni e volonta' altrui.</p>
<p>MY039 Accompagnando un amico. Dove il verde dei monti chiude i sobborghi a nord, e le albeggianti acque si snodano alle mura d'oriente, è il luogo per dirci addio come solitarie piante palustri. La nuvola passa a immagine del tuo peregrinare, col sole del tramonto, viene il pensiero dell'amico caro. Diamoci qua la mano, ciascuno va per la sua via. C'insegue il nitrito del cavallo che il compagno richiama (Li Po) Le note del Maestro Li Po accompagnano verso la fine di un ciclo. Sappiamo di lasciare qualcuno. Il suo sapore resta e gli oggetti donati si affilano. Non sappiamo con certezza perche cio' avviene. E' certo sia giusto. Carmicamente ogni evento e' puntuale. Ogni ora e' esatta. Allora raccogliamo la legna per farne fuoco, e calore. Nelle ceneri, un fumo che si scioglie in sembianze altre e dona un nome nuovo. Il fumo ascende e convoglia energia sopra la nostra casa. Lasciamo allora che la novita' si manifesti. L'addio e' inesorabile. La crescita e' inesorabile.</p>
<p>MY040 Oggi. Oggi comincia la stagione. La sua conclusione ha inizio. Veniamo ai compiti e le mente si annuvola. I tormenti vanno disciolti sul nascere: qualsiasi ostacolo e' mentale e autoprodotto. Determinare gli obiettivi: meditiamo a lungo su cio' che vogliamo realmente perseguire, visualizziamo nitidamente la meta. Lo scopo rinsalda i propositi e tende il filo della motivazione. Subito persone accorrerranno: prestare ascolto ad ognuno e decidere autonomamente. La nostra realta' e' unica e irreplicabile: nessuno puo' sosituirsi a noi. Il se' va fecondato: ogni attivita' secondaria, accessoria toglie tempo ai nostri bisogni naturali. L'aria e' gia' densa di pensieri: idee dell'uno giungono all'altro, intuiti esplodono. Ricettivita' e' prontezza: nero su bianco lo spunto sublime.</p>
<p>MY041 Sistema. I pianeti intorno al Sole. Le forme, estensioni della mente. Il nostro carattere stellare racchiude vari aspetti: le nostre forme conferiscono una fisionomia unica. La complessita' risultante viene alla luce attraverso il Sole della consapevolezza. Ogni parte di noi ruota e perche' il nostro sistema viva al pieno delle sue facolta' e' necessario esprimere ogni lato del se'. Una personalita' ricca e' Universo in espansione. Se tutti i nostri aspetti si alternano l'equilibrio diventa possibile. Sentimenti, istinti e emozioni devono, come i pianeti, mantenere un costante ordine di rotazione: in questo modo vi e' posto per tutto e ogni eccesso e' vinto. Come il sole brilla al centro del nostro Sistema, cosi' la saggezza deve trovarsi al centro delle nostre varie virtu'. Se la mente saggia e' forte, le parti costituenti la nostra vita seguiranno regolarmente il loro corso, e non vi sara' pericolo di deviare.</p>
<p>MY042 Segreto. Distratto il fiore, muore il campo. La morte comincia nella nascita. La nostra nuova attività va mantenuta segreta. Non comunicata. Essa vivrà alimentandosi dei nostri pensieri. La sua rivelazione costera' l'insuccesso. Se espressa, essa gradualmente sopporterà la distrazione dal suo concetto di successo. La stagione si apre e una nuova aspirazione inizia. Cuociamo a fuoco lento: mai bruciera' cio' che avremo preparato. Stendere gli ingredienti con cura in gran segreto, nella penombra nostra. Il vero esiste poiche' celato. Ogni eternita' e' irrivelata.</p>
<p>MY043 Parte. La parte e' intero. L'individuo assolve alla sua responsabilita' collettiva nel suo essere interamente parte. Gruppo e' uno: Monadi non scindibili formano e alimentano catena produttiva e ciclo alimentare. La reciproca influenza non puo' scomporsi: il gruppo plasma se stesso attraverso la cooperazione. Il valore del gruppo e' superiore alla somma degli individui che lo compongono. Quando agire e quando prestare ascolto: e' lo stesso gruppo a dettare il ritmo. La sensibilita' per riconoscere si acquisisce con tolleranza e apprezzamento. Partecipi di numerose relazioni, dalla vita familiare a quella di gruppi e comunita', torniamo parte. Il gruppo vive di ogni espressione individuale e si alimenta degli interventi di ognuno. Vera leadership e' combinazione di iniziativa e umilta': guidare restando nell'ombra ed offrire al gruppo di esprimere ogni sua facolta'. Il leader mostra di conoscere la direzione in cui procedere prima degli altri ma attraverso gli altri esprime tale confidenza. Nella realta' l'individuo e' parte del cosmo e membro del gruppo stellare. Allora vento e pioggia andranno ascoltati. Una sottile influenza conduce al successo.</p>
<p>MY044 Vive. La spiritualità e' viva. Spiritualita' non e' sentimento. Non pensiero soltanto. E' forma di energia, porzione fisica di natura. Flusso di energia precisamente situato nel nostro corpo. Una precisa fisiologia sovrintende alla espressione del nostro spirito. Avendo cura dei naturali flussi che scorrono nel nostro corpo, possiamo purificare il nostro spirito e riportarne alla luce le mirabili facolta'. I seguaci del Tao considerano l'illuminazione un processo psico-fisico, non mera comprensione intellettuale o esercizio dei sentimenti. La meditazione consente al seguace del Tao di risvegliare la sua energia, di convogliarla verso l'alto, di esprimerla. Dai genitali la forza corre lungo la colonna vertebrale e durante il suo percorso giunge a nutrire reni e i vasi sanguigni, sino alla base del cranio ove stimola la parte inferiore del cervello. Sulla sommita' della testa il flusso esplode nel potenziale subconscio dell'individuo e comincia la sua discesa. Nutre gli occhi, i sensi e gli organi vitali. Dall'ombelico fa ritorno alla zona lombare e di qui ricomincia un nuovo ciclo.</p>
<p>MY045 Estremi. All'estremo, l'ente e' distrutto. Per conservare qualcosa, tenerlo nel mezzo. L'opposto abita lo specchio. Non c'e' contrario senza ente poiche' la doppiezza e' propria dell'essere. I contrari, l'uno all'altro avvinghiati sono la stessa unita'. Testa e coda dell'animale battono la vita come una moneta lanciata in aria scandisce il tempo. L'uno determina l'altro, come il caldo tende al freddo e viceversa. L'alternarsi e' continuo, notte dopo giorno. Quando l'ente giunge al suo estremo, muta. Frusta la pelle invernale e viene al suo opposto. L'inverno riposa nell'estate. Se vogliamo eliminare qualcosa, sara' sufficiente condurlo all'estremo. Due sono i momenti per abbattere un albero: quando e' tanto alto che rischia di cadere da solo e quando e' tanto piccolo da poter essere sradicato. Nella via del mezzo l'amore resta.</p>
<p>MY046 Scalata. Le montagne sacre cinesi sono da secoli meta di viaggiatori spirituali. Scritture e libri sacri narrano di monti intellegibili che a domanda rispondono. Il cercatore si incammina verso la vetta e ascende. Ogni passo e' conquista. Determinante e' la gradualita': se il passo e' avido i piedi si elideranno. Ogni passo e' unita'. La conquista e' un insieme di Uno. Lungo il cammino il viaggiatore e' solo e frequenta la sua parte interiore: la vetta racchiude ed esprime il vero. La meditazione e' picco mentale. Reale esplorazione, la meditazione e' processo complesso che cela la sua vetta conoscitiva attraverso vari gradi dell'essere. Gli spiriti della montagna vengono conosciuti attraverso la preghiera e il sentiero dell'integrazione individuale. Lo scalatore affronta la montagna con se stesso, senza altra compagnia. Scalata e' introspezione, ascesa. Ogni varco si schiude una volta raggiunto. La montagna pu o' cambiare e offrire tracciati sempre diversi.</p>
<p>MY047 Contrario di morte. Il contrario di morte e' nascita, non vita. Vita ed esistenza: due concetti distinti, da non confondere. Piu' volte nasciamo. Vita e' percorso che ogni entita' conduce e che nell'illuminazione si conclude. Esistenza e' comparsa fisica sul pianeta che viene alla morte. La Vita non conosce fine: essa e' impermanente e mai soggetta a inquinamenti. Oltre la dualita' dei contrari, oltre l'Universo visibile, ogni entita' e' sempre, di nuovo, parte. Nella sinfonia del cosmo: ogni particella viene di nuovo alla luce dopo miliardi di anni ed evolve o involve nel suo gioco carmico. Ogni regola, norma o criterio delle societa' in cui si vive sono riconducibili esclusivamente al sistema di Esistenza e non direttamente connessi alle le leggi assolute che regolano l'Universo. Allo stesso modo i concetti di Bene e Male pertengono alla dimensione relativa di societa'-contesto.</p>
<p>MY048 Rastrello. L'aria estiva afosa muta in foglie rossastre che cadono gelide e tornano fiori. In estate il cielo caldo e umido sembra produrre apatia ed inerzia. La fiacchezza sopraggiunge e siamo provati. Solo al termine della stagione giungono gravide le nuvole: l'afa e' subito aria fredda e penetrante. La sfera celeste ruota e gli uomini cambiano. Se il cielo e' soggetto a cambiamenti il nostro reale e' soggetto a veri e propri stravolgimenti. Se qualcosa affatica il nostro passo la via d'uscita e' naturale. Nulla e' eterno, ogni controversia puo' essere risolta, e' solo questione di...tempo. Se la stasi e' causata da scoramento possiamo recuperare il nostro rapporto con la transizione e realizzare le prospettive di cambiamento future. Necessario e' agire non appena un'opportunita' si presenta: il cambiamento offre dei vasti spazi e occore essere pronti. L'aria polare passa come un gelido rastrello e le ghiande cadono come proiettili, mentre un nuovo vento irrompe d'estate.</p>
<p>MY049 Nel buio. L'avverso e' sleale? Vi sono istanti di tensione: congiunture di sfavore astrale cadono nel nostro giardino. "Ma cosa ho fatto?". La pace è ad un tratto minacciata da un grido di instabilità. E' una smorfia di dolore che compare allo specchio. Ma il sole, non visto, si dona. L'improvvisa contrarieta' non è sempre generata da nostro errore. Accade prodotta da supercause nell'unico flusso in cui e' manifesta la multidimensionalita'. Occorre a tal punto facolta' di analisi. Un'esercizio di razionalità e freddezza distrae da un ingiusto allarmismo. Siamo davvero coinvolti? Tutto questo ci riguarda personalmente? Opportuno tornare allo specchio, respirare nel buio. La tempesta si apre e si chiude. Capiamo quale ruolo abbiamo vuoto nel generare la disarmonia. Capiamo cosa potevamo fare al trimenti.</p>
<p>MY050 Giardino Imperiale. Nel giardino dell'Imperatore la luce e' a Terra. Il Sole si specchia nel verde della Terra. Il raggio e' e mai, abbandona il suo centro. Il Sole e' nella terra. Il verde si gonfia e si illumina tendendo al vento. La luce puo' essere vista. La luce puo' essere colta e conservata. Se l'occhio attraversa il giardino la luce penetra. La luce vista e' partecipata, attraversata, ritenuta. Sapremo guardare la luce e vederla al di la' dell'erba? Ogni sentiero nel giardino dell'Imperatore e' l'unico sentiero possibile. Nonostante la multidimensionalita' dei percorsi e la varieta' delle combinazioni, un unico e solo sentiero potremo scegliere. Non c'e' ragione di maledire una scelta. Lo scelto e' tutto cio' che spetta.</p>
<p>MY051 Spolverare. Cosa affligge? Il pensiero grave e' un carico non indifferente che deve svanire. Non ci sono alternative: le contrarieta' vanno dissolte, eliminate attraverso la pratica della concentrazione. Strutture artificiali imposte dal pensiero feriscono improvvisamente mentre siamo alla guida o semplicemnet camminando. Un pensiero rauco, di dolore oscura completamente il sole. Cosa fare? Non crederlo vero. E' un'illusione che viaggia nello spazio, nell'aere magnum dei pensieri di ogni individuo. E' una corrente verso il basso che trascina improvvisamente. Tali congetture non sono reali, ne' si fondano su aspetti negativi della nostra personalita'. Attraverso inspirazione ed espirazione ci accorgiamo dell'intruso e lo espelliamo certi della sua insolenza e stupidita'. La polvere della mente e' cosi' dispersa e ogni positivita' rinasce.</p>
<p>MY052 Solstizio. Il Sole è alto. Attraverso i suoi raggi veniamo al celeste. Dal centro alla sua estremità, il raggio è amore. Il raggio informa ciò che coglie e desta la notte nel mattino. Una eredita divina resiste al buio. Il nostro cuore splende non visto. Sole di notte, grido in una canzone. C'è una naturale vocazione all'estate la sua fecondazione segue alla primavera. Sabbia impercettibile di un tempo che scorre fra le dita. Quanto possiamo dare ancora ? Quanto possiamo donare oggi? Un tuffo, un lancio, una vocale, una corsa, un'opera, un viaggio. Assicuriamoci di danzare. Esplodere senza scoppiare mai. Estivi, lasciamo il cruccio. Il Sole è alto. Un viso illuminato può qualsiasi espressione.</p>
<p>MY053 Sani. Medicina è pensiero. Di là dall'efficacia dei rimedi chimici e farmacologici, il nostro organismo può curarsi nel quotidiano attraverso il controllo dei pensieri. Scoria e inquinamento mentale debbono essere debellati ma soprattutto prevenuti. Perchè pensieri negativi non alberghino nei nostri giorni dobbiamo esercitare regolarmente il sorriso. Spruzzare la mente con la più fresca essenza. Il sorriso non è maschera sociale o deterrente della noia. Il sorriso è naturale espressione di un ordine mentale. Se sappiamo congiungerci al nostro destino, se possiamo accettare che ogni accadimento sia il risultato perfetto di eventi precedenti, se comprendiamo l'illusorietà dell'esistenza, il sorriso apparirà naturalmente. Sorriso è inoltre concime. Come viene a noi? Quali sensazioni ci procura? Proviamo a cristallizzare, a percepire con precisione la nostra reazione ad un sorriso. L'apprezzamento si specchia immediatamente in un senso di sanità e leggerezza.</p>
<p>MY054 Colpo. Combattimento è danza. Meditazione in movimento: una consapevolezza che pervade ogni organo e congiunge il sè alla vittoria. Colpo è atteggiamento dell’acqua, dell’adattamento: un gesto liquido che accoglie la forma del suo contenitore. Nel suo scorrere nulla è evitato: l'azione è incomprimibile, inesorabile. Per portare il colpo alla vita focalizzare la propria attenzione sul respiro, vera via alla trascendenza. Siamo postura, corpo dentro il respiro: un lento e armonico fluire delle labbra esplode nella parola-silente, un ideogramma non pronunciato che ferisce soltanto se visualizzato. Sciogliere le articolazioni, distendere e rinforzare l’area addominale, allungare e irrobustire i muscoli. Arte marziale è tecnica e filosofia. L'arte della mano vuota è circolazione dell'acqua pura nella nostra mente, Imitazione del perfetto istinto animale.</p>
<p>MY055 Danzare. Danza valore in sè. Viaggio estetico e culturale, Compostezza in musica, eleganza dello spirito. La sua potente carica espressiva ci appartiene. Ci lasciamo e ci ritroviamo in danze sfrenate, che sellano il suono e ci guidano verso il sè. Meditazione ad occhi aperti: a braccia spalancate lasciamo la materia e torniamo vibrazione. L'uomo diviene strumento musicale e giunge ad uno stato d'estasi, libero. In cerchio, per mano, è danza sacra. Un ballo tondo all'aperto consolida il gruppo. E' lo spazio celebrato: i legami di solidarietà sono rafforzati e l'amicizia fiorisce. L'esecuzione è il suo compimento. La richiesta è ottenimento. Danza è esperienza individuale. In onda un processo di armonizzazione personale. Consapevolezza di un livello più sottile e profondo, presente in ognuno, ovunque.</p>
<p>MY056 Recettore. Le onde si allungano e ci colpiscono. Il loro raggio improvviso si slancia e riflette contro i nostri occhi. Allora percepiamo il colore: l'impressione si forma e l'opinione matura. Non v'e' recettore oltre il se'. Ogni cosa viene alla luce nei nostri occhi. Ogni cosa avviene alla luce dei nostri occhi. Siamo al centro del nostro punto di osservazione, sempre. Possiamo allora potare i rami secchi delle illusioni: non c'e' continuita' nei pensieri 'commerciali', nelle distrazioni triviali, nelle sfide che altri vorrebberro ci appartenessero. Che il nostro riflettore si curvi e colga il prossimo messaggio. La mente scegliera' il fiore, noi dobbiamo lasciarlo nel campo e accudirlo.</p>
<p>MY057 Balzo. La preda non sa cosa la tigre farà. Un'opportunità ogni pensiero. Necessario approfittarne. La tigre a volte si avventa sulla preda, altre volte osserva soltanto, ma sempre agisce. Il pensiero giunge, immediato, inatteso. La sensazione di opportunità è un istante. La tigre scorge la preda, e decide cosa. Il suo intuito afferra l'animale. Nel momento in cui la tigre e' preparata a cacciare, la preda viene braccata senza alcuna esitazione. Nessun senso di colpa, nessun ripensamento interferiscono con la purezza dell'azione. E' tempestività naturale. Qualunque evento si manifesti nella nostra esistenza, la realtà subirà un cambiamento. Saremo in grado di incidere sul cambiamento? Tempestività è interazione e direzione del cambiamento. Possiamo incanalare la corrente, modificare le circostanze e poi abbandonare il flusso come un uccello che cambi porzione di cielo. In qualsiasi modo scegliamo di comportarci non dobbiamo mostrare alcuna apatia. Solo allora saremo pronti, solo allora saremo in grado di scegliere.</p>
<p>MY058 A cielo aperto. Contrario di morte e' nascita, non Vita. Vita non è esistenza. Esistenza è percorso che le entita', fra cui l'uomo, compiono sulla scia dell'illuminazione. L'esistenza si risolve nella nostra comparsa fisica sul pianeta e si conclude con la morte del corpo. La Vita non conosce fine: impermanente, essa non e' soggetta a inquinamenti. Vita e' l'immutabile, l'inalterabile, dimensione che trascende gli opposti. Al termine dell'Universo visibile ogni entita' sara' di nuovo fusa in una immensa sinfonia cosmica: tutte le particelle cosmiche dopo miliardi di anni di gestazione ri-esploderanno e genereranno un nuovo Universo. Le esistenze si susseguono ciclicamente: ogni istante a cielo aperto è occasione di riflessione e crescita. Nel gioco cosmico immutabile, ogni regola, norma o criterio della societa' in cui viviamo sono comprensibili esclusivamente alla luce del relativo sistema di riferimento. Allo stesso modo i concetti del Bene e del Male con i relativi derivati sono appannaggio delle civilta' e delle societa', quindi dell'esistenza, non della Vita.</p>
<p>MY059 Incontro. Il Tutto e il Nulla nell'Uno. Fine e principio. Evasione e moderazione in egual misura. Alla dispersione di energia corrisponda un eguale assorbimento. In noi buio e luce si alternano: gli estremi non sono che manifestazioni della realtà medesima. Il nostro spirito contiene gli opposti e li alterna al richiamo dei pensieri. La nostra vita terrena e' avvinta alla lotta fra i contrari ma l'essenza della nostra esistenza consiste nel raggiungere l'equilibrio superiore dove non vi è più scontro. Superare gli opposti è raggiungere armonia, ottenere la mediazione fra i lati divergenti del nostro temperamento. Nella congiuzione ogni diveregenza svanisce: nell'Unità, il Tutto e il Nulla coincidono. Superare gli opposti e' comprendere appieno il significato del relativismo che permea la realta'. L'illusorieta' dei contrari è allora dominata. Dobbiamo meditare: colui che meditando comprende, dissolve la materia. Colui che vive di sole azioni, disperde l'energia.</p>
<p>MY060 Vibrazione. Vibrazione è suono, colore. Il suono di un applauso è chiaro ma quale suono è prodotto da una sola mano? Nella caverna il suono esterno penetra nella roccia e viene attutito. Il suono viene ritenuto e restituito nel silenzio. Se rientriamo in noi, possiamo percepire il battito del cuore e il nostro respiro. La quiete contemplativa distoglie dal clamore del giorno consentendoci di udire l'impercettibile. Quando ascoltiamo con lo spirito, nella totale astrazione, il suono interiore rivela. Nel silenzio possiamo fare ingresso: è un canale di comprensione che si dilata strada facendo restituendo intuiti e antiche idee che ancora ci appartengono. Il suono piu' profondo e' muto. Il paradosso verrà sciolto con la meditazione: colui che pratica è a conoscenza della congiunzione fra silenzio e comprensione. Proprio da tale confluenza emerge la forza della meditazione.</p>
<p>MY061 Alla Fine. Fino all'ultimo. La vittoria si consuma nell'ultimo istante e sino ad allora combatteremo. Nella dinamica della battaglia il momento finale è determinante. Se esausti, dopo aver concesso ogni forza possiamo ricorrere a visualizzazioni positive. Possiamo proiettare sul nostro reale una scena di nuovo inizio: allora recuperando naturalmente le forze assopite. Immaginando di iniziare ancora riavremo le nostre schiere in formazione perfetta e godremo di maggiore motivazione. L'entusiasmo del cominciare può esercitare un'influenza decisiva nell'economia del risultato finale. Andiamo alla fine stanchi ma con la mente scevra da impurità. Se il corpo avrà risentito di sforzi straordinari, la mente potrà esercitare le sue straordinarie potenzialità. Come il sole vive al centro del nostro sistema solare, cosi' la mente sovrintende all'esercizio delle nostre virtu'. Se è la mente a guidare, la battaglia volgerà in nostro favore.</p>
<p>MY062 Apprensione. Cosa preoccupa? Cosa oscura questo Sole meraviglioso? La preoccupazione genera rischi, non li precede. La nostra avanzata civilta' non è attualmente in grado di ovviare a questo frequente equivoco. Non esiste motivo reale, legittimo che giustifichi un nostro stato di apprensione. Qualunque sia il motivo, e' certo che preoccuparsi non serve a nulla. La preoccupazione e' solo un interesse vincolante che sopprime le nostre emozioni logorando corpo e mente. Le esortazioni a "non pensarci" possono essere altrettanto improduttive. E' necessario comprendere che la preoccupazione è causa di pericolo. Pensieri non controllati di un problema imminente possono generare e sviluppare il problema stesso. Il futuro non giunge. Viviamo in un "adesso" eterno. Possiamo ovviare a qualsiasi avendo cura dell'"ora". La nostra esistenza è dono eterno. Se il nostro pianeta soffre, non soffrirà. La preoccupazione e' un vizio che si muta nella magrezza dello spirito e conduce alla dipendenza da eventi virtualmente "preoccupanti". Intolleranza razziale, squilibrio economico e guerre internazionali si risolveranno naturalmente secondo un processo carmico inarrestabile. Se ci preoccupiamo la nostra azione viene svuotata della sua facoltà generatrice. Mantenere la calma ci consentira' di dominare situazioni sconcertanti: cerchiamo di offrire concretamente il nostro aiuto perpetuando le nostre attitudini. Se vi e' buona azione, non ci sara' preoccupazione.</p>
<p>MY063 Tao Spiritualita' non è solo attività della mente. Nel corpo umano vive energia fisica che viene risvegliata attraverso la meditazione. Attraverso esercizi di concentrazione il seguace del Tao riesce a richamare l'energia verso l'alto. La forza parte dai genitali e ascende lungo la colonna vertebrale; percorre i reni e i vasi sanguigni, e attraversando la base del cranio stimola la parte inferiore del cervello. Raggiunta la sommita' il fiume di energia sfocia nel subconscio. La pratica spirituale e' attivita' da svolgersi quotidianamente: qualunque sia il risultato raggiunto oggi, domani dovremo continuare il nostro cammino. Di giorno in giorno il progresso e' quasi impercettibile, tanto che tutti i nostri sforzi ci appariranno inutili; per questo e' difficile alzarsi ogni mattina e trovare sempre l'entusiasmo per continuare, ma e' cio' che dobbiamo fare. Il Maestro rinsalderà i nostri propositi e ci condurrà oltre la ripidità dei sentieri. Gradualmente ci avviciniamo alla destinazione, e mentre ascendiamo è possibile ammirare il paesaggio. La vetta esiste, indipendentemente dalla nostra stanchezza. Il successo nella vita spirituale non e' dato da eventi eccezionali, ma da una dedizione quotidiana. Come ogni fenomeno vive della combinazione tra la materia fisica e gli stadi più elevati della coscienza, cosi' il successo sarà continuazione del nostro esercizio fisico e mentale.</p>
<p>MY064 Gruppo Collaborazione. Quando guidare e quando seguire. All'interno di un gruppo siamo parte dell'Uno. Venendo a contatto con i nostri collaboratori siamo parte indivisibile dell'organizzazione. Vive un rapporto di influenza reciproca che influenza il mediato e il mediatore. Saremo noi ad intervenire, saranno gli altri ad intervenire in noi. Nella discussione entra in gioco l'intuito: per esercitare la nostra influenza è necessario comprendere quando e' giusto agire, quando e' opportuno tacere, quando gli altri sono ricettivi e quando non prestano attenzione. Riuscire in ciò richiede naturalmente esperienza, e per acquisire la sensibilita' necessaria bisogna essere partecipi di numerose relazioni. Fondamentale è accrescere il numero delle nostre relazioni e la loro frequenza. Qualora fossimo ostacolati nelle nostre iniziative dovremo fondere il nostro punto di vista con gli altri e raggiungere una soluzione nella concertazione. Se invece avremo successo, non potremo smettere di produrre ma dovremo inpegnarci nell'organizzare e realizzare al meglio la volontà del gruppo. Vera leadership e' combinazione di iniziativa e umilta': riuscire a guidare non visti, muovendo le naturali correnti della discussione. Il gruppo reagirà con piacere una volta conosciuta la direzione in cui procede. Il credito sarà naturalmente accordato quando la sottile influenza che ha condotto al successo verrà alla luce.</p>
<p>MY065 Comprensione Genitori. Quali giuste aspettative? Giusto andare ora. Madre e padre sono accanto. Pronti ad offrire aiuto. Puntualmente pretendiamo le loro attenzioni ed esercitiamo nei loro confronti particolari aspettative. I nostri genitori non hanno frequentato una scuola per esercitare il loro ruolo. La buona fede può mitigare i loro errori. Essi hanno la responsabilita' di educarci e possiamo concedere loro di giudicare nei momenti di incertezza. Possiamo offrire loro questa opportunità e anche di sbagliare intrepretazione a volte. Sentono di doverci accompagnare ma in alcuni casi non sono pronti a prendere le distanze quando siamo capaci di decidere autonomamente. In quel momento è opportuno recidere il cordone ombelicale. Il loro ruolo è fondamentale ma deve terminare nella nostra consapevolezza di essere autonomi. L'ìndipendenza intellettuale è indispensabile per raggiungere il sè. Nella meditazione torniamo nulla e gli affetti tornano energia.</p>
<p>MY066 Eco Questa porzione del reale e' viva. Entità, vuoto a vuoto, vengono a contatto. L'Uno soffia nei corpi e vibra nei colpi di vento. Il moto di energia pulsa all'interno degli oggetti e ne determina la durezza. La densità è respiro. Vita e' ovunque: Materia e non materia galleggiano nell'anima del mondo. Unità e interezza determinano una vicinanza incorruttibile e una interazione continua. Ogni gesto nostro produce un effetto. Nella prossimità estrema dell'altro le nostre decisioni germogliano e stimolano reazioni. Non possiamo evitare l'azione: anche se decidessimo di non muoverci, di tacere, di attendere, la nostra decisione produrrebbe degli effetti. Necessario è essere responsabili dell'azione poichè questa non si interrompe. Essa si muove e come una eco ripetuta, soffia parole nuove.</p>
<p>MY067 Meditazione, di nuovo C'è un stanza del giorno dove possiamo cambiarci. Uno spazio rimasto Vuoto. Conquistiamolo. Lasciamo ciò che non ci appartiene e assumiamo la posizione del Loto. Distogliere la mente dalle cose esterne, Osservare la consapevolezza dall'interno. Quando un pensiero sta per sorgere, eliminiamolo immediatamente. Mentre lo eliminiamo, un altro giunge. Restiamo calmi. Respiriamo. Inspirare per sette secondi. Trattenere il respiro per sette secondi. Espirare per sette secondi. Nessuno ci desidera in questo momento. Nessuno ci sta chiamando. Ricominciare. Anche se non abbiamo manifeste fissazioni, non abbiamo sradicato del tutto i pensieri vaganti. Lavorando diligentemente calmeremo la scimmia. Non soffermiamoci su nulla, restiamo concentrati. Questo è il metodo. La sua riuscità non è in discussione. Ricominciare.</p>
<p>MY068 Superamento Spiritualità è superamento. La più profonda aspirazione dell'uomo feconda l'umanità nella sua inclinazione alla trascendenza. Necessario è resistere alla vanità dell'ascetismo: essa non produce alcun beneficio e distoglie dal vero obiettivo dell'azione. La ricerca di un ordine superiore, della dimensione di sacralità è possibile tramite la meditazione. Essa estende le facoltà della nostra mente e pone in contatto col divino. La meditazione è veicolo di spiriualità secondo ogni religione. Dalla contemplazione essa fluttua sino alla compenetrazione del divino. Ogni cultura presenta l'aspirazione al contatto con Dio: di fronte al divino, gli uomini hanno pronunciato suoni e scolpito immagini. Ogni religione postula l'esistenza di un'unica sorgente divina. Immergersi nella mente è purificarsi dagli inquinamenti visivi. I nostri occhi si stancano di guardare e chiudendosi, cedono il passo all'occhio della mente.</p>
<p>MY069 Buio Fra le nevi, di notte, il lupo. La neve nei fiocchi, oltre la finestra. Un lupo, solitario, quieto, incede nei ghiacci. Non v'è animale a miglia di distanza. Nell'habitat bianco, egli è forte e solo. Perfettamente in grado di badare a se stesso. Il rifugio verrà. Le prede anche. Nell'orgoglio della sua identità, il lupo è parte dell'Universo. Quanto dobbiamo cercare al di là? Quante mani dobbiamo stringere per sentire le nostre? La forza del branco batte in ogni individuo. L'autonomia è auto-rappresentazione. Sapersi. Ri-comprendersi nell'Uno. Pensiamo a quali aspetti della nostra personalita' ci impediscono di essere autonomi: da questi dobbiamo cominciare nella cura di noi stessi. Interrompere ciò che ci allontana dal sè. Il buio fa il cielo di notte più luminoso. E necessario camminare, perdersi. Vagare nell'oscurità del bosco.</p>
<p>MY070 Con cura Lavarsi nel mattino. Sciacquare via le impurità. Purificare lo spirito.  Acqua. Siamo di nuovo alla luce. Al mattino laviamo lo specchio, con cura. La pratica dell'esistenza inizia con la purificazione. Il corpo è la nostra nobile forma: la sua pulizia è necessaria perchè possa contenere lo spirito. Sciacquiamo via i sogni, dissolviamo le illusioni, le angosce del sogno brutale. Cogliamo l'illusorieta' della vita: osserviamo lo specchio e affondiamo una mano nella superficie d'argento. Con la purificazione lo specchio riluce e riflette la parte più bella di noi. Purificandoci possiamo guardare attraverso. Se ci nutriamo di cibi cattivi, ci intossichiamo, e lasciamo che la sporcizia si accumuli dentro di noi, gli Dei, disgustati, ci lasceranno. L'Unità è il fine ultimo. Lasciamo le illusioni, gli acciacchi, le confidenze. L'Acqua è nutrimento.</p>
<p>MY071 Posizione Come seguire il Tao? Naturalmente. L'airone è fermo nell'acqua, si muove sol quando uno spostamento è necessario. L'airone non pensa, non si lascia andare alla confusione o alla sonnolenza: la sua e' lucida immobilita'. Se fermo, vigila imperturbato nella corrente. Nell'attimo in cui il Tao si dona nell'intuito, l'animale coglie l'occasione, senza indugio ne' premeditazione. Colpito il bersaglio, l'Airone fa ritorno indisturbato nel suo stato di quiete. Se non avesse individuato la posizione giusta nella corrente e non avesse atteso con pazienza, l'occasione non sarebbe giunta. L'azione è perfetta sintesi di prontezza. Se non ci troviamo nel luogo giusto al momento giusto non vi sarà opportunità; al contrario, se la nostra azione e' in armonia con il tempo e con il luogo, potremo colpire. Ricordare di essere vigili: prontezza è attenzione al silenzio. Non è sufficiente sapere il luogo dell'opportunità, è necessario recarvisi in tempo. Consapevolezza, posizione nella mente.</p>
<p>MY072 Metalli azzurri Camminare e sentire scorrere l’universo. Un abbraccio profondo cinge l'ultima molecola. Il sole, accanto. I nostri sensi vibrazioni scomposte, scossi dagli oggetti. Respiriamo con altri polmoni, vediamo attraverso altri occhi, conosciamo il mondo attraverso altre mani. Nasce un fiore da questo Amore. E metalli azzurri dai riflessi d'argento. Tutto accade prima e da sempre. Il vento soffia e ci sfugge. Non possiamo afferrare la musica, con il cuore in gola continuiamo a cantare. Proviamo un bene incomprensibilmente profondo. Un bene che non ci spieghiamo. E' un canale di energia potentissimo di cui percepiamo ogni sussulto. Imbevuti di una luce accecante a volte perdiamo il senno. A volte, la persona cui abbiamo rivolto il nostro canto, non trattiene l'armonia. Amore è dentro: l'aria che respiriamo, il tessuto della maglia del mondo, il colore stesso della realtà. Il tempo plasma le forme. Splenda la gioia nel cuore poichè la luce è ovunque. Quando la musica cessa continuiamo a danzare. Uniamo i punti di noi e la stella appare.</p>
<p>MY073 Incisione C'è un foglio bianco, e una penna accanto. C'è un sentiero da tracciare. Il bianco avanza: la pressione della carta respira e i suoi pori si dilatano. Elettroni in continuo movimento scaldano la superficie e il colore del foglio sembra cambiare. La penna si muove ad un nostro cenno. L'uomo è artista e incide il bianco con il proprio intuito. Il segno porta con sè il concetto e la sua stessa elaborazione. Allora in un solo istante il lavoro è completo e l'immagine viene alla luce, come fuoco da una scintilla. Il primo segno viene impresso con la forza dell'intuizione: creare e' seguire l'istinto che ci attraversa in una frazione di secondo. L'intuito ha la rapidita' della luce e vede riuniti causa e effetto, tempo e spazio, domanda e risposta. Con lo studio esercitiamo la ragione, attraverso la meditazione comprendiamo l'intuito. Le nostre scelte nella vita non sono esclusivamente frutto di ragionamenti deduttivi ma in buona parte di rivelazioni, scintille di sapere che possono essere fecondate solo attraverso la consapevolezza. E' opportuno saper riconoscere l'intuito e accettare di aver deciso senza l'aiuto del ragionamento. Anche se il primo segno impresso nella carta non sembra rivelatore, è corretto confidare nella sua futura utilità.</p>
<p>MY074 Gelo Come il sole risplende e riscalda, così il Tao produce vitalità nell’intimo, dove alloggia lo spirito, nella mente. E' gelo. Il vento morde il viso e e le ossa stridono. La strada e' gelida e i carri si arrestano. E' accettabile tutto cio'? Le acque si raccolgono e compatte, si ghiacciano. Pensare e' arduo ma il cuore soffia le sue fiamme d'arancio e il fuoco interiore nasce. Nel bianco silenzio, fra le case, s'ode il crepitio di una candela. La luce interiore si alimenta della natura e brilla come sole sulle nostre esistenze. La mente puo' generare il suo tempo attraverso la consapevolezza. Il pensiero porta l'immagine che vogliamo e la stagione che desideriamo. Nella serenita' splende di nuovo il Sole. Come Lao-Tze volle: “la luce spirituale nasce dall’interiorità, e quando gli uomini sono interiori e raccolti, le loro facoltà interne si acquietano, i loro pensieri sono tranquilli, i loro occhi e le loro orecchie sono chiari, ed ossa e tendini sono forti. Diventano autorevoli, mai polemici, sono fermi e forti, mai stanchi; giusti in ogni cosa, mai inadeguati.” Meditiamo per alimentare il nostro Sole. Meditiamo per fare luce.</p>
<p>MY075 Fuoco. L'anno e' ripartito: abbiamo focalizzato il nostro obiettivo? Abbiamo esercitato una volonta' sul nostro presente? L'indistinto va definito. Gli elementi a nostra disposizione erano sufficienti: ognuno deve aver giocato un ruolo nella decisione finale. Se non abbiamo ancora fatto chiarezza sull'obiettivo finale, dobbiamo cominciare ora. Oggi e' il secondo miglior momento per iniziare. Bandire ogni ricreazione che distragga; bandire ogni attivita' che aggiunga confusione. Allora silenzio, meditazione. Nella pace assoluta respiriamo ed inspiriamo profondamente per eliminare le scorie. Innanzi a noi cio' che davvero vogliamo: un cerchio che si restringe e diviene punto. Un fuoco che attrae tutta la nostra attenzione. Il fuoco che contiene e arde il se'. La ricerca continua deve interrompersi: non c'è successo nel girovagare senza meta, nella passiva accettazione degli eventi. Oggi facciamo chiarezza.</p>
<p>MY076 Così come La luna al di sopra dell'acqua. Il riflesso è perfetto. Confonde, l'agitazione. I contorni della luna tremano e la nostra vista si appanna. Se le acque sono calme, la luna viene riflessa perfettamente. Allo stesso modo la notra quiete interiore può riflettere il divino. La frenesia è il veicolo del dubbio: la lente è rotta e ogni cosa si muove all'interno. Ci sono due modi per controllare gli impegni. Prima che si formino e una volta formati. Nel primo caso dovremo prevenire dosando la nostra disponibilità fisica: sarà opportuno non lasciarci trascinare in attività secondarie o irrilevanti per i nostri obiettivi ultimi. Nel secondo caso valuteremo se continuare la nostra opera dopo una meditazione. Se non faremo attenzione la superficie delle nostre acque si agiterà e la porta del Tao oscillerà. La vera quiete non nasce dallo sforzo ma dalla pace che lo precede e lo segue. Se le acque restano immobi li, da melmose tornano chiare; cosi' come la nostra mente. Come l'acqua e la luna non compiono alcuno sforzo per creare il riflesso, cosi' la meditazione sara' per noi qualcosa di naturale ed immediato.</p>
<p>MY077 Sogno e immagine. Un'immagine sfocata, un ricordo sbiadito. L'immaginazione puo' fare chiarezza, i sogni possono ingannare. Spesso i sogni sono avvincenti: al nostro risveglio avvertiamo un senso di smarrimento o una netta sensazione di benessere. Nessun sogno tuttavia produce una realta' oggettiva all'interno del mondo reale. Un'attivita' mentale simile al sogno e' l'immaginazione, con la quale rivolgiamo i nostri pensieri ad immagini verosimili, osservabili e modificabili. In sogno ed immaginazione il corpo cede il comando alla mente: attorno tutto sembra improvvisamente fermarsi. Tuttavia è necessario ricordare che sogno ed immaginazione, oltre la generica affinità, sono ben distinti per il differente livello di partecipazione della coscienza. Quest'ultima è del tutto assente nel sogno, per cui e' impossibile esercitare un controllo. L'immaginazione invece coincide con un lavoro mentale in cui noi stessi agiamo con giudizio. Tale attività consente di pianificare il futuro: ciò che produciamo è cio che abbiamo pensato. Ciò che sogniamo non sempre si verifica. In fondo, grazie all'immaginazione possiamo avere cose che non ci sogneremmo nemmeno.</p>
<p>MY078 Sorriso Ogni istante è freccia dell'arco. Convogliare le forze è necessario. Nel pasto e nel sonno, nella distrazione e nella lucidità, ogni frazione di tempo e di spazio è fonte di guadagno o di perdita; ogni atto, ogni parola, è causa di un effetto. Nell'economia del mondo un sorriso incide fortemente. Curare i rami non è cosi utile come proteggere la radice. Lasciamo le fronde oggi. Oggi non pensiamo: il pensiero all'illusione e la radice alla terra. Teniamo a noi oggi, questa pienezza ci ha svuotato. Il vuoto ci libererà. Ci stringiamo, ci specchiamo, torniamo al sè che ci attende. Quanto siamo stati via? Quanto non ci siamo amati? Oggi lasciamo il desiderio agli altri e facciamo ritorno al sangue rosso vivo bollente.</p>
<p>MY079 Dissolto è il bersaglio Cosa è reale? Praticare il Tao richiede assenza. La pratica del distacco è necessaria al fine di vincere l'illusione. L'intensa operosità può rendere ciechi: il lavoro deve conoscere intense pause di raccoglimento. La manualità e la cerebralità non devono ingannare: cosa è reale? Reale è il tessuto vivente che compone il mondo. Nel distacco i nostri occhi si dilatano e ogni cosa viene compresa al loro interno. L'illusorietà si rivela nella sua imperfezione e il nostro ruolo diviene chiaro. La pratica del distacco implica il comprendere i fenomeni come sono realmente. Veicolo del distacco è la meditazione. Gli eventi non intacchino la mente: benché coinvolto nell'azione, lo spirito deve restare impassibile. Nell'accettazione totale della sfida non esiste turbamento. Il sorriso si affaccia nel cielo, inesorabile. Non v'è sfida da evitare: ogni compito venga accolto con la gioia spogliata del negativo timore di fallire. Il bersaglio appena colpito deve dissolversi. L'attaccamento non riguarda il praticante del Tao. Egli ha vinto la celebre insoddisfazione dell'uomo che non sa cosa deve fare. Un bambino posa il suo pallone sulla superficie del mare e lo lascia andare.</p>
<p>MY080 Illusione Le strade restano parallele. L'incontro e' un'illusione da cui possiamo evadere. La percezione del duale svanisce nella consapevolezza: l'arco di tempo si allunga e la freccia trapassa il se'. Percorriamo la tempesta attraverso i nostri pensieri; siamo noi ad unire i fiocchi di neve e il vento. I nostri compagni di viaggio riflettono le nostre sagome: quando la mente cessa i suoi svaghi, esse scompaiono. Siamo allora dentro di noi, nel grande e luminoso buio. Procedano gli amici al fianco nostro ma si dissolvano al calar del sole. La transitorieta' dell'incontro regala una particolare intensita'. Capiamo quindi che ognuno e' responsabile di se' e la sola strada da percorrere e' quella individuale. Seguiamo il nostro richiamo. Comunque. Le strade si separano, l'amicizia resta per sempre.</p>
<p>MY081 Fine La fine in un attimo. L'inesorabile tocco annulla ogni cosa. Ciò che vive cessa. La trasformazione si consuma nell'istante divino. Saremo spettatori compiacenti o disperati oppositori? Ciò che è accaduto resta nell'economia del mondo. Ciò che è accaduto rimane, atto estremo ed unico di un comportamento avveduto e ragionevole. Ogni atto permarrà nostro nella condivisione del tempo, nella sua consumazione. Il compito è realizzato al momento della sua consumazione. Nella fine, l'inizio è legittimato. Determinante è percepire la nostra crescita. Ogni giro di ruota è avanzamento. Ogni giro di ruota è nota è l'ultimo suono è musica. La fine è parte dell'inizio.</p>
<p>MY082 Ira L'ira colpisce. Accecati, perdiamo i contorni e il nostro corpo oscilla. Una scarica improvvisa ci coglie, una frustata che s'alimenta d'impulsi generando confusione e instabilità. Un malumore irrisorio, corrotto, che si condensa in odio. L'attimo di sperdimento va compreso dall'esterno, assorbito. Ciò che ci accade richiede davvero una reazione aggressiva? Conserviamo il grido per la battaglia. Nessuna reazione a caldo è l'unica soluzione. Sarà meglio prendere tempo. Nella pace del tempo troveremo la gloria di non aver ceduto. Nella resistenza la massima forza è manifesta. La furia cieca che abbiamo provato può essere dissolta o conservata. Per un combattimento necessario potremo recuperare il nostro grido e sfogliare la rosa della forza. Nessuna negativit&amp;ag rave; dovrà però vestire la nostra azione.</p>
<p>MY083 Libera  Non desiderare il Tao. Allora lo raggiungerai Domina l'attività mentale. Annienta il pensiero vagante. Il non-pensiero è la chiave per meditare. I processi cognitivi consci vanno arrestati: ogni pensiero casuale, vagante va eliminato attraverso la Consapevolezza. L'illusione cessa con la sottrazione del pensiero. La radice è viva, un fuoco divorante scalda la terra. Pota i rami e giungerai alla fonte. V'è un punto oltre il quale non è lecito ragionare. La mente, non influenzata dal pensiero, può tornare libera. Nel buio il desiderio perde i suoi occhi e lo spazio non trasmette onde. Il vuoto può essere abbracciato senza che la Consapevolezza si estingua. Resta calmo, pratica con continuità. Passo dopo passo il cammino si formerà. Ciò conduce alla visione. In caso di dubbio è necessario riflettere. Nel silenzio potrai chiarire ciò che ti allontana dal vuoto.</p>
<p>MY084 Viverlo Succede ora in questo momento. Va bene così: appesi al presente come un sole nel cielo saremo più luminosi. Le opportunità che si presentano sono il frutto perfetto della non causalità. Ciò che accade deve accadere esattamente a noi esattamente nel momento in cui lo viviamo. Favoriti da questo flusso, dovremmo cercare di massimizzare il risultato mostrando consapevolezza per ciò che accade. Piegare la realtà a nostro piacimento è esercizio delicato, la cui difficoltà è da non sottovalutare. In alcuni casi è saggio preservare le condizioni esistenti. Non tutto deve essere mentalmente elaborato: un sano abbandono al presente può consentirci di non perdere opportunità decisive. Non sempre è immediatamente chiaro perchè qualcosa accade ma la fiducia nel presente ci ripagherà: in fine sapremo. Nell'attimo vive il seme dell'eternità.</p>
<p>MY085 Fiamma umida Arriva un pensiero. Prendilo ! Dov'è ? Tienilo. Vivido, fiamma umida può fecondare il mondo. L'intuito alla velocità della luce fa l'ingresso nel mondo delle idee. E' nostro, ci appartiene. Così inopportuno, così pertinente. Saremo in grado di ascoltare? Saremo in grado di rifletterlo nel reale? Quanto a fondo gli crederemo? La buona idea muore se un corpo non la tiene viva. Non è in discussione la bontà dell'intuito ma la nostra capacità di mutarlo in realtà. Allora concretamente dovremo agire. Durante la meditazione affiorano colori, suoni, oggetti. Carta e penna sono necessarie per dare un abito, una forma. Allora fino in fondo, dove è giusto che si arrivi. Dove sapremo perchè.</p>
<p>MY086 Tigre Hu tende le sue zampe verso la preda. E' potenza. Nulla può resisterle una volta sferrato l'attacco. Trasmette la sua vitalità alla sua preda prima di finirla senza esitazione. Danza suadente la sua manovra: il suo piano è risoluto e imprevedibile. Varie sono le sue soluzioni offensive e tutte concepite in una frazione di secondo. L'intuito affilato le suggerisce il tracciato. Lei lo percorre. Lottatrice intrepida, di personalità dinamica, non pone freni al suo impulso. Fortuna è averla accanto: il suo vigore e il suo amore per la vita accendono il compagno destando sensazione e sentimento. Animo ribelle, non segue le convenzioni, ma sperimenta strade alternative. La vena romantica tiene il flusso della passione. Nel buio ispira forte imbrigliando l'energia del silenzio. Forti gelosie in agguato: irrequieta, si lascia sedurre da pensieri dubbiosi. Il sospetto è un tranello in cui ama cadere. Personalità indipendente, fiuta la libertà nella terra e nell'acqua. Si imbatte naturalmente in nuove esperienze, amici e sostenitori le crescono attorno. L'intuito la forza della tigre.</p>
<p>MY087 Tacere La parola detta viene perduta. Nell'atto del conferire viene smarrito ciò che vive nella nostra mente. Il segreto non è più tale e il voltaggio del concetto viene disperso nell'aria. Abbiamo visto i nostri piani smarrirsi, sciogliersi in un fiume di parole. E' necessario pianificare e tale azione impone il riserbo. I nostri progetti si alimentano della nostra concentrazione e richiedono silenzio. La pace è fuoco che nutre i nostri più ambiziosi pensieri. Potremo comunicare il tutto al termine della trasformazione. Mutata la volontà in oggetto, realizzato il piano, potremo rendere partecipe chi vogliamo e gioire del risultato ottenuto. Sino ad allora l'espressione è priva di senso.</p>
<p>MY088 Moto Ogni cosa si muove. La nostra energia è in continuo movimento. Ciò che compone il mondo è in continua trasformazione. Gli incontri stessi sono il prodotto di uno scambio di energia. Si muove il denaro, poichè esso stesso è animato dai suoi possessori. L'amore si distingue per essere continuamente scambiato. Nella nostra relazione, la manifestazione non deve arrestarsi. Le fiamme si alzano al calore della volontà. Comunicare è necessario poichè nulla di implicito vive. Ciò che abbiamo già dimostrato va alimentato quotidianamente. L'amore si muove. Non è contratto da rispettare per il futuro. Non è immagine da contemplare nel silenzio. L'amore è un'entità che si nutre di pensiero e azione. Ogni giorno il primo. Ogni fuoco torni scintilla.</p>
<p>MY089 Respiro Ovunque. La luce è qui. Parte di un organismo siamo vita dal primo concetto. L'idea è nata e il mondo ha nuovo inizio. Nella meditazione perdiamo contorno e veniamo all'indistinto. Attraverso un prolungato ed estenuante silenzio lasciamo libera la mente. Allora ogni istante è fecondo e rivelatore. Carta e penna accanto a noi, in ascolto. Prima di cominciare la meditazione un tema caro da sciogliere. Oltre il silenzio, l'intuito, la soluzione. Nel fuoco primordiale della vita possiamo cogliere nuovi concetti appena nati. Nella pace totale del silenzio ciò che attendiamo, verrà. Il fiore si è mosso. Petali liberi nell'aria. un unico colpo di vento, ognuno cade in punto diverso.</p>
<p>MY090 Cane Un uomo abbaia alla luna. E' consapevole della sua solitudine ma porge se stesso al mondo e feconda la sua esistenza. Non v'è paura nel donarsi, non v'è ragione. Serve un perchè cosmico e questo dona consapevolezza. Egli è onesto, intelligente e sincero. Ogni compito diviene il suo compito e ciò che distoglie, di colpo, scompare. Un profondo senso di lealtà lo contraddistingue. Di alti principi, è ricco di calore umano e il suo equilibrio consente una salda unione con gli amici. Il suo pensiero giunge in un attimo ed è totalmente votato allo scopo. Non v'è rinvio di fronte alla realizzazione, non un minuto lo separa dalla meta. Passione per la giustizia e l'imparzialità animano le sue azioni. Poco pretenzioso, sa andare oltre la discordia e meritare l'accordo. Ben disposto all'ascolto della ragione, non ignora una invocazione d'aiuto. Il suo compito è prestarsi: vagare oltre il corpo e giungere in tempo per aiutare. Gli interessi altrui a volte meritano maggiore attenzione. La statura morale ne fa un esempio e le persone attorno non esitano a credere nel suo modello. Cane è parola mantenuta e affetto eterno. Chi lo sente abbaiare avrà un amico lungo la strada.</p>
<p>MY091 Specchio Ciò che vive all'interno viene alla luce. Ogni atteggiamento rivela l'intimità profonda. Non è possibile velare il sè: ogni nostra attitudine porta in dote il paesaggio interiore. C'è un corso di acqua bianca che vive all'interno: che il fiume non geli. L'arte è veicolo di espressione. Per recuperare ogni goccia del corso d'acqua è opportuno scegliere un'attività. La manualità può plasmare la realtà a suo piacimento. Potremo avere un incontro casuale con tale attività, potremmo aver sempre saputo qual è. Esprimersi è conoscersi e conoscersi è fecondare. Concediamoci giorni tentando ogni attività abbia sfiorato la nostra mente. Mettiamo in pratica quanto di unico sappiamo fare, e non abbiamo ancora fatto. Giochiamo. Nello specchio allora vedremo il sè. Abbracciamolo.</p>
<p>MY092 Errare Accade di sbagliare. Gli errori vanno profondamente rispettati, gelosamente conservati nella nostra mente. Ciò che è accaduto è infatti di vitale importanza perchè la nostra forza possa rigenerarsi. La fonte del miglioramento è la consapevolezza di aver sbagliato. Nel momento in cui riusciamo a tesorizzare degli errori commessi, si offre a noi una fortuna. Possiamo realmente tornare indietro, percorrere la strada più breve, ottenere ciò che desideravamo. E' per questo fondamentale ripercorrere mentalmente, al termine di ogni giornata, ciò che si è fatto. La visualizzazione deve essere lenta e inesorabile: nessun particolare deve sfuggire al nostro controllo notturno. L'operazione ha una precisa destinazione e va condotta fino in fondo. Ciò che non avremmo voluto accadesse può essere cancellato. Faremo allora attenzione a quell'istante in cui abbiamo agito diversamente dal dovuto. Saremo pronti per mettere in pratica la soluzione non appena l'occasione si ripresenterà. Quando tutto sarà riparato, capiremo che l'errore era necessario. E' possibile rivivere il tutto: esiste l'opportunità di non sbagliare ancora.</p>
<p>MY093 Recupero La tradizione è andata perduta. Nel passato gli insegnamenti venivano perpetuati attraverso l'educazione. Ognuno riceveva le fondamentali iniziazioni durante la crescita. Le persecuzioni politiche e l'avvento del materialismo hanno purtroppo messo in crisi tali funzioni. Ricchezza e tecnologia ci hanno gradualmente allontanato dalla via maestra e ciò che un tempo ci muoveva alla vita ora è un'originale superstizione. La strada tuttavia, non è stata smarrita. Attraverso un lento ma inesorabile processo possiamo ravvivare il sangue dentro di noi riacquisendo la consapevolezza. Il Tao è all'interno. Nel qui. Realizzare lo spirito della tradizione richiede tuttavia una volontà forte. E' necessario praticare un rilassamento della mente. Quando i pensieri si affollano sulla fronte, il corpo è in stato di disequilibrio. Un riposo vigile restituisce il primo grado di consapevolezza: essere seduti, nella calma, immersi in un meravigliso silenzio, rigenera e riavvia verso la tradizione. Durante la veglia meditativa gli affanni della mente si placano e l'intimità primigenia si offre a noi. Non vi è più contrapposizione, non v'è discordanza fra senso e ragione.</p>
<p>MY094 Partenza E' momento di formare la volontà. Oggi comincia un nuovo ciclo e devono essere create nuove occasioni. Se avremo una idea chiara e precisa le possibilità si offriranno a noi spontaneamente. La volontà si genera nel silenzio. Il turbine della concentrazione compie le sue rivoluzioni e viene convogliato in un pensiero forte. Il pensiero è punto di riferimento: nell'indistinto della mente può essere visualizzato e la sua immagine dona sicurezza. Disporremo allora del pensiero a nostro piacimento. La nostra volontà attentamente prodotta creerà attorno a noi energia e nuove occasioni si presenteranno. In tal modo l'obiettivo si concederà. Un sorriso interiore deve accompagnare la nostra ricerca. La consapevolezza di non dipendere da ciò che vogliamo ottenere. La consapevolezza di aver il comando. Il pensiero va scelto con attenzione: sia in linea con i nostri piani, sia un'estensione del sè interiore.</p>
<p>MY095 Sfera Una sfera perfetta. Da ogni dove la stessa. In ogni tempo eguale. Ogni situazione presenta i medesimi benefici e costi. Nella multidimensionalità sono conservati gli stessi parametri e ogni piano della realtà propone sfide eguali. Siamo sistematicamente tentati dall'attraversare spazio e tempo saltando da un punto ad un altro. Affrontare la realtà è restare nel luogo dove ci si trova: esso presenta le stesse difficoltà di un luogo alternativo. Non vi è differenza assoluta fra una strada e l'altra: ogni via è soltanto una via. Dobbiamo comunque percorrere un sentiero e non vi è possibilità di annullare le difficoltà. Un uomo sale su un treno e in ogni vagone incontra le stesse persone. Quanto tempo spenderà cercando un vagone diverso?</p>
<p>MY096 Piano Il piano è modello della realtà. Dipingiamo un qualcosa per riprodurre ciò che vediamo: l'immagine impressa è il nostro punto di vista unico, la nostra interpretazione del fatto. Se percorriamo la strada prima di intraprenderla, sapremo cosa ci attende sul cammino. Una pianificazione del viaggio consente di visitare più luoghi con la stessa spendita di energia. Necessario è allora cercare di prevedere cosa accadrà lungo la strada. Questo è compito della mente. Essa compie il suo viaggio prima del corpo e neutralizza anzitempo i pericoli. Ma la mappa non è il territorio. Per quanto dettagliato sia il piano, il nostro cammino è naturalmente soggetto a deviazioni. Insidie e cambiamenti si celano nel labirinto del reale e ogni obiettivo può dissolversi se non siamo concentrati sul presente. Alle deviazioni improvvise devono corrispondere prontezza e tempestività. Perchè ogni attimo contiene un'esplosività tale da sconvolgere ogni atomo attorno a sè.</p>
<p>MY097 Combattimento Combattività è vittoria. L'attimo che precede la battaglia contiene ogni scontro. Nel nostro approccio al combattimento è inscritta la nostra sorte. Respirare correttamente è il primo vero passo verso la vittoria. Inspirare ed espirare continuamente in egual misura produce una concentrazione ottimale. I nostri pensieri allora possano agitarsi come sollevati dalla forza di volontà. Come i nostri arti possono volteggiare nell'aria, la nostra mente dispone le sue pedine sul campo ed allinea una formazione offensiva. Elemento di assoluto valore è la consapevolezza: sapere che si verrà allo scontro in anticipo rispetto all'avversario, è un chiaro segno di forza. Negli istanti che precedono la battaglia si sta già combattendo. Nel tempo unico non c'è alcuna differenza fra presente, passato e futuro. La natura dello scontro è cosi vasta che non sempre comprendiamo di aver combattuto. La naturale contrapposizione fra uomini e cose si risolve in una melodia che accompagna il passo del vincitore.</p>
<p>MY098 Veglia Attendere il momento che sorge. Nella consapevolezza che stiamo per ricevere un'opportunità, tutto è più chiaro. Le nostre qualità, una volta venute alla luce, si fondono con il quotidiano e concepiscono situazioni create appositamente per noi. Il nostro irripetibile carattere deve allora approfittarne: dapprima riconoscendo la situazione propizia e successivamente cogliendo l'attimo con risoluta determinazione. La realtà continua a produrre eventi interessanti alla nostra persona poichè il nostro essere è già un tutt'uno con il quotidiano. Perciò sia il nostro carattere più profondo libero di esprimersi poichè solo allora godremo di manifeste occasioni. Quando il momento sorge, tutto è limpido: stiamo per esprimere qualcosa che è nostro. Allora il nostro odore si diffonde nell'aria e nel momento in cui sferriamo il colpo vincente, ci accorgiamo di essere terribilmente a nostro agio.</p>
<p>MY099 Quiete Tutto in una sola giornata, come al solito. Perchè tutto questo? Tentati da una catena di bisogni prodotti e soddisfatti sembriamo aver perso il lume. Non v'è luce nella ragione soltanto ma in un consapevole e tenue riposo. C'è un suono di parole non dette che allieta il riposo: la meditazione. Il corpo, dapprima in stato di disequilibrio, si rigenera nella calma, immerso in un silenzio liquido. Tutto scorre. Svuotarsi di ogni pensiero: il vuoto si dilata e i pensieri cadono. La preoccupazione è vinta e una grande quiete affiora. Assumere la posizione del loto con gambe incrociate. Il busto eretto e i palmi delle mani verso l'esterno. Le spalle e le braccia sono distese. Tutto nasce con la contemplazione: fissiamo un punto e lentamente, con pazienza , ci fondiamo in esso. La mente assume il comando e e recuperiamo energia. Lieve è il successo. Un filo che ci tesse, una cima che non dobbiamo mollare. Allora, nulla è attorno a noi poichè il sè è manifesto.</p>
<p>MY100 Sfida I nostri comportamenti sono dirette manifestazioni della nostra intimità. Ogni nostra azione parla di noi e restituisce la nostra attitudine al mondo visibile. Essa viene all'esterno come un raggio di sole penetra dalle finestre. Ma tutto il nostro bagaglio esistenziale viene alla luce? Esiste qualcosa di intentato che dalle profondità emette il suo lamento? Atteggiamento ideale è l'estrema ricettività verso il sè: ogni nostro intuito più recondito può ri-velare una parte segreta di noi. L'occulto è il tesoro sommerso che dobbiamo riportare alla luce. Cosa possiamo fare davvero? Cosa non ci è precluso? Il nostro cammino esistenziale ha sin qui prodotto molta strada: necessario è soffermarsi dove non ci siamo mai soffermati. In quale punto ci siamo fermati spaventati dal cammino avanti a noi? E quali attività ci siamo negati soltanto per un'apparente estraneità? Quali incontri abbiamo evitato? Abbiamo mai provato a suonare il violino? Abbiamo mai scritto? Abbiamo mai tentato di scalare una vetta? Finchè non ci misuriamo con la realtà non possiamo sapere quale è la nostra collocazione ideale nel mondo. Finchè non accettiamo la sfida non ci è possibile vincere.</p>
<p>MY101 Distacco La rinuncia al mondo materiale non è la soluzione. Non lo è qualsiasi rinuncia a qualsiasi mondo. La nostra natura è duale e va percorsa nel suo essere duale. Anche se riuscissimo ad annullare i nostri contatti e a produrre un continuo stato di quiete meditativa non potremmo non essere soddisfatti. Il continuo bisogno di spiritualità deve essere armonizzato con la nostra profonda vocazione per la vita sociale. La nostra natura contempla lo scambio e la dimensione collettiva e la lealtà verso il sè impone di non frustrare tali attitudini. Tuttavia, in alcuni momenti è opportuno operare il distacco: un'azione finita che si pone fra due momenti di intensa operosità, che ci separa da qualsiasi contesto. Nel distacco i nostri occhi si dilatano e ogni cosa appare nelle sue dimensioni reali. L'illusorietà si rivela e il nostro ruolo diviene chiaro. Distacco è consapevolezza, conoscenza. La pratica del distacco implica il comprendere i fenomeni come sono realmente. Veicolo del distacco è la meditazione. La dinamica del quotidiano impone intensi cicli di condivisione e convivenza. Sarà comunque opportuno organizzare il nostro tempo perchè tutto sia ciclizzato. Se sapremo concederci il silenzio, faremo della parola un nostro alleato. Se conosceremo il distacco, apprezzeremo l'importanza del contatto con gli altri.</p>
<p>MY102 Integrazione La realtà è un continuo alternarsi fra notte e giorno, oscurità e luce. Come la luna cela il suo lato oscuro, così ognuno di noi nasconde agli altri un lato di sè. Vi è un vasto repertorio di sentimenti, tendenze e impulsi che fanno parte di noi, ma che siamo soliti reprimere. E' necessario abbracciarsi completamente, recuperare l'interezza e l'integrità della nostra persona: ogni attitudine che ci attraversa deve essere percorsa. In questo modo soltanto potremo davvero conoscerci. Quando ogni lato sarà espresso, potremo accettarci e valorizzare la nostra unicità. Le contraddizioni allora saranno unite dall'armonia. La valorizzazione della nostra persona passa attraverso l'accettazione del nostro lato oscuro. Anche se alcune caratteristiche sono generalmente malviste dalla società, l'autenticità del nostro intero riabiliterà la nostra p ersona di fronte a qualsivoglia critica. Vi sono parti di noi inespresse, lati che hanno per anni subito il castigo, atteggiamenti naturali che abbiamo sempre disprezzato secondo canoni che non ci appartengono. L'estate è maestra di liberazione. In questo periodo possiamo esprimerci, esporci, aprirci con gli altri e con noi stessi con maggiore facilità. Recuperiamo la nostra originaria ingenuità. Il sole è alto, smettiamo la maschera del buonismo.</p>
<p>MY103 Carpe punctum L'esistenza è un susseguirsi di momenti. Se riusciamo a cogliere il momento, a viverlo con lucidità estrema, potremo innescare una reazione a catena perfetta. La causalità è un meccanismo che noi inneschiamo e che noi stessi dobbiamo controllare. Se tutto ciò che accade ha una sua origine nel passato, vivendo ogni attimo intensamente, con coscienza totale, riusciremo a connotare l'esistenza senza che accadano eventi spiacevoli. Il momento è il punto su cui passa la curva della nostra esistenza e quando questo accade noi dobbiamo essere preparati. Quando ascoltiamo una lezione, il concetto che viene trasmesso dall'insegnante a noi, viene trasmesso in un istante, non nell'intero periodo di spiegazione. Gli intuiti meravigliosi che apparentemente senza ragione attraversano la nostra mente e ci suggeriscono cosa fare, sono il frutto di un istante. Se non siamo pront i a cogliere il messaggio istantaneo, rischiamo di perdere la soluzione. L'amore stesso, è al primo sguardo. E' un fulmine che tocca terra in un istante, un attimo di gioia che improvvisamente ci avvolge e ci abbandona.</p>
<p>MY104 Sè Che il miglioramento nasca dal sè è cosa nota. Una nota frase dice che tutti vogliono cambiare il mondo ma nessuno prova a cambiare se stesso. E' necessario comprendere con precisione massima in quale situazione siamo ora. Abbiamo perfettamente il controllo? La causalità di ciò che accade ci è nota? Vi sono degli automatismi che inquinano le nostre azioni: dobbiamo eliminare ciò che non ha ragion d'essere. Nel livello di esperienza più basso l'attenzione è focalizzata sui problemi della sopravvivenza e della paura. L'amore per se stessi è il percorso verso l'amore universale. Se continuiamo a focalizzarci all'esterno smarriremo il nostro centro. Smettere di mangiare fino a che il mondo si sarà nutrito? La sofferenza è realtà. Nessuno di noi può garantire che tutti abbiano una condizione eguale. Procurandoci i mezzi per aiutare noi stessi aiuteremo gli altri con maggiore efficacia. Il massimo aiuto che possiamo garantire è essere leali con il sè: ciò rifletterà all'esterno onestà e sincerità. Un vero sorriso è fonte di aiuto: sfrondati i rami secchi sarà raggiunto uno stato naturale e armonioso in cui è possibile amare davvero.</p>
<p>MY105 Drago  Dalle fauci emette nuvole ed ha in suo potere la pioggia, le acque dei fiumi e dei laghi. Deciso e tenace, allorché si prefigge un obiettivo non si dà pace finché non lo ha raggiunto. L’innata forza di carattere gli conferisce autorevolezza e attitudine al comando. Custode del vello d'oro nella mitologia greca, il Drago, nel Tao, difende la tradizione: rappresentato da colline o montagne, garantisce protezione grazie alla sua forza sovrumana. Drago è l'aspetto maschile yin, abbinato alla tigre, che indica l'aspetto femminile yang. Il drago sale al cielo nell’equinozio di primavera e discende verso l’abisso nell’equinozio d’autunno. Ognuno di noi può sentirlo dimenarsi nei sussulti interiori. Il suo compito è agire, vagare libero nei segreti cunicoli in attesa della grande fiamma.</p>
<p>MY106 Medita Non v'è affanno nella meditazione. Nessun orario che regoli la tua azione. Sei solo finalmente. Quando ti accingi a meditare ti separi dalle tue peggiori e vane paure. Fuso col tuo respiro, acquisisci gradualmente sicurezza. Allora, ogni pensiero si specchia nella sua inutilità e ogni contorno fisico stinge: i sensi si raccolgono in un unico intuito che convoglia in sè ogni potere. Durante la veglia meditativa gli affanni della mente si placano e i suoi modi scimmieschi si chetano. Le tue caratteristiche esteriori ti abbandonano e raggiungi una intimità primigenia. Non sei più complesso e composito: non v'è discordanza fra il tuo senso e la tua ragione. Ogni punto di vista cessa. Ogni impressione scompare, seguita dal vuoto, che ti abbraccia.</p>
<p>MY108 Mappe Gli obiettivi donano energia e passione e come mappe, aiutano ad arrivare a destinazione più velocemente. Per stabilirli si devono immaginare. Come stabilisco gli obiettivi? Essere precisi su ciò che si vuole. Più chiaramente definisci i tuoi obiettivi, più facilmente li raggiungerai. Comprare una casa. Come sarà la tua casa? Più dettagliato è il piano, più chiaramente definisci il tuo obiettivo. Come ti sentiresti se fra un anno avessi raggiunto tutti i tuoi obiettivi? Tale quesito aiuta a capire quanto davvero si desidera ottenere qualcosa. Per mantenere vitale la nostra azione è opportuno rivedere gli obiettivi ogni mattino appena ci alziamo ed ogni sera prima di coricarci. Questo li manterrà vivi nella mente. La tua energia aumenta non appena il tuo obiettivo si definisce. Sentirai il controllo della tua vita e della direzione che stai seguendo. La tua vita non può essere regolata esclusivamente dal destino. Con gli obiettivi, il tuo destino si plasma.</p>
<p>MY109 Colore La forza del colore è parte della energia naturale dell'Universo. La varietà delle tinte esistenti incide notevolmente sul nostro presente: il colore pervade l'organismo al punto che ognuno di noi percepisce una intensità differente del colore. Esso riscalda, raffredda, crea. La scelta del colore è personale e importante: i seguaci del Tao sanno decorare una stanza nella tonalità favorita o darle il colore che corrisponde alla meta che si desidera ottenere. Per esempio chiunque abbia avviato un'attività potrebbe inserire nel suo ambiente oggetti di color nero, che propizia il successo e il raggiungimento degli obiettivi. Verde e blu accompagnano la primavera e sono il miglior viatico verso una affermazione personale. Essi favoriscono l'equilibrio e il giudizio: opportuno è che entrambi si volgano verso Oriente. Il rosso va inspirato per ottenere vitalità: una sua contemplazione dona energia ed accresce la carica sessuale.</p>
<p>MY110 Cosa stiamo cercando? Di notte, a luce spenta, fare il punto. Ricapitolare. Fare chiarezza. Passare in rassegna lentamente le azioni compiute e considerare la loro effettiva necessità. Potare i rami secchi. Lavare via le impurità. Ricondurre tutte le forze alle azioni necessarie in vista di ciò che vogliamo si realizzi. In quel momento non si odono voci, nè squilli. Nessuna presenza dall'esterno. In quel momento possono aversi rivelazioni dall'interno. Pensieri sopiti possono affiorare e nuove idee nascere. Fra il sonno e la veglia c'è un momento di lucidità estrema in cui possiamo dare una risposta alle nostre interrogazioni. Cosa stiamo cercando? Essere più chiari con se stessi. Terminare ogni attività superflua e priva di prospettive.</p>
<p>MY111 Armonia Sistemare la casa è guadagnare il benessere fisico ed emotivo. Disporre al meglio dell'ambiente è disporre al meglio di noi stessi. Feng Shui è equilibrio fra l'energia di spirito, cuore e mente. Ogni giorno riceviamo e forniamo energia, incessantemente: se riusciamo a regolare tali flussi potremo armonizzare la nostra energia con quella del cosmo. Quello che facciamo creando spazi, spostando oggetti nella nostra casa, inserendo cose nuove o gettande le vecchie, si riverbera sul nostro spirito. Perchè ciò che è fuori è dentro. Dobbiamo incoraggiare l'energia positiva a entrare nella nostra casa e tentare di allontanare la negativa. L'arte necessaria a tal fine è il Feng Shui. Occorre saper disporre, occorre creare armonia.</p>
<p>MY112 Danza cosmica Feng Shui è danza cosmica. Feng è vento, Shui acqua. Tutto è uno: l'energia dell'Universo attraversa ogni forma di vita. Il Vento è yang, energia dinamica, attiva. L'acqua è Yin, energia passiva, ricettiva. Per secoli le culture orientali hanno fatto affidamento sulla scienza-arte del Feng Shui per disporre e localizzare i propri beni. Più di tremila anni fa, i Taoisti si servivano del Feng Shui per decidere dove costruire le proprie tombe e per incrementare l'energia sessuale. Se le nostre case e nostri giardini contengono oggetti la cui disposizione è in accordo con i principi del Feng Shui, l'energia danzante del Cosmo fluirà facilmente attraverso i nostri cuori. Il Feng Shui è disciplina assai complessa: occorrono mesi di studio e pratica per operare correttamente. Creare e mutare spazi nella nostra casa è plasmare la nostra stessa energia.</p>
<p>MY113 Essere vuoto L'uomo è carico di pensieri, di sensazioni contrarie, di voglie contradittorie. Antepone all'azione lunghi e difettosi ragionamenti, strutture artificiali imposte dal suo stesso pensiero. Le sue tempie sono umide e grondano di preoccupazioni. Le sue congetture si fondano su premesse lacunose e le sue deduzioni perdono di convinzione. E' stanco: i suoi occhi si appannano e il suo corpo vacilla. Invece di scegliere, di agire, in alcuni casi è necessario svuotarsi. Rinunciare all'attività non necessaria. Rinunciare all'arbitrio gratuito, alle imposizioni fuori luogo, alle costrizioni mondane. La pace non può essere raggiunta attraverso un'azione incessante. Occorre il vuoto. Il nulla ove ogni cosa fiorisce, il silenzio. Il Tao è in un istante, nell'intuito che improvvisamente appare per poi di colpo sparire. Tutta la forza è racchiusa nel fugace colpo di mente che suggerisce la risposta. Nella stanza vuota dalle bianche pareti colme di luce, il messaggero giunge improvvisamente, come brezza di primavera.</p>
<p>MY114 Unione Perchè una unione abbia lunga vita, la coppia deve superare dure prove. Nella lavorazione del ferro occorre portare il metallo a temperature altissime e immergerlo nell'acqua gelida. Allo stesso modo, il matrimonio deve porsi come alternanza fra il calore della passione e i raggelanti momenti di cui si compone il quotidiano. Un'unione forte e sicura, come l'acciaio temperato, deve contenere il fuoco e il ghiaccio. I contrari debbono essere compenetrati e fusi in una soluzione unica che presenti un equilibrio indissolubile. I due estremi nella coppia si congiungono, si svuotano della loro apparente contrarietà mutando in oggetto di stabilità. Per contenere il calore e il ghiaccio si deve mutare in calore e ghiaccio. Allora non vi è alcuna differenza con l'ambiente esterno: ciò che accade oltre noi diviene estensione dei nostri pensieri.</p>
<p>MY115 Patria Cuore I seguaci del Tao riconoscono l'importanza di concetti come popolo e nazione ma questi temi non possono costituire un obiettivo vitale. Il Tao sottolinea il primato della responsabilità dell'individuo rispetto a quella del popolo: non dovremmo consentire che le questioni politiche terrestri costituiscano un ostacolo al raggiungimento degli obiettivi personali. Tali difficoltà debbono essere superate: il Tao è di ordine spirituale, superiore alla dimensione terrena. I confini geografici si dissolvono nella dimensione spirituale. Il Tao afferma che siamo parte di un intero in cui i vincoli geografici e istituzionali non hanno ragione di esistere. La vera patria è nel cuore: nessuno potrà allontanare il Tao da se stesso poichè tale fiume non scorre nella materia. Esso si getta nella nostra anima mentre i suoi flutti avvolgono lo spirito. Una volta nel Tao, non esiste alcuna lotta per l'indipendenza: l'individuo è libero come lo è sempre stato.</p>
<p>MY116 Ruota Carriera, famiglia e vita quotidiana formano la ruota. I pensieri costituiscono i raggi. Il vuoto unisce il tutto. Esso è nel centro perfetto della ruota. Il vuoto è la parte di noi che si apre alla realtà universale. Purtroppo pochi di noi hanno cercato sinora un contatto con tale realtà. Il nostro sistema di istruzione non consente ancora di approfondire tali temi e quotidianamente si perde sempre più contatto con la natura più profonda dell'esistenza. Attraverso la semplice introspezione dovremmo recuperare il terreno perduto e affacciarci con coraggio su una realtà di cui non dobbiamo sospettare l'esistenza. Essa è. Oltre la nostra curiosità e il nostro scetticismo. Ma se siamo giunti a leggere questo messaggio, siamo pronti per riceverlo. Vedendo all'interno di noi potremo identificare le nostre lacune e colmarle: sarà sufficiente guardare a queste come raggi della ruota, nostre estensioni. In quel momento sapremo di essere parte di un intero.</p>
<p>MY117 Concime Nulla si spreca nei campi. Il concime risulta utilissimo per la crescita delle piante. Noi stessi ci nutriamo di piante ed espelliamo piante. Restituiamo terra alla terra perchè le piante possano crescere. Il processo è ciclico e non ha fine: tutto ciò che utilizziamo ci viene concesso solo in prestito. Il letame stesso è un ottimo fertlizzante: dobbiamo comprendere la sua importanza. Allo stesso modo la sfortuna produce anche buoni frutti. Le delusioni, di là dalle facili apparenze, presentano delle conseguenze positive e possono diventare un utilissimo fertilizzante per ciò che verrà. Nulla deve essere sprecato: qualsiasi situazione negativa si presenti davanti a noi è viatico possibile verso un nuovo successo.</p>
<p>MY118 Successo personale In ogni frazione dell'esistenza è necessario riflettere sulla natura della situazione di successo in cui ci troviamo. Anche se per un solo istante, siamo protagonisti. In realtà, non dovremmo pensare che tutto sia merito nostro: questa forza ci è stata concessa solo in prestito. Non ci appartiene affatto. E' in effetti un dono: ci accompagna sino a che abbiamo la fortuna di possederlo. Una volta scomparso, non ci resterà in mano più nulla. Non dobbiamo identificarci eccessivamente nella prodezza. Ad essa, ragionevolmente farà seguito un insuccesso e se saremo preda di una esagerata autostima, potremo cadere nella trappola del disorientamento. Per questo sarebbe meglio tesorizzare non tanto la vittoria in sè quanto l'esperienza della vittoria. Non è la prodezza in sè a generare la felicità, ma le esperienze che dalla prodezza nascono.</p>
<p>MY119 Guida Un padre senza padre ha problemi di equilibrio. Il maestro segue il suo maestro. I genitori rappresentano la nostra guida. Nell'istruzione, nell'educazione e attraverso uno sviluppo attivo della nostra personalità ci accorgiamo della loro vicinanza e dell'importanza del loro ruolo. Il loro obiettivo è condurci al punto in cui saremo responsabili e sapremo prendere una decisione. Tuttavia essi possono sbagliare: non sono sempre nel giusto. Il loro margine d'errore, in considerazione di tutte le indicazioni che forniscono, è notevole. Spesso abusano del loro potere e i ragazzi sono indifesi di fronte ad azioni superbe e arroganti. A volte è la tenera età ad impedire una reazione: una risposta troppo dura nella fase della crescita causa dei problemi che si ripercuotono seriamente sulla crescita intellettuale. Per questo occorre che ogni genitore sia 'controllato' da un altro genitore e che ogni maestro abbia un maestro come guida. Nel passato gli stessi re sapevano avvalersi di consiglieri e non esitavano a seguire i loro consigli. L'equilibrio viene raggiunto attraverso uno scambio: il genitore giunge alla decisione migliore se ha occasione di ponderarla. Maestra di vita assoluta è soltanto l'esperienza.</p>
<p>MY120 Unicità  Siamo tutti ugualmente diversi. Ognuno di noi ha un carattere unico, irripetibile. Non vi è ragione di saperci identici. Necessario è preservare la propria diversità: sapere cosa si è ed esserlo, prima e più forte possibile. Nessuno può essere replicato, sostituito. Al mondo, c'è un bisogno assoluto che ognuno di noi ci sia e sia se stesso. Ogni cosa ci batte dentro va espresso: essa è peculiarità che distingue e che arricchisce il dialogo e il confronto. Più si è diversi più si trae giovamento dalla conoscenza: incontrarsi è allora compenetrare le proprie esperienze e percorrere nuove strade. Se siamo qui ora, il mondo non contempla la nostra assenza: esso gonfia il petto con il nostro respiro. Sapendo chi siamo possiamo capire cosa possiamo diventare. Ognuno di noi è parte di un mondo in cui nulla è disgiunto: siamo tutti un o stesso corpo. Eppure, allo specchio, sappiamo di essere unici. </p>
<p>MY121 Fuori di qui Viviamo circondati dai riflessi della nostra identità. Invece di ricongiungerci all'Uno, siamo continuamente distratti dai modelli contemporanei. La società non fa che affligerci e frustrare le nostre potenzialità. Sopravvivenza e gratificazione sovrastano gli intuiti e il nostro contatto col cosmo viene interrotto. Vanitosi idioti navigano in un bicchier d'acqua pensandosi in mare aperto. Il filo dell'ambizione viene teso all'inverosimile e numerose esistenze si spezzano. Siamo innamorati di questa immagine al punto da cingere e corteggiare uno specchio. Facciamo un passo indietro. La trappola può finirci davvero. Creiamo uno spazio altro: la vita acquista significato quando affrontiamo il conflitto fra i nostri desideri e la realtà.</p>
<p>MY122 Ciclo Qual è l'anatomia delle fasi della esistenza? Il momento iniziale coincide con uno stato di apprendimento in cui conosciamo il nostro carattere e iniziamo a sviluppare una volontà. In questa fase ci rammarichiamo di non aver ancora scelto. L'illusione maggiore è la sensazione che il tempo trascorra e che per noi non ci sia più spazio. Nel momento successivo siamo in competizione: sperimentiamo la nostra abilità al combattimento. Questa fase è pericolosa poichè possiamo divenire preda dei nostri obiettivi. Quanto ci siamo proposti di raggiungere deve essere ottenibile nel medio periodo e commisurato al nostro potenziale. E' inoltre essenziale sapere sempre in quale punto si è nel cammino verso l'obiettivo. L'illusione in questo caso è data dal credere di essere realizzati. Nel terzo ed ultimo momento ci ritiriamo esausti. In questo stato prendiamo coscienza di non essere soddisfatti: capiamo che un desiderio e un altro ancora cancellano la gioia di aver conquistato l'obiettivo di partenza. In questo punto possiamo riconciliarci con il Tao smettendo la catena dei bisogni prodotti e soddisfatti. Ognuna delle fasi si ripete ciclicamente in ogni istante dell'esistenza: ogni attimo è un'occasione per riflettere.</p>
<p>MY123 Fine Anno La conclusione porta con sé un compimento. Ciò che è stato svolto si è trasformato, ed è divenuto realtà. I progetti in cui abbiamo creduto ora, sono, e brillano della nostra energia. Tutto ciò che è passato attraverso di noi resta nostro nella condivisione con gli altri e viene donato agli altri attraverso la nostra dedizione. Concludere il ciclo equivale a realizzare l'obiettivo, a dare fiducia, a trasmettere la passione che anima il nostro corpo. Si chiude il cerchio. Ogni giro della ruota ci fa compiere un passo in avanti. Ogni giro della ruota è segno di una continuazione, di un processo che non si arresterà. Se ci siamo, ci siamo sempre stati. Sempre rimarra questo concetto di noi, oltre la forma. La musica continua a suonare. Buona continuazione.</p>
<p>MY124 Pace Il silenzio avanza. Nessun pensiero si affaccia nella mente, si è liberi dagli inquinamenti: il vuoto comincia a suonare. La calma neutra della mente ravviva l'anima stanca e rigenera il corpo. Anche se non seguiamo un programma regolare di meditazione, è necessario, ogni giorno praticare una forma di riposo che non coincida col sonno. I pensieri gravano sulle nostre giornate: spesso si è stanchi. La mente è in perenne movimento, il corpo in stato di disequilibrio e le preoccupazioni imperversano: essere seduti, nella calma, immersi in un meravigliso silenzio, rigenera. Rilassarsi, purificarsi, rinnovarsi. Durante la festività, riposo e contemplazione sono necessari.</p>
<p>MY125 Acque Nel mare Tao le acque devono essere seguite. Nessuna strumentazione è in grado di prevedere ciò che accadrà. Onde in rivolta, acqua a perdita d'occhio. La sua forza può dominare chiunque vi si immerga. Nodi, matematica e carte non consentono di sondarne le profondità. La sua tela è tessuta ovunque. Giovani capitani sono salpati alla volta di nuove terre, gli anziani non sono piu' tornati. Possiamo soltanto galleggiare. La distesa di blu è pura energia: sotto il cielo stellato, il mare avanza e indietreggia con lo stessa andatura. Acqua uguale, sempre nuova che muove ogni cosa attorno a sè. Un flusso mutevole e ininterrotto ci tiene. Qualsiasi acqua siamo, cascata, rivolo o lago.</p>
<p>MY126 Visto dentro La realtà esterna ci appare. Vediamo cose di cui siamo certi. Ma gli occhi stessi non possono vedersi. Hanno bisogno di uno specchio. Secondi i seguaci del Tao, non si deve abusare della vista fisica. Essa gode di grandi possibilità ma presenta anche dei limiti evidenti. Ciò su cui si affacciano gli occhi è soltanto una porzione della realtà. La riflessione dell'occhio sulla interiorità può regalarci una vastità straordinaria: possiamo incontrare un paesaggio mai visto prima. Al di là del pensiero, l'occhio interiore spazia ovunque voglia e trascende i contorni dei corpi. Allora il buio si colora e il silenzio, come svegliato, comincia a suonare. La realta stinge la sua definizione e comincia a vibrare. L'occhio interiore è in un punto preciso del nostro cervello, anche se nascosto. Con la pratica della meditazione esso può essere risvegliato. Con la meditazione esso non guarda, ma vede oltre l'immagine.</p>
<p>MY127 Contatto La spiritualità genera l'estasi La spiritualità è trascendenza di se stessi: la più profonda aspirazione dell'uomo, che conduce all'unione con un ordine superiore. Ma attenzione a cedere alla vanità dell'ascetismo: essa non produce alcun beneficio. E' possibile la ricerca di un ordine superiore, una dimensione di sacralità: tramite la meditazione. Essa estende le facoltà della nostra mente e ci mette in contatto col divino. La meditazione è veicolo di spiriualità secondo tutte le religioni. Dalla contemplazione essa fluttua sino alla compenetrazione del divino. Ogni cultura presenta l'aspirazione al contatto con Dio: di fronte al divino, gli uomini hanno pronunciato suoni e scolpito immagini diverse, ma tutti concordano sulla esistenza di un'unica sorgente divina. Immergersi nella mente è purificarsi dagli inquinamenti visivi. I nostri occhi si stancano di guardare e chiudendosi, cedono il passo all 'occhio della mente.</p>
<p>MY128 Divino Un dio austero dalla barba bianca non c'è. Non c'è la spada bianca che taglia il colpevole; non c'è una pioggia di giustizia che colga solo i meritevoli. Secondo il Tao non esiste una entità antropomorfa che governa il cielo. Un modello simile è soltanto una proiezione di un desiderio umano. Dobbiamo ritrovare il divino all'interno di noi. Esso esiste nelle forme più svariate e vive in ogni colore, non solo nel bianco. Fortuna e sfortuna non sono decise dagli dei come un interruttore. La fede deve poter affermarsi indipendentemente da eventi positivi o negativi che si verificano nella nostra esistenza. La fede deve poter affermarsi indipendentemente dalla mancanza di prove oggettive dell'esistenza del divino. Non perdere la fede equivale ad attirare il bene. Non dobbiamo perciò interrogarci sulle prove dell'esistenza del divino ma credere in esso, oltre le miserabili ispezioni umane. Creder e è ri-trovare ciò che fa parte di noi.</p>
<p>MY129 Incertezza Nel mondo esiste una casualità. Le cose accadono, i fenomeni si verificano senza regole. Un sasso che rotoli giù da una collina non presuppone necessariamente una pianificazione e nel suo percorso non segue alcun disegno prestabilito. L'evento è una risultante di un semplice contatto fra due corpi. Quale rapporto esiste fra casualità e causalità? Secondo il Tao i fenomeni sono contenuti in una struttura portante ordinatrice all'interno della quale si verifica una combinazione casuale e disordinata. Ogni sistema, coerentemente con questo principio, presenta sia delle costanti, come per esempio la forza di gravità sul nostro pianeta, che delle casualità, come per esempio il moto di un volatile nel cielo. La casualità proviene da un ordine e ad un ordine tende. Non è dato tuttavia sapere come l'ordine primigenio fu creato. L'incertezza rimane parte integrante della materia universale. Essa va accettata: incorporare questa incertezza alla vita è alla base del Tao, e riuscire in questo ci fa sentire più umani.</p>
<p>MY130 Microcosmo Gli esseri umani si sono evoluti da antichissime molecole base. Queste, si sono costituite a loro volta attraverso i processi generativi di stelle e pianeti. Il processo di rimandi termina nel primo istante dell'universo, l'attimo zero. L'uomo è quindi il risultato di una particolare onda evolutiva. Ma l'espansione dell'universo è terminata? No: esso continua a dilatarsi raggiungendo territori sconosciuti. La vita è l'intero processo di espansione: essa contempla nel suo seno ogni movimento possibile immaginabile. Segno della vita pulsante in ogni entità è la vibrazione. La stessa nota da cui il mondo si originò circa 12 miliardi di anni fa ora risuona nell'universo. L'uomo può decidere di seguire il moto cosmico o di ignorarlo. Se lo seguirà egli feconderà la spiritualità che in lui vive. Solo scegliendo di prendere parte all'intero processo della vita possiamo veramente realizzare il compito che ci spetta nell'evoluzione del cosmo. L'uomo potrà essere cosciente del suo compito cosmico se saprà prescindere dalle sue occupazioni quotidiane e volgersi all'intero creato con senso di responsabilità.</p>
<p>MY131 Ascesi Chiunque volesse allontanarsi dalla società per rifugiarsi nella quiete della solitudine dovrebbe tener conto che la nostra duale natura richiede un'eguale apporto di individualità e socialità. Un periodo prolungato senza contatti con l'esterno può provocare una grave infelicità. Quando anche volessimo isolarci ciò sarebbe molto difficile: ciò che vive all'esterno di noi infatti, ci ricomprende naturalmente. Non possiamo ritagliarci dalla realtà come una figurina da un giornale. Anche se all'esterno di noi non vi fossero più persone, avremmo sempre una realtà materiale che ci osserva e che insiste sulla nostra persona. E' quindi necessario alternare il contatto alla quiete. Analogamente, i rapporti interpersonali sono utili e produttivi ma una socialità troppo intensa può determinare conformismo e tensioni pericolose. Se vogliamo ascendere dobbiamo scendere nelle profondità di noi stessi: nella contemplazione le distrazioni cessano e la confusione svanisce. Nella contemplazione non abbiamo più bisogno di un luogo altro.</p>
<p>MY132 Ambizioni Realizzare le visioni. Perseverare nell'ambizione. Questo è il modo di negare visioni e ambizioni. E' lecito avere ambizioni? Alcuni pensatori si preoccupano di negare il valore di ogni ricerca. Ciò che vogliamo ottenere all'esterno distoglie la nostra attenzione e limita il tempo che dovremmo dedicare alla realtà interiore. Altri, con più successo, affermano che le ambizioni, in quanto promosse dalla stessa interiorità, vadano praticate. Concordando con la seconda scuola di pensiero, il Tao ritiene che gli interessi individuali vadano perseguiti. Se le nostre curiosità non nuocciono agli altri, esse devono essere vissute fino in fondo. La strategia di relaizzazione dovrà contemplare il coraggio e la speranza. Essi consentiranno di allontare la paura e l'ignoranza: non solo nostre ma anche di chi ci è vicino e magari involontariamente si interpone fra noi e l'obiettivo. E' comunque bene che non si smarrisca la consapevolezza: dobbiamo sapere che la nostra e sistenza non può esaurirsi nella soddisfazione di una catena di desideri. E' necessario continuare a meditare tenendo a mente che le fatiche che siamo obbligati a sopportare all'esterno per realizzare gli obiettivi, ci rafforzano nell'ascesi spirituale.</p>
<p>MY133 Manifestazione I seguaci del Tao non temono di manifestarsi come tali. Il fatto che si faccia attenzione al richiamo interiore costituisce un forte elemento di diversità rispetto alla grande maggioranza di persone che ci circondano. Cio' puo' a volte provocare incomprensioni con alcune persone: l'incredulita' esterna e lo scetticismo pero' non devono preoccupare e tanto meno dissaldarci dai nostri propositi. Dobbiamo aprirci al nostro bisogno interiore e distinguere con sempre maggiore chiarezza gli impulsi spirituali e intuitivi da quelli meramente istintivi. Questo e' uno dei cruciali obiettivi per la coltivazione dell'interiorita'. Il cammino da percorrere e' solitario, individuale: non dobbiamo consentire che dubbi e sospetti esterni rallentino il passo. I mormorii esterni a volte devono essere zittiti perchè la voce interna sia compresa nella sua interezza. Cio' non toglie tuttavia che le nostre scelte possano essere divulgate e condivise con chi ci circonda. Soprattutto se sapremo spiegare alcuni concetti con discrezione e rispetto dell'interlocutore potremo ottenere meraviglia. Attraverso alcune indicazioni sommarie su quanto ci sta accadendo, a volte e' possibile coinvolgere i curiosi e risvegliare in loro la sensibilità sopita. Sara' bene tuttavia gettare il seme senza esigere che questo cresca in fretta: ogni uomo ha infatti un suo proprio ritmo interiore e questo non deve assolutamente essere forzato. L'armonia puo' essere cosi' raggiunta senza che compaiano invidie.</p>
<p>MY134 Pulizia Siamo continuamente attaccati dai pensieri. Se ci fermassimo per fare silenzio nella nostra mente ci accorgeremmo che ottenere il vuoto non è facile. Di continuo, siamo colpiti da migliaia di piccole idee che si accaniscono su di noi infierendo senza alcun rispetto. Questo ci danneggia. Riusciamo a complicarci la vita in questo modo. C'è sempre qualcosa che preoccupa. C'è sempre qualcosa che ha la meglio sulla quiete. Come lo storico, sceglie gli eventi più importanti facendone storia, noi dobbiamo circoscrivere la nostra attenzione a ciò che vale la pena pensare. Dobbiamo fare pulizia mentale e liberarci delle scorie mentali che come parassiti albergano nella mente. Come fare. Tutto ciò che non ci appartiene, non ci merita: non deve essere coltivato. Quanto meno non da noi. Ancora: tipicamente ci preoccupano le cose in sospeso. Si affrontino queste nel momento esatto in cui vengono pensate: non c'è momento migliore. Non rimandare più. Se non riteniamo di doverlo fare è possibile che tali cose non meritino in assoluto la nostra attenzione. Allora gettiamole in un cestino immaginario. E controlliamo che dai fogli gettati non nasca un mostro di carta.</p>
<p>MY135 Impermanenza Tutto è destinato a mutare. L'incendio di una foresta si estinguerà. Il mare in tempesta si placherà. Gli eventi naturali si susseguono l'un l'altro senza alcun avviso ai naviganti. Nel cielo, le bolle di sapone ascendono le correnti e poi, improvvisamente, scoppiano. Il divenire si perpetua attraverso il passaggio da un termine al suo opposto. Si sappia: la vita è questo tumulto, un disequilbrio geometrico che rompe le acque per poi convogliarle in un fiume placido. Una assenza di sbilanciamento si tradurrebbe in un danno per una realtà intrinsecamente mutevole. Nelle più gravi situazioni, quando il peggio sembra essere accaduto, è indispensabile avere pazienza. Ma non solo: non sarà sufficiente sapere che i cambiamenti sono parte integrante delle nostre esistenze: sarà necessario attenderli, cavalcarli. Correndo incontro alle variazioni soltanto, non rischieremo di essere de stabilizzati. In sella al tifone le lacrime volano via.</p>
<p>MY136 Il cane abbaia C'è un cane che ci viene incontro sulla strada. Il cielo è vuoto e intorno a noi il silenzio. L'animale abbaia e proviamo una particolare emozione. Cosa ci sta comunicando? Cosa crediamo che stia comunicando? Dolore, gioia, angoscia? Nulla di tutto questo è vero: il suono che proviene da un lungo e profondo corridoio, è incanalato nel nulla e nel nulla destinato a svanire. Come il cane, possiamo forzarci di comunicare qualcosa ma se facciamo attenzione originaria, scopriamo un sottile velo di significato autogenerato, al di sopra di un immenso oceano di nulla. Ciò che facciamo ha senso solo qui e ora. Fra un istante non ne rimarrà nulla. Facciamo quanto possiamo per il presente lasciando che il resto si verifichi in modo naturale. Ogni mattina un nuovo giorno comincia come se nulla di quanto svolto prima sia rimasto, come se ogni istante del futuro non sia prevedibile, come se il presente stesso sia solo intessuto della sottile trama delle interpretazioni.</p>
<p>MY137 Fiume di lava. La mente genera energia. Una fitta trama di emozioni, istinti, reazioni e pensieri a volte ci impedisce di comprendere il potenziale mentale. L'energia si dirama in scintille rapidissime che dovremmo saper distribuire nelle zone ormai sopite del nostro cervello, ora quasi atrofizzate. Il moto della energia spirituale può essere imbrigliato nella meditazione. Attraverso il silenzio e la concentrazione sulla propria respirazione è possibile entrare nella nostra mente e procedendo con metodo appropriato è possibile arrivare al suo centro. Perchè questo sia possibile è necessario essere guidati da un maestro. Come una caverna attraversata da un fiume di lava sotterraneo, la mente può essere accesa da una scintilla e mutarsi in un letto di fiamme. La luce che illumina la caverna è energia spirituale. La si può utilizzare per ringiovanire il cervello e superare i limiti dei nostri ragionamenti quotidiani. I metodi ch e propongono di studiare la mente esclusivamente da un punto di vista fisico sono lacunosi e non consentiranno di ottenere risposte definitive. Solo accendendo un fuoco vivo dentro di noi potremo danzare con spontaneità e rapidità necessarie per partecipare al vorticoso ritmo della vita.</p>
<p>MY138 Danziamo nel cerchio Il Cerchio è vita, continuità. La perfezione della circolarità restituisce non solo l'equilibrio del Cosmo ma anche il suo continuo mutamento. II Tao stesso è formula circolare che risolve il dualismo e svela l'illusione dei contrari. Guardando attraverso il cerchio avremo finalmente una visione e non una vista. I fenomeni saranno, non appariranno. Attraverso il cerchio sarà superata la dimensione planetaria dei fenomeni che consente soltanto di valorizzare la nostra natura terrena. Cerchio è energia unitaria di ogni entità complessa. Il cerchio è un ciclo completo, lo zero, l'immanifesto, il caos primigenio, la potenza che sarà ogni atto e nessuno. Colui che resta nel cerchio è finalmente libero. Scevro da impurità, egli guarda il mondo da sè stesso e ne gode il vero splendore.</p>
<p>MY139 Ascia Dobbiamo essere duri. Le difficoltà debbono essere decapitate. L'ascia del coraggio è affilata e non deve indugiare di fronte al nemico. Qualunque attività possa intaccare la nostra concentrazione o avvilire i nostri propositi deve essere interrotta. Bruscamente. Senza esitazione. Per comprendere se alcune attività non sono benefiche dovremo cercare di percepire la loro energia. Non è sufficiente una prima impressione, anche se a volte questa restituisce il vero. Nella meditazione è possibile comprendere con chiarezza. L'arte della calma e della respirazione annullano ogni commistione con l'esterno e ci consentono definitivamente di entrare dentro di noi. In fondo al silenzio sapremo se dovremo interrompere le attività negative. Non dobbiamo tuttavia incorrere nella trappola di smarrire il contegno o ferire persone a noi vicine. Se agiremo con chiarezza e trasparenza saremo sempre nelle condizioni di interrompere con facilità attività dispersive e negative.</p>
<p>MY140 RACCOGLIMENTO Mantenere il centro. Essere d'esempio. Il macrocosmo e' la risultante della interazione fra i microcosmi. In altre parole, ogni nostro comportamento si riflette all'esterno e influisce sulla umanita' attraverso una concatenazione infinita di eventi. Nel nostro interno vivono al contempo energia positiva e negativa. Nel mondo si alternano le medesime cariche. Se il nostro pianeta soffre, anche la nostra interiorita' non e' in salute. Dobbiamo purificare la nostra interiorita' per cambiare le cose. Non e' possibile attribuire alla massa i mali del pianeta poiche' noi siamo la massa. Per esprimerci liberamente dovremmo concentrarci sulle nostre capacita' individuali e realizzare la nostra vocazione interiore: ciò non puo' accadere se il nostro compito e' competere con tutti. Paradossalmente per migliorare cio' che vediamo all'esterno di noi dovremmo ignorare cio' che accade all'esterno. Raccoglierci. Conservare il centro di noi stessi ci consente di non essere risucchiati dal vortice della dispersione. La societa' trarra' giovamento esclusivamente dalla affermazione della nostra interiorita' non dai successi materiali individuali.</p>
<p>MY141 SI TORNA Libere, le rondini tornano a volare in cerchio verso il nido. Le rondini sono uccelli noti per la rapidita' e per l'imprevedibilta' del loro volo, ma per quanto volino lontano, prima o poi ritornano sempre al nido. Per tutti noi e' fondamentale l'idea del ritorno. Dobbiamo lavorare, desideriamo realizzare i nostri progetti e viaggiare in tutto il mondo, ma anche se ci stanchiamo e ci allontaniamo, abbiamo comunque bisogno di un punto di riferimento. Alcuni aspirano al ritorno in un luogo caro, altri invece amano ritirarsi nel proprio cuore. I seguagi del Tao ritengono che esista un nucleo spirituale a cui tutti dovremmo ritornare. Tale nucleo, pero', viene nascosto dalle continue difficolta' e dalla complessita' della nostra vita; anche l'istruzione, oggi indispensabile, e' qualcosa che tende ad inquinare la nostra anima originaria. Quindi il ritorno rappresenta un processo che ci rende piu' semplici ed elimina i problemi superflui legati alla vita nel la societa'; cosi'a poco a poco percorriamo la strada che ci conduce alla nostra pura interiorita'. Per riuscire in questo sono necessari tempo e dedizione, ma finche' non raggiugeremo il nostro stato naturale, non potremo entrare in comunione con il Tao.</p>
<p>MY142 Quiete Il vento nella caverna: movimento nella quiete. Forza nel silenzio. In una caverna i suoni esterni sono attutiti dalla roccia e dalla terra. Ciò che promana da fuori non penetra ma ciò che viene da dentro, sì. La caverna rende udibili il battito del nostro cuore e il nostro respiro. Allo stesso modo la quiete contemplativa ci distoglie dal clamore di ogni giorno consentendoci di udire l'impercettibile che e' nella nostra vita. Quando ascoltiamo non con le orecchie ma con lo spirito cogliamo il suono impercettibile. Entrando in questo suono facciamo ingresso nella purezza. Il suono piu' profondo e' il silenzio. Puo' sembrarci un paradosso ma per colui che medita esso e' suono riunificato con tutti i suo opposti: e' sonorita' e non sonorita' e proprio da tale confluenza emerge la forza della meditazione.</p>
<p>MY143 Personalità Necessario è liberare la nostra natura. Di là dalle commistioni quotidiane e dai compromessi della socialità è opportuno esprimersi per ciò che si è. Se freniamo l'istinto di seguirci diverremo acidi, frustrati. Se freniamo gli slanci espressivi, la nostra artificiosità ci paralizzerà. Non reprimiamoci. Esprimiamo liberamente la nostra unicità. Se cercheremo di essere disinvolti non essendolo saremo ridicoli. Potremo essere disinvolti soltando abbracciando il sè, l'essenza, fecondando la parte più intima di noi. In noi vive un temperamento irripetibile. Questo ha una naturale propensione a fondersi con gli altri: non è giusto chiedersi di mutare attitudini e desideri. Il modo per comprendersi a fondo e ascoltarsi è la meditazione. Nel silenzio che segue alla respirazione, veniamo in contatto con la nostra intimità e ci rapportiamo al mondo senza pareti divisorie. Tale metodo è necessario per avvicinarci a noi stessi e per comprendere se ciò che stiamo facendo davvero ci appartiene.</p>
<p>MY144 CAVITA' Afferra gli spiriti della montagna, lascia che divulghino i loro segreti. Solo con la forza vi e' la scoperta. Secondo la tradizione le montagne racchiudono ogni risposta. Numerosi cercatori si sono avventurati al loro interno. Addentrandosi nelle cavità delle montagne è possibile percepire. Scoprire grandi cose a volte implica grandi scarifici ma tutti noi dovremmo andare sulle montagne in cerca di risposte. Questi monti, di cui le scritture parlano, sono in realta' tutti gli aspetti sconosciuti della nostra mente. Tramite la meditazione, noi possiamo a poco a poco scoprire i segreti dell'essere umano e cercare i tesori nascosti nella anima. Proprio come una vera esplorazione, la meditazione e' un processo pieno di pericoli, poiche' riuscire significherebbe trovare tesori unici, ma un fallimento ci porterebbe alla follia e all'ossessione. Tuttavia, non esiste un metodo migliore se vogliamo percorrere la parti piu' nascoste della nostra mente e capire veramente chi siamo: infatti l'introspezione non sarebbe cosi' profonda e la psicoterapia non ci porterebbe necessariamente ad affrontare ogni parte di noi. Quindi solamente con la meditazione possiamo imparare a penetrare nel profondo della nostra mente ed impossessarci dei tesori che in essa sono celati.</p>
<p>MY145 Sole D'estate il sole è alto. Nel cielo, la stella della vita brilla e dona un periodo di grande fulgore. La luce penetra dal centro del sole attraverso i suoi raggi e le giornate si allungano. Così in cielo così in terra. L'intero paese è rivolto verso lo splendore solare. Anche noi terrestri viviamo momenti di grande gioia e siamo tentati di disperdere le nostre energie. E' questo il momento di farlo. D'estate il periodo di abbondanza corrisponde a un momento favorevole, di celebrazione: dovremmo approfittare della stagione per dedicarci al gioco, alle attività creative, a donare agli altri ciò che abbiamo. I seguaci del Tao celebrano la stagione per ricordare a sè stessi il ripetersi dei cicli. Essi sanno che in tutti i cicli esiste una destra e una sinistra, un sopra e un sotto, uno zenith e un nadir. Oggi splende il sole, domani soffierà l'inverno. Necessario è; celebrare l'estate, sapendo che questo è il momento poichè domani verrà l'inverno. Raggiungere il picco del ciclo.</p>
<p>MY146 Aspettative Meditiamo senza pensare ai risultati. Meditiamo senza pensare. Solo allora la forza interiore affiorera'. Nella società competitiva ognuno di noi manifesta delle ambizioni: l'aggressività e la malizia sono a volte neccessarie alla nostra sopravvivenza. Nell'astrale tali atteggiamenti sono privi di significato. Quello che serve all'esterno è inutile per l'interno. Durante la meditazione non dobbiamo pensare a un utile. Se perseguiremo dei risultati, questi ci sfuggiranno. E' certo che abbiamo uno scopo per meditare ma di questo dobbiamo perdere il ricordo durante la meditazione. Se sospendiamo l'aspettativa, i risultati si manifesteranno. Piu' ci agitiamo e fomentiamo desideri individualistici, più saremo frustrati. Se la mente medita un guadagno, crea una barriera che in modo inevitabile, impedisce il conseguimento dei risultati in cui speravamo. Dobbiamo abbandonare il pensiero dello scopo, non lo scopo. La spiritualità trascende la convenienza e il ragionamento. Solo sospendendo la nostra corrente razionalità si coglierà il divino.</p>
<p>MY147 ASCENSIONE Mattino freddo, gradini di pietra. Il sentiero verso il tempio e' ripido. Inciamperemo, ma dovremo sempre risollevarci. La pratica spirituale e' un'attivita' che deve essere svolta quotidianamente; qualsiasi sia il risultato che raggiungiamo oggi, domani dovremo continuare il nostro cammino. Di giorno in giorno il progresso e' quasi impercettibile, tanto che tutti i nostri sforzi ci appariranno inutili; per questo e' difficile alzarsi ogni mattina e trovare sempre l'entusiasmo per continuare, ma e' cio' che dobbiamo fare. Se abbiamo una guida e siamo dotati di buone capacita', dobbiamo impegnarci in un piccolo sforzo quotidiano; nessuno ha mai raggiunto il cielo cono un unico salto. Quindi la spiritualita' e' una continua, difficoltosa salita per raggiungere il tempio sulla cima di una montagna. Occorre camminare molto, e la strada e' spesso ripida. A poco a poco ci avviciniamo alla destinazione, e mentre saliamo dobbiamo ammirare il paesaggio, pensando pero' che sulla vetta il panorama sara' migliore. Anche se siamo stanchi e cadiamo, dobbiamo trovare la forza per rialzarci e riprendere il cammino. Il successo nella vita spirituale non e' dato da eventi eccezionali, ma da una dedizione quotidiana; sono una ferma volonta' ed una profonda lealta' a garantire la nostra ascensione.</p>
<p>MY148 INTERPRETAZIONE Tutto cio' che viviamo e' soggettivo. Non esiste sensazione senza interpretazione. Creiamo il mondo e noi stessi; solo quando ci fermiamo, scorgiamo la verita'. Il mondo che ci circonda esiste realmente, ma noi non possiamo essere tutt'uno con esso; conosciamo il mondo perche' i nostri sensi precepiscono delle informazioni che poi le nostre menti elaborano. Quindi tutto cio' che apprendiamo e' sempre selezionato e interpretato. Per questo motivo non e' possibile parlare di una conoscenza oggettiva e di una esperienza diretta del mondo; tutto e' relativo perche' ognuno di noi ha solo la sua visuale. Di conseguenza non potra' mai esistere una verita' assoluta, e la conoscenza che deriva dalla nostra esperienza sara' sempre incompleta e temporanea. Se vogliamo avere delle fugaci visioni della verita' interiore dobbiamo fermare l'attività dei sensi ed escludere quella parte della mente che riceve tutte le informazioni sensoriali; cosi' facendo potremo brevemente interrrompere la nostra interazione con l'ambiente esterno. Ci troveremo allora in un luogo neutro del tutto rivolto verso l'interno, e raggiungeremo uno stato assoluto, privo di differenze e relativita'. E' cio' che si chiama nulla, la verita' che sta dietro ogni cosa.</p>
<p>MY149 CONOSCENZA Contemplare di mattina. Estirpare le erbacce di pomeriggio. Le gioie e le fatiche di ogni singolo giorno fanno parte di un intero viaggio. Il raggiungimento della conoscenza spirituale non rappresenta un'impresa impossibile; se trascorressimo dieci anni sotto la guida di un buon maestro, probabilmente riusciremmo. E' addirittura meno di quanto ci occorrerebbe per diventare dei bravi artisti. Tuttavia, dobbiamo ricordare che la comprensione spirituale e' importante, ma non e' tutto. Cio' che conta davvero e' percorrere il Tao e mantenere la vitalita', per raggiungere il nostro scopo nel modo migliore. Come chi soffre la fame e' sempre alla ricerca del cibo, cosi' chi e' affamato nello spirito pensa continuamente alla comprensione ed alla realizzazione. Al contrario, chi ha del cibo puo' valutarlo dal giusto punto di vista, come chi comprende puo' farlo nella giusta prospettiva. Per questo motivo l'illuminazione non rappresenta per i seguaci del Tao lo scopo finale: essi ritengono che la comprensione sia solamente un mezzo, non un fine. La cosa fondamentale e' vivere; essi parlano spesso di longevita' non perche' aspirino a diventare immortali, ma perche' vogliono esprimere il loro proposito a vivere bene l'intero corso della vita.</p>
<p>MY150 Attesa La pausa non esiste. Fra un evento e l'altro non v'e' pausa ma continuita'. Come due oggetti a distanza sono entrambi parte di un flusso d'energia, due episodi sono continui nel loro susseguirsi. Attesa e' giusta preparazione ma dobbiamo allontanare gli spettri. Non dobbiamo temere gli eventi ma prepararci con freddezza. Spesso l'emozione stimola il timore e la trepidazione: tali sensazioni possono impedirci di esprimere al massimo il nostro potenziale in vista di un appuntamento importante. Dobbiamo allora affrontare il tutto con freddezza come se le gocce che improvvisamente cadono non pungessero. Gli eventi accadranno. La nostra paura puo' condizionare negativamente gli eventi: dal timore puo' sprigionarsi un'energia negativa bastevole a peggiorare la nostra realta'. Efficace esercizio per allontanare la paura e' sorridere. Il sorriso e' scudo e spada. Abbiamo una vocazione a sorridere e dobbiamo soddisfarla. In tal modo l'attesa non si muta in ansia e il Caos viene compreso.</p>
<p>MY151 Disciplina Se la meta e' chiara e' piu' facile arrivare.  Occorre distinguere fra disciplina finalizzata e disciplina cieca. Nel primo caso il fine illumina la strada: e la meditazione praticata e' giusta. Esattamente sappiamo in quale direzione andare e i nostri sforzi sono finalizzati. Nel secondo caso, mancando uno scopo, la pratica si trasforma in fanatismo. Tutte le nostre fatiche sono apparenti e la nostra energia viene dispersa. Tenere a mente il perche' delle nostre azioni rinsaldera' i propositi in caso di flessione e conferira' un inestimabile senso di sicurezza al nostro operato. Colui che segue il Tao non e' animato da avidita': un'azione posta in essere per realizzare uno scopo conserva la nobilta' del gesto e non e' corrotta dalla bramosia. Colui che segue il Tao distingue il passo composto dalla corsa affannosa. Conoscendo la nostra meta sara' piu' semplice accettare il sacrificio, affrontare l'arduo cammino. Se invece non finalizzeremo il sacrificio questo si disperdera'. La Conoscenza e' consapevolezza.</p>
<p>MY152 Crepitio Il cervello è un organo fisico che genera energia mentale. Una fitta tela di ricordi, sensazioni e pensieri, attraversata dall'energia incorporea. Nonostante l'energia si liberi in scintille più veloci del fulmine, esistono zone cerebrali sopite, dimenticate. Procedendo con metodo è possibile risvegliare le zone invecchiate dall'ignoranza. Come un fiume che attraversa una caverna si muta in un letto di fiamme grazie a una scintilla, il cervello può accendersi con il fluire dell'energia. I metodi per accrescere la capacità mentale saranno lacunosi se non si terrà conto dell'energia. Allo stesso modo se affronteremo l'esistenza ricorrendo soltanto alle facoltà fisiche non otterremo risposte definitive. Solo invocando la fiamma ne ascolteremo il crepitio. Solo diffondendo l'energia aumenteremo il potenziale del cervello.</p>
<p>MY153 Osmosi Nel flusso, coglieremo soltanto ciò che ci riguarda. E' ciò che ci riguarda che viene da noi. Assorti nella lettura ci accorgiamo che un articolo tratta un argomento che avevamo deciso di approfondire. Mentre ascoltiamo la radio va in onda una canzone che speravamo da poco di riascoltare. Per la strada incontriamo una persona che non vedevamo da tantissimo tempo e che desideravamo rivedere. Non coincidenze soltanto. In tali casi siamo raggiunti da segni propizi, di grande importanza. L'osmosi fra i nostri pensieri e la realtà circostante è un segno che siamo sul giusto cammino. Spesso è la nostra energia ad irradiare l'ambiente circostante: come un magnete attira ciò che più ci ispira. Altre volte siamo noi a cadere in una trama di situazioni e relazioni tessute non dalle azioni compiute ma dal concetto delle azioni che compieremo. Più semplicemente, nella nostra mente è già presente il pensiero, uno status embrionale dell'azione, che produce da subito effetti sulla realtà, anche se l'azione non è stata ancora compiuta. Gli eventi si modificano in relazione alla nostra energia: ciò che vorremo intensamente può arrivare prima che sia fisicamente conquistato.</p>
<p>MY154 Preghiera Ogni giorno si prega, ma il peccato non smette di macchiarci. Malgrado i nostri sforzi quotidiani migliorino la nostra esistenza, vizi e cattivi pensieri si affacciano nella nostra mente. Un difetto eliminato fa posto ad un'altra mancanza. Ci liberiamo di un impegno in cui non crediamo e immediatamente rimaniamo invischiati in altre questioni a noi estranee. La liberazione ci sfugge. E' necessario resistere al desiderio. Come un profondo pozzo nelle cui voragini si resta imbrigliati, il desiderio ci allontana dalla verità. Alla fine della nostra corsa schiumante, al nostro povero tragitto terrestre, rimarremo senza amore. Il desiderio ci porta ad assumere comportamenti innaturali, a intraprendere azioni sleali, a gareggiare e ad affossare i nostri simili. La voglia di ottenere un risultato ci spinge ad essere aggressivi e se l'obiettivo non sarà raggiunto si diverrà rabbiosi, frustrati e delusi . La gara non ha fine: ad un desiderio ne seguiranno mille altri. Il seguace del Tao sa come eliminare il desiderio, come riconoscere le lacune personali originarie e quelle derivate e arrestare questa continua sete di potere. La preghiera è consapevolezza della vacuità circostante, del vuoto che è inizio e fine. Nella preghiera l'illusorietà è vinta.</p>
<p>MY155 Caso In questa esistenza tutto ha un significato. Nulla accade casualmente. Ciò che sembra transitorio protrarrà le sue conseguenze allo infinito, ciò che sembra caduco vivrà per sempre. Il concetto di ogni essere vivente è imperituro. Gli enti che vivono su questo pianeta, qualsiasi sia la loro forma, sono sempre esistiti. Tutto era contenuto nell'uovo cosmico che esplose miliardi di anni fa. Tutto imploderà di nuovo fra miliardi di anni. Ogni episodio della nostra esistenza ha i germi dell'eternità, ogni momento riproduce l'eterno. Il Tao è un flusso inesauribile che convoglia nascita e morte. In questo senso ciò che siamo è la risultante delle nostre precedenti esistenze: ogni singola circostanza ha influito sull'evolversi o sullo involversi della nostra condizione di esseri. Il raggiugimento dell'illuminazione dipende da ogni singolo episodio. Perché la nostra strada sià più breve e meno ripida sarà necessario operare con senso di responsabilità in ogni minima circostanza.</p>
<p>MY156 Obiettivo ultimo Quanto più crediamo nelle nostre parole tanto più esse feconderanno la realtà. Il linguaggio ha una vocazione a plasmare la realta fenomenica e noi dobbiamo governare questa facoltà. Perchè sia possibile mutare i nostri obiettivi in realtà è indispensabile credere fermamente alla loro bontà. Se riterremo che fra il nostro obiettivo e noi c'è un legame spirituale allora riusciremo. Per questo è necessario raccogliersi e discorrere con la nostra persona: nella quiete della meditazione, al riparo da commistioni e inquinamenti, la nostra voce interiore sarà finalmente percepibile. Saranno necessari dei tentativi, intense ore di pratica ma alla fine questo tempo sarà tesorizzato. Quanto avremmo allontanato da noi ogni fine superfluo saremo in grado di fonderci con il nostro obiettivo come una freccia nel centro di un bersaglio.</p>
<p>MY157 Intuito Siamo agitati talvolta. Perdiamo il controllo della nostre azioni: improvvise ispirazioni attraversano la nostra mente e tuttò ciò che svolgiamo viene interrotto. Seguiamo allora il fascio di luce che attraversa i nostri pensieri per poi accorgerci di aver smesso il nostro lavoro. In verità ciò che sembra distrarci e che di colpo avvertiamo come un pensiero improvvisamente insistente non è sempre una scoria della mente o un qualcosa che troppo presto si è affacciato nella nostra concentrazione. In alcuni casi, e presto sarà possibile comprendere esattamente in quali, si tratta di un intuito. Esso è un messaggio che viaggia nella sfera astrale, mentale, che non si origina dal cervello. In poche parole, ciò che 'ascoltiamo' nella nostra mente, viene da fuori. Appartiene ad una dimensione spirituale, intangibile. Nei casi che impareremo a riconoscere, l'intuito accorre in nostro aiuto suggerendoci, per esempio che è giunto il momento più opportuno per fare qualcosa. Nella maggior parte dei casi il consiglio che improvvisamente giunge non è supportato dalla logica, non gode di legittimazioni razionali. L'azione che siamo stimolati a compiere pare inopportuna, a tratti assurda. Quasi sempre invece, seguendo quel lampo breve, quell'intuito che ci viene in aiuto, traiamo benefici indiscussi.</p>
<p>MY158 La paura è il nemico Il timore è spesso causa di insuccessi poichè la paura riesce a condizionare negativamente gli eventi. Dal timore che in alcuni casi si prova in talune situazioni, può propagarsi, in forma di elettroni, una energia negativa che pervade la realta' attorno a noi. Ogni azione, perchè possa condurci all'obiettivo, deve vantare 'convinzione'. Il complemento della convinzione perfeziona la volontà e le dona un carattere di circolarità e inviolabilità. Dato che il timore è spesso causa di insuccessi dobbiamo ostacolarne la formazione. Non soffocandolo o debellandolo a posteriori bensì prevenendolo attraverso alcuni esercizi partici. Dato che tutto si origina dalla nostra psiche dovremo creare le condizioni perchè la paura non si depositi nella nostra mente. Efficace esercizio per allontanare la paura e' riconoscere le nostre virtù e ammettere i nostri difetti. Questo ci garantirà una posizione cosciente, un punto di vista consapevole che ci consentirà di non pretendere imprese straordinarie nè di dubitare la riuscita di eventi alla nostra portata. Saremo sicuri soltanto se onesti con la nostra persona.</p>
<p>MY159 Partorirsi In tempo di primavera veniamo di nuovo alla luce. Comunicare è indispensabile per tutti noi. Proprio nel momento in cui la natura risorge dobbiamo liberare le nostre passioni: è ora il momento di viverle. La inibizione può costarci cara: se freniamo l'istinto di seguire il nostro cuore frustreremo le nostre esigenze e il cuore peserà. Se freniamo gli slanci espressivi, la timidezza ci paralizzerà e perderemo i contatti personali. Non reprimere il cuore aiuterà ad esprimere liberamente la nostra unicità. Saremo definitivamente liberi solo abbracciando il sè, l'essenza, la parte più intima di noi. Inizialmente fin quando non sarà possibile agire con autonomia intellettuale sarà opportuno attenersi ad uno schema. Il metodo è necessario per avvicinarci a noi stessi e potrebbe consistere nel semplice assecondare le nostre pure volontà. Chiediamoci se ciò che stiamo facendo ci appartiene. Se ci crediamo veramente. Un giorno lo schema diverrà superfluo: allora avremo compreso appieno e saremo in grado di agire con spontaneità. Allora saremo nati da noi stessi, la parte più intima di noi sarà sbocciata con la primavera.</p>
<p>MY160 Primavera In questi giorni il cambio di stagione propaga nello spazio circostante un'aria soporifera. Ciò produce in noi una sensazione di inerzia, di apatia: la stanchezza che percepiamo sembra impedirci di svolgere con abnegazione i nostri lavori. Finalizzare gli sforzi invernali pare allora assai duro. Al primo sguardo attorno a noi, l'aria fredda e penetrante si muta in afa e il cielo stinge il suo colore. La rotazione celeste ha già annunciato il cambiamento. Il nostro umore è mutato: lo status di concentrazione che appesantiva i nostri pensieri e corrugava la nostra fronte si estende e diviene sorriso. Improvvisamente. Cosa e' accaduto? Perche'? Perpetuiamo ciò che nei cieli avviene. Nel nostro universo interiore accade esattamente cio' che avviene all'esterno di esso. Dobbiamo allora favorire le attivita' favorite dalla stagione: solo in tal modo possiamo portare a compimento i nostri obiet tivi. Se invece ci opporremo al cambiamento e alla sua venuta improvvisa, i nostri progetti saranno spezzati. Cio' che accade in alto avviene in basso. E' dentro di noi che arriva la primavera.</p>
<p>MY161 Attendere e colpire L'attesa è strumentale all'attacco. E l'attacco all'attesa. Nel ciclo infinito dei combattimenti dobbiamo saper battere il tempo. C'è un punto dal quale in poi l'attesa deve mutarsi in attacco. L'indecisione è un atteggiamento deleterio, coincide con impreparazione. Per comprendere appieno in quale momento dobbiamo muoverci sono possibili due strade: la logica e l'intuito. Nel primo caso, ogni frammento deve concorrere alla riflessione: raccolti gli elementi tutti, la concentrazione, tramite il ragionamento logico, scinderà il giusto dallo sbagliato. Non sempre tuttavia possiamo rimetterci ai numeri: non sempre una scelta può essere frutto di un'analisi matematica. L'attimo può essere colto improvvisamente, grazie a una sensibilità forte. La giornata è aspersa di segni che si possono cogliere: in noi nasce un presentimento, un richiamo, un sapere originario. Allora scatteremo come una tigre, come il fulmine attraversa il cielo per poi ritirarsi. Se il fulmine non sprigiona la sua forza, implode. Se saremo in ascolto, l'ispirazione giungerà. Se saremo coraggiosi, la seguiremo.</p>
<p>MY162 Pratica Il dialogo con un maestro ci inizia alla meditazione. La meditazione deve essere preparata. Il punto in cui ci accingiamo a praticare deve essere pulito e al riparo da rumori e fonti di distrazione. Parimenti, la nostra mente deve essere scevra da impurità. E' preferibile meditare durante il giorno e se questo accade di notte deve essere in una stanza dove non siamo soliti dormire. La meditazione ad occhi aperti ci consentirà di non cedere alla sonnolenza. Per riuscire nella meditazione dovremo assomigliare a una stanza vuota. Esattamente la stanza in cui ci troviamo ma priva dei suoi accessori, del suo mobilio. E' necessario quindi "fare il vuoto": ossia svuotare le mente di ogni pensiero, di ogni immaginazione. Quando avremo resistito alla tentazione del pensiero e all'illusorietà dell'immaginazione potremo visualizzare. Visualizzare è un'azione originaria, intuitiva, non provocata dal pensiero. Indispensabile è avere un punto di riferimento cui rapportare la nostra esperienza, un maestro. Egli potrà sciogliere i nostri dubbi, frenare la nostra curiosità e convogliare le nostre energie verso i nostri obiettivi.</p>
<p>MY163 Rinunciare Determinante per realizzare la propria crescita spirituale è saper rinunciare. Tutto ciò che ci circonda ci attrae. La nostra società ci trasmette milioni di informazioni al secondo che deviano la nostra attenzione. Cosa, in tutto questo è davvero necessario ? Cosa, in tutto questo è originario? I nostri contorni si stingono nel tentativo di fondersi con i colori dei cibi, con le insegne dei messaggi pubblicitari, con i falsi miti contemporanei. Costruiamo un sogno illusorio che alla fine non può appagarci. Saliamo su trampoli che ci rendono ridicoli. Al termine di decennali fatiche, eccoci intrappolati fra le zanne delle vecchiaia, sempre più costretti dai dolori e dai rimpianti. E' giusto distrarsi ma non è possibile votare totalmente la propria esistenza a cause esterne. Dobbiamo abbondonare il superfluo. Il cammino verso la realizzazione del sè richiede un'abluzione, una scelta forte, un cambiamento del nostro stile di vita.</p>
<p>MY164 Si muove In questi giorni avvertiamo il cambio di stagione. L'aria fredda e penetrante diviene fresca e la luce non s'affretta alla sera. La rotazione celeste annuncia il cambiamento. Il cambiamento annuncia la rotazione celeste. Ad un tratto il nostro umore cambia: l'inclinazione alla riflessione muta in voglia di comunicare. L'aria aperta ci attrae e sentiamo il bisogno di rivelarci. Improvvisamente. Cosa e' accaduto? Perche'? Lassu' qualcosa sta cambiando e cio' si riverbera su di noi. Dobbiamo prenderne atto. Nel nostro universo interiore accade esattamente cio' che avviene all'esterno di esso. Dobbiamo allora favorire le attivita' favorite dalla stagione: solo in tal modo possiamo portare a compimento i nostri obiettivi. Presto ci accorgeremo di nuove persone intorno a noi, le stesse che durante l'inverno ignoravamo. Se ci scaglieremo contro il cambiamento e la sua venuta improvvisa, i nostri progetti saranno spezzati Cio' che accade in alto avviene in basso. E' dentro di noi che il drago si sta muovendo.</p>
<p>MY165 Attività In questo periodo dell'anno il sole splende per metà giornata, ma a dominare il resto è la luna. Allo stesso modo, il tempo da dedicare alla meditazione dovrebbe avere una giusta durata. Ci sono dei monaci che si impongono di meditare per molte ore consecutive; alcuni hanno bisogno di sostegni per mantenere la schiena perfettamente dritta, mentre altri addirittura poggiano un bastone appuntito sotto il mento per evitare di addormentarsi. Tutto questo non è corretto, dal momento che i seguaci del Tao considerano la meditazione una pratica importante, ma non un'attività esclusiva della nostra vita. Lo scopo principale della nostra esistenza è vivere, quindi la meditazione dovrebbe essere parte integrante della nostra vita, ma non dovrebbe dominarla. Può comunque capitare di cadere spontaneamente in un lungo stato meditativo; si tratta, però, di una situazione del tutto diversa dalla meditazione indotta e in posizione seduta: la meditazione spontanea non è un'attività, ma un'espressione naturale che ci pone in assoluta armonia con l'universo.</p>
<p>MY166 CENTRO Il bulbo del giglio rappresenta il centro, la base della futura pianta; quando viene posto nell'acqua, prima allunga le proprie radici e solo dopo si apre e crea magnifiche foglie verdi. I seguaci del Tao interpretano questo concetto affermando che la spiritualità non è un'attività esclusivamente mentale, e credono invece nella meditazione rivolta ai vari centri del nostro organismo. Infatti, è importante riuscire a creare uno stretto legame con l'energia che scorre nel nostro corpo. Tutto ciò che è sotto è di fondamentale importanza per ciò che è sopra, e costituisce una grande fonte di energia; quindi dovremmo, ad esempio, prendere coscienza delle nostre gambe, che ci sostengono ogni giorno, ed aumentare così la nostra stabilità. Perciò, quando agiamo, cerchiamo anzitutto di creare un buon contatto con gli altri, e quando studiamo, analizziamo prima le basi di ogni conoscenza. Infine, quando meditiamo, impariamo a concentrarci sulle varie parti del corpo e della mente; solo così potremo mettere in atto il nostro vero potenziale.</p>
<p>MY167 Comprensione A volte capita di non riuscire a comprendere esattamente cosa sia il Tao, perchè se ne sente parlare sotto aspetti diversi; in effetti, il Tao è qualcosa che permea tutta la nostra esistenza, ed è questo il motivo per cui si esplica sia a livello materiale che spirituale. Il Tao può essere sia tangibile che intangibile; concretamente il Tao rappresenta la via spirituale che, attraversando il centro della spina dorsale, unisce tutti i centri di forza del nostro organismo. Da un punto di vista filosofico, invece, il Tao rappresenta la via che attraversa la nostra vita: i cambiamenti che affrontiamo, le circostanze difficili in cui ci imbattiamo, l'espressione della nostra personalità nei confronti dell'ambiente a cui ci rapportiamo. Infine, su un piano metafisico il Tao rappresenta il moto e l'evoluzione del cosmo. Quindi, solo se prenderemo il considerazione questi tre diversi aspetti, e li riuniremo in un unico concetto, potremo cominciare a capire lo spirito del Tao.</p>
<p>MY168 Respirare Fase fondamentale della nostra esistenza è la respirazione. Questa funzione ci tiene in vita e ci consente di nutrire e mantenere in movimento tutto il campo di energia del nostro corpo. Attraverso la respirazione il campo energetico si unisce alla nostra mente e si realizza la dimensione spirituale. Attraverso la respirazione la nostra aura è in contatto con l'energia del tutto, che permea ogni cosa. Grazie al respiro e al suo flusso incessante non vi è alcuna differenza fra noi è ciò che vive all'esterno di noi. Anche l'universo respira e grazie ad esso ogni cosa al mondo è un unico. Così come per il nostro organismo, il respiro dell'Universo crea un infinito campo di energia, cui è collegato lo spirito universale. Quindi, se vogliamo avvicinarci al Tao e alla spiritualità dobbiamo anzitutto saper respirare.</p>
<p>MY169 Allontanamento Ci sono oggi molte popolazioni, benchè lontane e con culture differenti, che sono riunite da un unico destino: l'allontanamento e l'alienazione dalla propria patria. Basti pensare agli ebrei, ai tibetani, agli indigeni d'America o ai discendenti degli schiavi africani. Il Tao riconosce l'importanza di idee quali popolo e la nazione, ma sostiene il primato dell'individuo: non si consente che le sofferenze della collettività diventino un ostacolo personale, poichè la vera patria è nel nostro cuore. Se seguiamo il Tao, veniamo coinvolti in un ordine spirituale superiore, che è del tutto estraneo a limiti geografici e istituzionali. Il Tao non è qualcosa di materiale, quindi nessuno potrà mai allontanarci da esso. Così, anche se saremo esiliati dalle nostre terre il Tao rimarrà sempre con noi e non avremo più il timore dell'alienazione.</p>
<p>MY170 Temerarietà E' certamente saggio considerare, in ogni momento della nostra vita, la natura della temerarietà. Tutti noi possediamo in parte coraggio e valore: è giusto esserne fieri, ma è altresì giusto essere saggi e moderati nello esercizio di questà virtù. Non dovremmo pensare che questa forza ci appartenga: essa non è un nostro merito ma solo un dono transitorio che con il trascorrere del tempo ci abbandona. Se commetteremo l'errore di sfruttare la nostra temerarietà e ci identifichiamo in essa, quando questa scomparirà a noi rimarrà solamente l'umiliazione e il dolore di non riuscire più in cose che un tempo sapevamo fare bene. Se non ricordiamo questo, andremo sicuramente incontro ad una vecchiaia triste ed amara. Non dobbiamo basare la stima di noi stessi sulle nostre capacità, ma sulla nostra natura. Dovremmo inoltre meditare, e fare tesoro non tanto della vittoria, quanto piuttosto della esperienza che da essa ci giunge. Le vere ricchezze non sono la prodezza nè la temerarietà, ma le esperienze che da esse nascono.</p>
<p>MY171 Pensiero, azione. Concentrarsi. Distogliere il pensiero dal triviale. Lavare via le impurità. La mente è un universo inesplorato e vagando senza meta corriamo il rischio di smarrirci nei pensieri che trasversalmente appaiono. Quando incontriamo una nuova materia, un argomento che ci coinvolge, dobbiamo lavorare con la massima attenzione per impadronirci della sua conoscenza. Non dobbiamo consentire ad altri pensieri, scorie, di distoglierci o soltanto di sporcare il nostro flusso di concentrazione. Grazie a questa i vari aspetti della mente possono essere riuniti in una dimensione unica, in un solo punto. In quel punto apprenderemo veramente. Se pensiamo nel contempo ad altre cose ciò che leggiamo o su cui ragioniamo albergherà nella nostra mente per poi ripartire un giorno, senza lasciare traccia apparente. Faremmo bene a circoscrivere la nostra attenzione al fatto su cui stiamo lavorando. Qualunque esso sia merita la nostra attenzione totale. In tal modo saremo dominatori di ogni argomento e il pensiero coinciderà con l'azione.</p>
<p>MY172 Spettro Nella luce pura sono tutti i colori. Quando la luce del sole ci tiene, la sua radiosità non ci consente di cogliere le sfumature. Sembriamo abbagliati, attoniti, e restiamo a guardare cercando una spiegazione. Quando la luce penetra nelle ali sottili di una libellula, essa viene polarizzata in milioni di minuscoli arcobaleni. Si ha un'esplosione di colori. E' così che si genera il mondo: miriadi di superfici riflettono e rifrangono la luce ricevuta. Nella foschia la luce si gonfia e diviene faro. Una volta mescolata la luce, torna pura.</p>
<p>MY173 Cammino Quando conosciamo alcune persone e ne diveniamo amici pensiamo possa essere per sempre. Nei confronti dell'altro, doniamo anche le nostre speranze e subito siamo ripagati. La frequentazione ci dona sicurezza e traiamo grande giovamento dallo scambio. Le affinità ci riempiono e le divergenze ci inorgogliscono. Improvvisamente accade qualcosa che ci divide. Tutto sembra deviare dai binari e anche solo per una banalità ci troviamo a mettere tutto in discussione. Ognuno di noi prosegue sul proprio sentiero e viene al destino. Non dovremmo mai delegare ad altri le nostre responsabilità, neanche ai nostri amici migliori. Ci sono sfide che solo noi possiamo accettare o rifiutare. Ci sono battaglie che non abbiamo motivo di combattere. Ce ne sono altre che non possiamo estendere ad altri. Anche se ogni via è una via soltanto, ognuno ha la sua. L'Amicizia resta comunque dato che nulla può essere distrutto.</p>
<p>MY174 Fuoco La fronte è gelida. Le mani screpolate. Il vento è feroce, assale, falcia ciò che incontra. Neve e ghiaccio si alleano. I più possenti alberi, esposti, sono in difficoltà. Il riparo è la casa. All'interno, ogni cosa mantiene la sua integrità: Ogni cosa è protetta dalle mura, dal tetto e dal fuoco. In questo momento dobbiamo concentrare le nostre attività all'interno. La venuta dell'inverno invoca il raccoglimento. Le cose più care brillano al crepitìo di una candela, il focolare arde delle sue stesse fiamme. La nostra casa è il sè, la parte più intima di noi: Qui la meditazione può avvenire. Liberi da ogni distrazione, prendiamo posto nel centro di noi. Fuori, il vento frusta il mondo e ne tiene l'illusione; dentro, l'inganno si scioglie al fuoco della meditazione.</p>
<p>MY175 Mare Passeggiare sulla sabbia, in autunno. Le onde s'increspano, il cielo esplode. Camminando avvertiamo la sensazione di libertà. Il silenzio ci contiene. Siamo indipendenti, membri della natura selvatica che non si è piegata alle consuetudini. In quel punto, nulla c'è e sentiamo la nostra mente soltanto. L'orizzonte è la demarcazione eccellente e illusoria: ci consente di comprendere che ciò che vediamo non è vero e che le cose innanzi a noi si compenetrano. Vi è un equilibrio dinamico fra sabbia e acqua. La sabbia è puntualmente disciolta dalle acque. Spesso consentiamo che rancori e pensieri negativi si ripercuotano sul presente. Dovremmo lavarli via. Lo stato di sublime purezza della spiaggia è il nostro obiettivo.</p>
<p>MY176 Ombelico Il Tao, la grande madre. Il flusso che ci tiene. L'ordine implicito in cui ci possiamo smarrirci senza disperdere la nostra energia. Compito del Tao è proteggerci. Come un tesoro sepolto fra le rovine di un luogo sacro, i principi del Tao devono essere scoperti. Chiunque abbia pazienza per scovarlo otterrà prodigiosi poteri. Nell'ombelico del nostro corpo vive il Tao. Concentrandosi su di esso possiamo avvertire un gran senso di vitalità: possiamo percepire la sensazione di essere ancora legati a nostra madre. Ci sentiamo pervasi da una forza straordinaria e il benessere fisico ci abbraccia. Nel nostro corpo fisico-astrale in corrispondeza dell'ombelico vive il punto energetico del Chakra dove possiamo accumulare e smistare il nostro benessere.</p>
<p>MY177 Bellezza Qualcosa ci rapisce. Allora ci voltiamo, più volte, ammirando. L'occhio si schiude ma non riusciamo a distinguere. Ecco il magnifico, ciò che non può essere compreso. La bellezza è nel disordine incomprensibile, nel tuono che funesta la valle, nella corona del fuoco. Gli uccelli risalgono lunghe file di tronchi e si avviano. In un istante percepiamo il Tao, lo sfondo, l'ordine implicito. Non possiamo scomporlo nè studiarlo. E' il tutto che per un istante si manifesta, nella sua interezza, nella sua integrità. Nell'intimità delle cose vive il Tao, ciò che trascende la finitezza, ciò che non può essere provato. Oltre l'incantesimo, al di là dei venti e della nostra curiosità.</p>
<p>MY178 Io sono Cio che davvero voglio, ottengo. Ciò che è ragionevole perseguire, perseguo. Libero dai desideri vacui, dalle illusioni, dagli obiettivi che non mi appartengono. Ci sono cause che non devo difendere, ci sono battaglie che non combatterò, idee in cui non è mi è concesso credere. Sono cosciente. Sono consapevole. Sconfiggo la distrazione, sconfiggo il dubbio. La strada che ho davanti ora è retta. La strada che ho davanti ora è diritta. La volonta continua la trama dei miei giorni, sono concentrato solo su ciò che faccio, su ciò che è giusto che io faccia. E' giusto perchè l'ho deciso io di comune accordo con tutto ciò che vive in me. La mia vita è eterna. Le mie esistenze devono insegnarmi qualcosa. Qualcosa apprendo ogni giorno. Il divino è con me. Il divino è dentro di me.</p>
<p>MY179 Potenza L'Allenamento è in corso. Il miglior momento per cominciare era ieri. Il secondo miglior momento è oggi. La pratica assidua consente di accumulare energia. Vibranti, ci accorgiamo di essere nuovi. Coltivato lo slancio, sentiamo di poter esplodere. Come frecce di noi, una volta al culmine della nostra potenza saremo pronti per esprimere tutto il nostro potenziale. Come un cigno libratosi sull'acqua veniamo fuori dalla nostra carne e fecondiamo la nostra intimità. L'energia che ci avvolge si propaga in tutti i luoghi attorno a noi e in tutte le persone inanzi a noi. Tuttavia dobbiamo continuare a spingere. Il cammino non è mai percorso completamente. Il cammino si percorre senza sapere. Se sapremo che stiamo procedendo ci stancheremo: ci dimenticheremo dello scopo, ci attarderemo nel bosco, fra le silvane. L'allenamento è necessario, l'allenamento è la gara stessa.</p>
<p>MY180 Allenamento Dopo la tempesta come foglie d'autunno veniamo alla terra, nel materno abbraccio che ci conforta. Passata la bufera è la corrente a cullarci. In questo momento occorre esercitarsi. Una volta recuperata la tranquillità, nella calma, quando ogni cosa sembra al suo posto, dobbiamo produrre. L'inverno verrà e dovremo essere pronti. L'allenamento è indispensabile al nostro equilibrio psico-fisico. Se smetteremo di allenarci le nostre facoltà si atrofizzerranno: i muscoli divengono robusti soltanto grazie alla resistenza che li ostacola. Con la meditazione alleneremo la nostra mente, con lo sport raggiungeremo la forma necessaria per fronteggiare il quotidiano. Nella costanza dell'esercizio fisico c'è il seme della forza. Nel coraggio della pratica meditativa c'è il frutto della saggezza. Se avremo pazienza nel sopportare aver sopportato varrà lo sforzo.</p>
<p>MY181 Rinascita Contiamo i nostri uomini, si parte. Un nuovo esodo, un nuovo esilio. Le nostre vele stirate dal vento sono pronte e le acque propizie. Un viaggio occorre. Il sollievo di una partenza viene conservato per l'intero soggiorno. Nella partenza vi è rinascita. I nostri occhi finalmente si schiudono e superiamo la miopia dell'abitudine. Riconosciamo al nuovo la potenza di rinnovarci. E' giusto bere da questa fonte. Giusto prendere energia da questo sole. Stare via rinsalderà i nostri propositi, accrescerà il distacco da ciò che ci annoia, stimolerà il confronto con il prossimo. Tornando, riabbracceremo la parte più familiare di noi stessi, quella da cui più ci è costato separarci. Quella da cui il viaggio non può separarci.</p>
<p>MY182 Viene l'autunno Le gocce all'unisono vengono alla terra. Le foglie cedono, il mantice soffia il caos. Nei toni dissonanti d'autunno vive l'armonia del Tao. Nella tempesta v'è il seme dell'equilibrio. Le foglie cadono seguendo un ordine implicito all'interno del quale il tutto sembra casuale. La nostra esistenza sembra metterci a dura prova: i continui sconvolgimenti ci impediscono di intuire uno svolgimento regolare. Le nostre decisioni concepiscono dubbi, le scelte in apparenza definitive celano transitorietà. Non sappiamo quale percorso seguiremo: non possiamo saperlo dato che le cose cambiano in continuazione e che ciò che oggi è vero domani non lo è più. In questo momento è necessario confidare nel grande equilibrio che tiene il mondo: un motore immanente contiene l'occasionalità degli avvenimenti e conferisce un significato alla casualità. Dal tessuto delle nostre innumerevoli azioni si compie la maglia di ciò che ci attende. Più avanti sapremo perchè tutto sinora è accaduto: avremo di ogni frazione vissuta una comprensione superiore, definitiva.</p>
<p>MY183 Sapere attendere Molto spesso i risultati non giungono. I nostri sforzi paiono vani e tutto intorno a noi non cambia. La forza impressa alla realtà non produce alcun cambiamento. La semina allora andrà ripetuta e le nostre speranza rinnovate. Non tutti i momenti del tempo si prestano al rinnovamento. I cicli negativi devono terminare. In questi momenti è necessario opporre alla frustrazione la pazienza. Nei momenti in cui nessuno si accorge dei nostri sforzi non possiamo rivendicare dei meriti. Non possiamo prendere decisioni definitive in quei momenti. Dobbiamo lasciare che tutto scorra verso i nostri canali. Otterremo dei consensi quando la carica negativa del periodo in cui ci troviamo si sarà esaurita. Saremo ripagati soltanto allora. La spinta che il reale riceve dalle nostre azioni non si smarrisce. Essa persiste nella sua azione dinamica per tutto il ciclo negativo e una volta battute le circostanze produce i suoi risultati. Si raccoglie sempre avendo seminato anche se a volte più tardi di quando pensiamo.</p>
<p>MY184 Dubbio Riconoscere il vuoto, l'intervallo che separa gli avvenimenti. Al riparo dagli impegni che nella nostra vita si susseguono c'è un mondo intuitivo. In ogni oggetto che circonda la nostra stanza vive una natura profonda. Oltre agli appuntamenti, la bolletta da pagare, il compito da consegnare, esiste un dubbio: "di tutto ciò abbiamo davvero bisogno?" Nel dubbio si cela la certezza della nostra spiritualità: abbiamo la sensazione che tutto ciò che viviamo non sia sufficiente, che ciò che sembrava soddisfarci, non sia più interessante. Quegli attimi ci invitano a prendere consapevolezza, a seguire i sentieri alberati della conoscenza. Nei boschi, sui monti, nei paesi dove il tempo scorre più lento, questi momenti sono numerosi e una gita in questi luoghi ci sarà utile. Avremo modo di sperimentare il distacco, di ricordarci l'importanza della meditazione e della comprensione del mondo in senso cosmologico. Ogni cosa allora verrà nel suo aspetto minuscolo e gigantesco, atomistico, eterno.</p>
<p>MY185 Trasformazione Non c'è tempo nella morte. Nel momento in cui muore un uomo la sua esistenza cessa, la trama diviene impenetrabile, la fisica perde la sua legittimazione. Cosa perde l'uomo con la morte? Il corpo. L'uomo perde la sua identità, la sua collocazione nel mondo, il dolore. Cadono gli abiti, le decorazioni, gli affanni. Eppure le sue componenti chimiche essenziali si trasformano. Ciò che rimane vivo è la mente. Priva di contorni è unita all'ordine implicito, e non può morire. Vita, mente e spirito coincidono. Lo spirito si annida nel corpo come il ragno nella sua tela. Il corpo ci è esterno e dobbiamo controllarlo senza poter esserne proprietari. Siamo consapevoli del grande gioco. Per la morte non piangeremo, non la attenderemo. La accoglieremo.</p>
<p>MY186 Guerra Cattivo auspicio le armi. Forgiate dall'ignorante, attentano alla nostra serenità. Quando il ricorso ad esse è inevitabile, il saggio agisce con misura. La natura aggressiva delle armi ci spinge ad offendere. Esse costituiscono uno strumento spaventoso il cui scopo è dare la morte. Triste è il ricorso alle armi ma quando si rende indispensabile, l'uomo di buona volontà non si compiace di usarle. Ciò che più ci addolora è assistere alla sofferenza altrui. La nostra impotenza di fronte alla strage ci addolora. Ma scendere in guerra significa oltrepassare il limite, essere oltre la soglia della ragionevolezza. Nella furia del combattimento il controllo è perduto. In guerra i nostri ideali periranno e noi con loro.</p>
<p>MY187 Credere è realizzare Se la devozione ci apparterrà le divinità ci ascolteranno. Se avremo dedizione potremo curare i nostri mali. Se mostreremo diligenza porteremo a termine i nostri compiti. C'è un filo sottile che lega la volontà all'ottenimento del risultato. I nostri pensieri si mutano nella vittoria stessa. La loro forza muta la realtà a piacimento del combattente e come fuoco plasma il paesaggio circostante. Affilati come una spada, i pensieri fendono la realtà e tagliano la stoffa delle nostre azioni. Perchè questo accada dobbiamo concentrare il nostro corpo e il nostro spirito su ciò che vogliamo ottenere. Nulla è precluso: se ci è chiaro cosa vogliamo, sarà relativamente semplice ottenerlo. L'impegno stesso modificherà le circostanze, forgierà il coraggio dalla volontà di essere coraggiosi.</p>
<p>MY188 Rivolta Censurano, gli imperatori. Insorgono, gli attori. Punire il dissenso. Senza esitazione. Imperatori e potenti liberano cani e censori. Ammende, pene, tributi. Questa è l'arma invisibile di chi ancora oggi combatte il dissenso. Uomini al potere contrastano le idee. Ma c'è chi non bada alle repressioni. C'è chi risale le grida dei repressori e fluttua in cielo. Vinti dal desiderio di creare, gli artisti respingono i potenti. Il corvo gracchiante suona la loro ora. Allora s'alza la penna fumante e disegna il mondo com'è. Ecco la sua deformità. L'Imperatore è nudo.</p>
<p>MY189 Ossigeno Agite. Dobbiamo rispettare le regole dell'agire. Nelle esistenza saremo produttori, registi e attori. Attraverso l'esistenza sappiamo che ciò che ci circonda è sofferenza; attraverso la meditazione sappiamo che ciò che ci circonda è illusione. Meditare è risvegliarsi dal sogno. Illuminazione è un nuotatore che viene in superficie per prendere fiato. Immergiamoci di nuovo ma sapendo che presto avremo bisogno di ossigeno.</p>
<p>MY190 Liberarsi Assomigliare a una stanza vuota. Perdere ogni punto di riferimento esterno. Prescindere dal costume della società del tempo. In alcuni casi è necessario svuotarsi: smarrire le nostre convinzioni (sapendo di poterle riabbracciare poi); lasciare andare le nostre leve; seguire gli istinti. Dobbiamo raggiungere la pace, al riparo da quanto ci impedisce di essere liberi di agire come ci sentiamo di fare. Un albero tormentato dai venti non potrà mai crescere diritto. Siamo costretti a rinunciare alle attività non necessarie, alle azioni completamente arbitrarie. Smettere ogni attività paradossalmente ci consente di ritovare il centro, di comunicare con il sè. Non muoversi, accettare. Accettare è un atto dinamico, non un segno di inerzia. Questa è la via del Tao.</p>
<p>MY191 Estate D'estate il sole di mezzogiorno è più caldo che mai. Simboleggia uno zenith, una realizzazione, un periodo di grande fulgore. L'estate è un giorno di estrema forza. L'intero paese è rivolto verso lo splendore solare. Il periodo di abbondanza corrisponde a un momento favorevole, a un momento di celebrazione. Tuttavia non è giusto abbandonare la cautela. Mentre traiamo beneficio dal momento prepariamoci a ciò che seguirà. I seguaci del Tao celebrano la stagione per ricordare a sè stessi il ripetersi dei cicli. Essi sanno che in tutti i cicli esiste una destra e una sinistra, un sopra e un sotto, uno zenith e un nadir. Oggi splende il sole, domani soffierà l'inverno. Celebriamo l'estate dunque, ma senza orgoglio. Poichè ogni qualvolta festeggiamo il sole, la sua antitesi è in avvicinamento. Raggiungere il picco di ogni ciclo senza lasciarsi abbattere.</p>
<p>MY192 Oltre il corpo Il possesso è costruzione artificiale. Se riusciamo a non dimenticare che la proprietà esiste solo in virtù di una definizione, possiamo rinunciare agli atteggiamenti difensivi, posssessivi e alla cupidigia. Ciò che vive all'esterno di noi è proiezione della interiorità. La proprietà è estensione del nostro desiderio di essere proprietari. Il nostro corpo è la manifestazione dello spirito. Non possediamo il nostro corpo in verità. Perchè sia possesso deve esserci controllo, eternità ma il nostro corpo cadrà. Non siamo soltanto il nostro corpo. Cosa possiamo toccare del nostro corpo? La carne, ovviamente ma come fa la nostra carne a volere? Qualcosa ci anima. E' la mente a dirigere l'energia. Non è possibile definirne i contorni. Dobbiamo spingerci oltre il corpo che ci contiene.</p>
<p>MY193 Cicli di esistenza I seguaci del Tao danno grande importanza ai cicli: bisogna sapere ciò che va fatto quando un ciclo si conclude. Al termine di un ciclo ne iniziano di nuovi e ogni ciclo è necessario. Ciclica è la dimensione del tempo su questo pianeta. L'esistenza si perpetua attraverso le stagioni. Dalla pubertà alla anzianità, ogni età percorre il filo senza fine che tesse i mondi. Tutti contribuiscono allo spettacolo della vita. Gli anziani possiedono la prospettiva, i giovani il vigore: possiamo imparare dagli uni e dagli altri. Ognuno di noi è forgiato dal proprio tempo anche se indossa i colori non delebili della creazione. Ognuno consegna il testimone a sè stesso. Il giovane con le esistenze invecchia e diverrà più saggio nel giovane che incarnerà. Fonte di gioventù è l'esperienza, il saper apprendere, sangue rosso vivo bollente : finchè continueremo a imparare, ad aprirci a nuove idee, ad approfondire la conoscenza di noi stessi, praticheremo la più alta forma di creatività personale. Il ciclo comincia oggi e oggi finisce. Ogni ciclo è un punto.</p>
<p>MY194 Attraverso L'arcobaleno è un ponte fra la terra e il cielo. Oltre le piogge scende fra gli uomini e si lascia osservare. Trovarne la fine o individuarne la base non è possibile. Scorgerne i contorni, prevederne l'arrivo e la scomparsa non è dato. Se ci avviciniamo per attraversarlo, ci sfugge. Eppure è li, innanzi a noi, vicino e irraggiungibile. Potessimo percorrere il sacro sentiero saremmo abbastanza leggeri da non precipitare? Aspiriamo al divino ma il cammino è ancora lungo. Per ora è tantissimo sapere che esiste un ponte di rugiada a colori. Nella nostra natura sono presente il divino e il terreno. Quando volgiamo allo spirito il divino può riconoscersi in noi. La vocazione al bianco deve essere fecondata. E' dai colori che veniamo al bianco. Nella consapevolezza, siamo noi l'arcobaleno. Il nostro punto d'osservazione è allora smarrito e siamo perfettamente compenetrati nel ponte. Fra cielo e terra.</p>
<p>MY195 Apprendere La gente non crede di dover imparare. Non sa di dover apprendere la Conoscenza. La quantità di informazioni oggi disponibili è enorme. Non dobbiamo dimenticare che un tempo non era possibile accedere a tutte le informazioni oggi disponibili. Dobbiamo approfittarne. Ogni minuscolo articolo traccia un sentiero. Ogni parola può schiudere le porte. Ogni concetto scritto può fecondare un'idea che attende solo di essere afferrata. Allora, ciò che leggiamo coinciderà con cio che pensavamo. La Conoscenza è oggi accessibile. Tuttavia è necessario distinguere fra Sapere e Istruzione. Il Sapere è conoscenza diretta: osservare il tramonto. L'istruzione è conoscenza indiretta: apprendere il fenomeno fisico attraverso una spiegazione. Il Sapere è intelligibilità. Osservando il tramonto saremo parte dello spettacolo. Studiando il tramonto manterremo una posizione esterna. La differenza consiste nel fatto che nel Sapere non vi è un intermediario. Nell'istruzione il tramite è il linguaggio. Spesso le parole non possono contenere i nostri intuiti.</p>
<p>MY196 Vocazione. Aspiriamo alla comunione con le forze divine. Non vi è motivo per la ricerca spirituale. Perchè la desideriamo? La desideriamo per fecondare la nostra vocazione, non per convenienza. non per compiacere la forma. La ricerca comporterà uno sforzo immane: dovremo studiare, viaggiare, osservare, apprendere. Dovremo donare, amare, soffrire. Dovremo meditare. A prescindere dal nostro temperamento attiriamo qualcosa verso di noi e ci avviciniamo alla verità. La ricerca spirituale è disinteressata. Essendo soltanto possiamo proseguire nel nostro cammino verso l'illuminazione. La forma nella quale viviamo passera' il testimone alla successiva e quest'ultima alla seguente. Ogni esistenza ci arricchirà, ogni esistenza ha la sua funzione. Ognuno dei nostri noi collaboreranno a realizzare la più grande opera che l'uomo possa concepire, l'illuminazione.</p>
<p>MY197 L'inizio e la fine. Così disse Laotse venticinque secoli fa "C’è qualcosa di confuso e indistinto precedente il Cielo e la Terra. Com’è indistinto! Com’è confuso! Dentro di sé contiene delle forme. Come sono offuscate! Come sono confuse! Calmo, anche se sempre in funzione. Non fa nulla, ma tutto è fatto attraverso di lui. Non cerca approvazione per il suo adempimento. Ama e nutre tutte le cose, ma non governa su di loro. Non conosco il suo nome. Lo chiamerò Tao Il Tao è Privo-di-forma e Vago! È Nascoto, Misterioso e Oscuro! È sorgente di ogni cosa!" Ciò sembra ricondurci alla notte... La notte è la madre di ogni cosa. La madre senza madre. Il principio. Lo sfondo. Ella esisteva prima di tutto e racchiude un mistero non penetrabile: la sua sconfinata fertilità ci insegna a riflettere, a meditare. Dal suo grembo sottile si sprigionano forza e creatività e i poeti tornano a scrivere. La Notte si oppone al giorno. Volgiamoci al buio: esso veglia sul silenzio. Nella notte il silenzio si schiude. Fonte di enorme consolazione, esso riempie il nostro cuore, apre la mente, dissolve l'illusione, disseta. In fondo al silenzio è la risposta. In fondo ai nostri giorni è la notte. In fondo alla nostra vita, un nuovo inizio.</p>
<p>MY198 Oceano d'acqua. L'acqua purifica. Nell'abluzione laviamo via le impurità. L'acqua persevera nel suo cammino e non si arresta. Può dilagare, irrigare, dissetare, filtrare. Può mutarsi in una forza straordinaria, può donare la vita, può toglierla. E' il tutto. E' incolore, insapore, inodore. E' il nulla. Libera, viene alla vita assumendo la forma di ciò che tocca. E' un bicchiere nel bicchiere. E' un coltello su un coltello. Lo spettro intero è attraversato. Osserviamo l'acqua, ascoltiamola: in lei è presente il divino. Il Tao viene spesso paragonato a un oceano. La sua profondità è incommensurabile, la sua forza domina chiunque vi si immerga. Chi tenti di navigarlo servendosi di nodi, direzioni e matematica non ne contiene la vastità. Soccombe. I vecchi uomini di mare sanno. L'acqua non muore, evapora. Essa sarà di nuovo sotto altre forme, in altre sembianze.</p>
<p>MY199 Amore. Curiamo il giardino. Il nostro giardino presenta una grande varietà. Margherite, gerani, cardi, basilico e mosche. I cespugli sono potati ma le fronde si alzano. Ovunque si posi il nostro sguardo scorgiamo un processo dinamico: il loto che germoglia nel fango, la danza del lombrico, le spighe che ondeggiano. Per quanto possa essere curato, il giardino viene al disordine. I nostri modelli e la nostra estetica sono imperfetti. Quando siamo certi della giustezza di un'opinione e della legittimità di un'azione qualcosa non ci convince. Allora muta l'esposizione delle nostre piante. Cambiamo posto alle cose e ciò che prima non ci piaceva, viene gradito. Abbiamo bisogno del cambiamento. Non recidiamo i fiori. Non possiamo portare via nulla dal giardino: esso è e non deve essere riprodotto. Ognuno di noi ne ha uno e deve coltivarlo. Lasciamo che la vita sia e il caos si manifesti. Lasciamo che i fiori nascano e muoiano.</p>
<p>MY200 Sicurezza. L'ubriaco ruzzola dal carro ma non si fa male. Sforziamoci di non essere inibiti: se freniamo l'istinto di seguire il nostro cuore diverremo acidi, frustrati. Se freniamo gli slanci espressivi, la nostra timidezza ci paralizzerà. Non reprimiamoci. Esprimiamo liberamente la nostra unicità. Se cercheremo di essere disinvolti non essendolo saremo ridicoli. Potremo essere disinvolti soltando abbracciando il sè, l'essenza, la parte più intima di noi. All'inizio finchè non riusciamo a comportarci con spontaneità dovremmo attenerci ad uno schema. Tale metodo è necessario per avvicinarci a noi stessi e potrebbe consistere nel semplice assecondare le nostre pure volontà. Chiedersi se ciò che stiamo facendo ci appartiene. Un giorno lo schema diverrà superfluo: allora avremo compreso appieno e saremo in grado di agire con spontaneità. La vera disinvoltura è il risultato di un comportamento sicuro, spontaneo e creativo.</p>
<p>MY201 La vita è Nudi, al buio appesi. Intuiamo il bianco dei corpi ma non sappiamo la fine. Serpenti pendono sul nostro corpo, da ogni parte. Siamo stretti, avvinti all'altro nell'eterno abbraccio, più forte che possiamo. E' buio e non vediamo al di là. Qui non v'è disincanto. Siamo qui, con noi stessi. Ci afferriamo, sentiamo il nostro rancore. Lo gridiamo sul corpo e la schiena si graffia. Eppur ci teniamo. Viviamo la stessa emozione. "Ti rendi conto?", vorrei piangere dalla gioia perchè sto realizzando. Ci lasciamo andare... non si puo' spiegare e non vogliamo spiegarlo. Di colpo ci attraversa il nostro sguardo sospeso, la voglia di capire, il dubbio. Stai serena stella poichè ti tiene una galassia e non ti smarrirai. Tutto accadrà senza che si possa prevedere. Sotto una pioggia battente il destino si compiera', accompagnalo con un sorriso. Sono contento, posso girare l'angolo e vederti; posso ricordare e rivederti, ma se ti scrivo, posso saperti felice? Il rapporto con noi stessi è di vitale importanza. Dobbiamo ascoltare il sè e superare l'inibizione di essere. Il dubbio si scioglierà se accoglieremo l'istinto, se seguiremo il nostro cuore. Se freniamo gli slanci espressivi, la nostra timidezza ci paralizzerà. Non reprimiamoci. Esprimiamo liberamente la nostra unicità.</p>
<p>MY202 Clessidra. La clessidra simboleggia l'infinito. La sua forma ricorda la doppia elica del DNA e le sue due meta' rappresentano le polarita'. Cio' che da un lato e' materiale, dall'altro e' immateriale: l'elemento maschile e l'elemento femminile, il caldo e il freddo, il positivo e il negativo. Il dualismo che caratterizza le esistenze. La sabbia crea un flusso nella clessidra e questo rappresenta lo stesso flusso d'energia che risale la nostra spina dorsale. Il movimento della sabbia e' cio' che viene definito Tao: la nostra coscienza passa attraverso i vari stati rappresentati dalla clessidra, tanto difficile da afferrare quanto il flusso di sabbia. Per questo e' assurdo analizzare le cose troppo minuziosamente e concentrarsi solo sul materiale: la saggezza sta nella comprensione del movimento.</p>
<p>MY203 Conservare. Chi non spreca senza per questo diventare avaro osserva una condotta ammirevole. La conservazione e' necessaria: ogni cosa che utilizziamo puo' essere riutilizzata. La realta' stessa e' costituita da organismi "riutilizzati". Per cogliere l'importanza di riciclare dobbiamo mettere a fuoco la complessita' dei cicli. Ogni entita' dell'universo muta il suo aspetto e si reincarna in altra entita'. Al termine dell'esistenza ogni organismo supera la morte e rivive in altra forma. Ecco l'importanza della conservazione. Di qui anche la necessita' di preservare l'ambiente evitando contaminazioni con sostanze nocive o attivita' ricreative deleterie. Non dovremmo prosciugare le nostre energie poichè queste non finiranno con la morte del nostro corpo ma ci seguiranno nella prossima esistenza. Non sprecare senza diventrare avari e' un invito alla moderazione.</p>
<p>MY204 Attesa. La pausa non esiste. Fra un evento e l'altro non v'e' pausa ma continuita'. Come due oggetti a distanza sono entrambi parte di un flusso d'energia, due episodi sono continui nel loro susseguirsi. Attesa e' giusta preparazione ma dobbiamo allontanare gli spettri. Non dobbiamo temere gli eventi ma prepararci con freddezza. Spesso l'emozione stimola il timore e la trepidazione: tali sensazioni possono impedirci di esprimere al massimo il nostro potenziale in vista di un appuntamento importante. Dobbiamo allora affrontare il tutto con freddezza come se le gocce che improvvisamente cadono non pungessero. Gli eventi accadranno. La nostra paura puo' condizionare negativamente gli eventi: dal timore puo' sprigionarsi un'energia negativa bastevole a peggiorare la nostra realta'. Efficace esercizio per allontanare la paura e' sorridere. Il sorriso e' scudo e spada. Abbiamo una vocazione a sorridere e dobbiamo soddisfarla. In tal modo l'attesa non si muta in ansia e il Caos viene compreso.</p>
<p>MY205 Cambio di stagione. In questi giorni il cambio di stagione ci trasmette una sensazione di inerzia, di apatia: la stanchezza sembra impedirici di svolgere con zelo i nostri compiti. L'aria fredda e penetrante si muta in afa e il cielo stinge il suo colore. La rotazione celeste annuncia il cambiamento. Il cambiamento annuncia la rotazione celeste. Ad un tratto il nostro umore cambia: la tristezza frusta la sua pelle invernale e si muta in gioia. Improvvisamente. Cosa e' accaduto? Perche'? Lassu' qualcosa sta cambiando e cio' si riverbera su di noi. Dobbiamo prenderne atto. Nel nostro universo interiore accade esattamente cio' che avviene all'esterno di esso. Dobbiamo allora favorire le attivita' favorite dalla stagione: solo in tal modo possiamo portare a compimento i nostri obiettivi. Se invece ci scaglieremo contro il cambiamento e la sua venuta improvvisa, i nostri progetti saranno spezzati. Cio' che accade in alto avviene in basso. E' dentro di noi che arriva la primavera.</p>
<p>MY206 In viaggio. In viaggio, oggetti sacri. Il corpo e' il nostro tabernacolo. Nel corpo risiede lo spirito. Negli oggetti sacri si cela il divino. Sin dall'antichita' chi era dedito alla preghiera era solito portare con se' i tabernacoli al fine di pregare durante il viaggio. I seguaci del Tao sono certi che gli dei prendano dimora nell'individuo e che il rapporto con le divinita' possa essere onorato attraverso la preghiera. Ecco perche' ovunque essi vadano gli dei sono presenti. I tabernacoli consentono all'individuo di parlare alla sua sacra identita': in realta' essa non ci abbandona ma deve essere risvegliata attraverso la preghiera. Ognuno di noi e' permeato dal divino ma soltando officiando consente al divino di manifestarsi. Il corpo simboleggia un sacro oggetto. In esso il divino e' presente e per questo dobbiamo preservare la nostra fisicita' dagli inquinamenti. In ogni viaggio in questa esistenza avremo il nostro corpo con noi e attraverso la sua preghiera, ossia il raccoglimento, potremo discorrere con la sacralita'.</p>
<p>MY207 Il momento migliore. Il momento migliore lo decidiamo noi. Abbiamo tutto il giorno per coltivare il Tao. L'alba ci offre una grande occasione: quando il tutto e' immerso nella quiete e la mente e' libera dagli affanni del giorno, abbiamo un momento ideale per dedicarci allo studio. Il mattino e' il tempo della nascita e non dovremmo precipitarci al lavoro. Leggendo in fretta il giornale non ne coglieremo i messaggi. Un bagno rigenerante consentira' di immergerci nell'energia e verremo di nuovo alla luce. Possiamo rilassarci anche alla sera. Con il crepuscolo ogni preoccupazione svanisce e il rilassamento giunge al suo culmine, il mondo si ripiega nella tranquillita' e le ansie si ritirano. Ripariamo allora nella forza dell'oscurita' da cui muove la vita per poi lasciare andare la mente nei sogni. Decidiamo noi il momento ideale per riconciliarci con il se' poiche' il Tao vive noi.</p>
<p>MY208 Confusione. Un sasso rotola dalla collina senza conoscere la sua traiettoria. La casualita' tiene il mondo: le cose accadono senza un ordine preciso. Gli spruzzi del mare ci bagnano, un colpo di vento ci toglie il cappello. Tutto, semplicemente, accade. Qual e' la relazione fra ordine e caos? Possiamo dire che la casualita' tende a farsi ordine. Non si puo' risolvere una questione una volta per tutte. I seguaci del Tao accettano cio' che accade abbracciando gli eventi, le contraddizioni, la confusione. L'incertezza appartiene ai nostri giorni ed e' necessario accoglierla. Piove, e un uomo continua a bagnarsi. Le gocce sciolgono i contorni della sua sagoma. Egli non cambia espressione, non si ripara. Quando le gocce penetrano l'uomo, egli e' parte della casualita'. Solo allora egli conosce il divino. E' caos. E' amore.</p>
<p>MY209 Nebbia. Il fumo risale i portoni e svanisce. Non si vedono le case. Dai saggi giunge il monito: la realta' e' solo un sogno. La nebbia scende sulle case e oscura lo spazio. Nei giorni di foschia gli alberi appaiono e scompaiono inanzi a chi osserva. Cosa c'e' al di la' della foschia? Non e' lo stesso miraggio della quotidiana esistenza? A Parigi le strade scompaiono, in Scozia non v'e' nulla oltre la costa... La realta' e' sfuggente e oltre il crepuscolo vive la verita'. Ma il richiamo del corvo ci sveglia. Egli ha la nostra stessa percezione: vi e' un qualcosa oltre il mare di nebbia. L'uccello continua a gridare. La nostra realta' interiore allora si desta e l'illusione appare. Accettiamo l'illusione. Abbracciamola. Ma e' oltre l'esistenza che si annida la verita'.</p>
<p>MY210 Legame. Amore e' trasporto verso l'alterita'. Il sentimento di meraviglia che riempie le distanze fra noi e il prossimo in realta' consiste nella condivisione di energia. L'Amore non ci avvicina soltanto alla compagna o al compagno ma caratterizza tutte le nostre azioni cortesi poiche' ognuna di queste muove dall'energia. Malgrado alcuni credano che l'amore sia solo un'attivita' sentimentale, esso consiste nell'energia. La fonte di questa energia e' fisica, ed e' situata nel nostro corpo; quindi, attraverso la meditazione, purificando la nostra energia, saremo sempre piu' pronti ad amare. Siamo gocce di un fiume che scorre nell'universo e dobbiamo sentirci parte del tutto. E' l'amore che ci lega al tutto. L'amore appare cosi' come il legame, il letto dove il fiume scorre. E' nell'unita' che troveremo l'amore. Non possiamo disconoscere l'amore nella misura in cui non possiamo disconoscere la vita.</p>
<p>MY211 Assenza. La giara contiene i liquidi grazie al proprio vuoto. Se fosse piena, traboccherebbe. E mancherebbe alla sua funzione. Porte e finestre consentono a luce e aria di entrare. Accesso e visuale consentono di conoscere. Lo spazio vuoto, consente l'ultilizzazione degli oggetti. Il numero zero non indica alcuna quantita' ma la sua presenza si rivela determinante nel sistema numerico. I patriarchi sostengono che la realta' sia priva di significato e che i nostri pensieri innaturali siano corruzioni dannose e sterili. Il vuoto non significa mancanza, ma pienezza. Il vuoto, nel Tao, simboleggia la totalita'. L'universo intero e' vuoto. La mente, una volta scevra dalle impurita', puo' affrontare l'assenza di significato. La meditazione insegna a non temere la vacuita'. In quel momento ci rendiamo conto della illusorieta' degli eventi e della pienezza dell'assenza.</p>
<p>MY212 Pace. Assomigliare a una stanza vuota: pareti bianche ove penetra la luce. Dovremmo cercare di eliminare le azioni inutili. Talvolta le azioni arbitarie si rivelano controproducenti. Se manteniamo la calma interiore possiamo svuotarci completamente delle nostre impurita' e porci in un osservatorio incontaminato. Il nostro punto di vista diverra' allora puro e della vita potremo percepire le correnti piu' sottili, le manifestazioni piu' naturali, il soffio del divino. Le azioni arbitrarie si rivelano quasi sempre inadatte: appaiono come strutture innaturali che i nostri pensieri creano nel timore della instabilita'. Saper aspettare ci consente di essere calmi, di invocare la pace. Un albero tormentato dai venti non potra' mai crescere dritto. Sforziamoci di essere ricettivi poiche' e' ascoltando che giungeremo alla verita'.</p>
<p>MY213 Reciprocita'. Le mani afferrano e porgono. La bocca assaggia e offre. Il naso respira e odora. Lo scambio e' alla base della nostra esistenza. Diamo cio' che riceviamo e raccogliamo cio' che abbiamo seminato. Versiamo la nostra esperienza nelle nostre azioni e da queste impariamo a comportarci. Anche i nostri occhi ci insegnano a non essere egoisti poiche' oltre ad affacciarsi sulla realta' esterna, essi rispecchiano la nostra anima. La nostra interiorita' e' allora rivelata e messa in contatto con il mondo esterno. Anche gli altri organi di senso ci insegnano a mantenere l'equilibrio. Qualsiasi parte di noi da' e riceve. Ogni fenomeno e' regolato dal principio di reciprocita'. La natura dinamica dei fenomeni ci insegna a vivere la nostra vita accanto al prossimo. Ognuno dei nostri sensi non costuisce unicamente una facolta' ma rappresenta un prezioso canale per comunicare con gli altri e con noi stessi. Riceviamo la nostra vita in dono e la rendiamo senza volerlo.</p>
<p>MY214 Fiore di loto. Immaginare il cuore come un fiore di loto che si schiude. Dal centro emerge un fanciullo. Queste le istruzioni per una meditazione. Le gambe sono nella posizione del loto, incrociate: la gamba destra e' dentro, la sinistra e' fuori. Le spalle sono dritte e rilassate. Il capo e' leggermente in avanti: la fronte e' perpendicolare all'ombelico. Gli occhi sono semi-aperti. La lingua e' a contatto con il palato superiore. La mano destra e' contenuta dalla sinistra con le punte dei pollici che si toccano alla altezza dell'ombelico, come a formare un triangolo. Le qualita' positive vengono inspirate. La mente viene purificata e il respiro, calmo, viene bilanciato. Il cuore come un fiore, si schiude. Il fanciullo si libra al di sopra della testa. Noi, bambini, teniamo un sole in ogni mano e ogni piede poggia su una luna. Tratteniamo l'immagine. Il fanciullo verra' alla luce. Egli e' puro, innocente. Ognuno deve trovare il fanciulllo che ha dentro di se' e riportarlo alla luce poiche' simboleggia le nostre energie incontaminate. Praticare la meditazione ogni giorno nella giusta posizione e con la giusta motivazione.</p>
<p>MY215 Interezza. Nel cosmo, la nostra energia volteggia nelle forme piu' variopinte: siamo alberi, vento, seta, bonta'. Il moto perpetua il suo corso e ci avvolge. Non possiamo ovviare alla impermanenza: ogni evento e' soggetto alla sua consumazione. Tuttavia, nonostante l'apparente diversita' dei fenomeni, l'universo e' intatto, stretto in un solo fascio di vita. Il fluido si presta alle nostre sagome ma non perde la sua compattezza. Il prossimo e' la nostra estensione: il rapporto che abbiamo con lui rivela la relazione che abbiamo con noi stessi. Si tratta del medesimo approccio. Nel ciclo carmico delle esistenze troveremo la spiegazione, al riparo dalla avidita' delle forme. Non dovremo temere la morte poiche' in essa troveremo un passaggio. Nelle intercapedini del tempo e' appeso un nuovo costume, per un nuovo palcoscenico. Tutto cio' che apprendiamo nella presente esistenza sara' conservato. Ogni azione tornera' al suo agente poiche' nulla puo' essere disperso. Le gocce si stringono nell'enorme corso d'acqua, prima di evaporare.</p>
<p>MY216 Integrita'. La pienezza dell'uomo virtuoso riflette l'integrita' del lattante. Gli insetti velenosi non pungono il lattante, gli animali del bosco non lo attaccano, le fiere non lo graffiano. Sebbene il suo corpo sia indifeso di fronte alla maestosita' del creato, egli e' potente. Nonostante le sue ossa siano deboli e i suoi muscoli rilasciati egli scalpita e afferra gli oggetti con forza. Sebbene il lattante gridi tutto il giorno, la sua voce non diviene rauca. In lui si diffonde la naturale armonia. Nel lattante i comportamenti avvengono al riparo dalla motivazione logica e dal ragionamento speculativo. Egli agisce mosso dall'intuito. L'uomo virtuoso dosa intuito e ragione in egual misura. Egli resiste alla aggressivita' ma sa aggredire. L'uomo virtuoso non insegue la morte cosi' come il lattante non aspira alla nascita. Tuttavia la armonia dimora in loro allo stesso modo e attraverso loro perpetua il ciclo delle esistenze. Il lattante e l'uomo virtuoso sono incorruttibili: essi sono liberi dagli inquinamenti della societa', scevri dalle impurita' della ragione. Il lattante e l'uomo virtuoso sono i lembi della corda del tempo. In realta' essendo il tempo un punto, che contiene anche lo spazio, essi sono nella Unità, indivisi. </p>
<p>MY217 Rivelazione. La Rivelazione e' cio' che gia' sapevamo. Perche' di cio' che improvvisamente accade si dice rivelazione? Il suffisso "ri" dovrebbe indicare una ripetizione e non un imprevisto. Rivelare e' termine esoterico che indica un apprendere rapidissimo che puo' tradursi in pochissimi secondi. Tale messaggio di sapere cosmico approda nella nostra mente all'improvviso, senza che fosse atteso o presumibile. Tale idea o pensiero divino giunge alla mente che e' la sola a comprendere dato che il cervello non e' in grado di cogliere tale purezza. "Rivelazione" sta ad indicare il passaggio che avvolge il messaggio nel corpo astrale, nello Spirito. Una volta rivelato, il messaggio deve essere custodito poiche' molto prezioso. La rivelazione ci consente di ascendere verso un grado piu' alto di esperienza dato che abbiamo navigato nell'astrale e siamo riusciti a cogliere cio' che la logica non puo' dedurre. Siamo riusciti a carezzare il punto dove tempo e spazio si congiungono, dove non esistono linee di confine, dove ogni cosa e' sempre stata. Rivelare allora significa ri-velare ossia coprire di nuovo un qualcosa che all'eterno e' affiorato e che dall'eterno affiorera' di nuovo per suggerirci la via. Un giorno.</p>
<p>MY218 Mandala. Cosa ho fatto oggi? Mi sono svegliato. Ho percorso un viale alberato. Ho lavorato. Poi il ritorno. Ho letto. Quindi la meditazione. Ho dormito. Il mandala e' il cerchio sanscrito. Il mandala e' l'universo. Il mandala siamo noi. Esso indica la via per l'illuminazione: dal perimetro esterno si giunge all'interno attraverso il percorso della meditazione, che simboleggia la gradualita' del cammino. Dipinto su stoffa o tracciato sul suolo con polveri colorate, il diagramma aiutera' la nostra meditazione: potremo trasferire la nostra mente sul mandala, scomporre i nostri pensieri nei settori del mandala, e una volta liberi dalle impurita', ritrovare il centro. Raggiunto il centro, i pensieri egoistici abbandonano la nostra persona. Il canto, il rituale e gli oggetti di culto sono anch'essi mandala dove trasferire il nostro corpo. Quotidianamente possiamo scomporre la nostra giornata nelle nostre azioni: tale esercizio ci aiutera' a cogliere l'insieme. Paraddosalmente, solo attraverso la scomposizione si giunge all'unita'. E in ogni azione il mandala sara' visibile poiche' ogni azione lo contiene.</p>
<p>MY219 Introspezione. Alcune persone hanno l'abitudine di cercare negli altri la soluzione dei problemi. In caso di guai la colpa viene addossata agli altri e si ottiene un capro espiatorio. Nel momento in cui le difficolta' provengono realmente dall'esterno, sara' necessario individuare la causa per neutralizzare l'influenza nociva. Ma se il problema proviene dall'interno, e' li' che dovremo agire. Dobbiamo tenere a mente che ogni nostra azione e' la prosecuzione naturale di un nostro pensiero e' che cio' che e' fuori corrisponde a cio' che e' dentro. Le nostre lacune possono essere individuate attraverso la contemplazione dei nostri pensieri. Osservarci attraverso i nostri pensieri: in quel momento possiamo modificare i lati negativi della nostra essenza. E' sbagliato perdere stima in noi stessi solo perche' viene alla luce qualche difetto. Abbiamo tutti un nucleo perfetto da cui possiamo tratte qualcosa di speciale, la nostra specialita'. La purezza è perfezione: dunque nessuno puo' essere peggiore di un altro. Il seguace del Tao e' su questo pianeta per recuperare il nucleo di purezza originario. Una volta raggiunto tale stato, difetti e colpe scompaiono.</p>
<p>MY220 Anima. Le nostre membra sono animate. Un incantesimo vive in noi. Scorre l'anima nel corpo. Non siamo il nostro corpo soltanto. Ovviamente tale assunto ci imbarazza. Ovunque il nostro punto di riferimento rimane il corpo. Perche' allora non identificarsi con esso? Ma cosa possiamo sentire nel nostro corpo? Il corpo di un essere vivente e' uguale al corpo di chi e' deceduto. La stessa fisionomia, la stessa consistenza. Dunque all'origine della differenza fra un corpo vivo e un corpo morto vi e' un qualcosa. E' l'energia ad animarci. Ad animare l'energia e' la mente. Come possiamo definire la mente? Il suo contorno e' indefinito e ricorda la corona tremula di una fiamma. Non v'e' contorno. Piu' analizziamo noi stessi, piu' sottili si fanno le distinzioni. Ci aggrappiamo con tenacia ma invano alla speranza che ridurre un oggetto ai minimi termini possa rivelare un qualcosa di definito. Scomporre non aiutera' poiche' tutto e' uno. Sembriamo confusi. Allora possiamo comprendere di non essere solo questo nostro corpo.</p>
<p>MY221 Fiume. Anno nuovo oggi. Oggi è sempre. Via le impurità. Il tempo è corrente ininterrotta di acqua che perpetua l'impetuoso corso delle esistenze. Ogni goccia appartiene al corso ed è inscindibile da esso. L'acqua che vediamo scorrere è sempre la stessa. All'apparenza il fiume si compone di parti non chiaramente divisibili ed è problematico operare una suddivisione in tempo passato, presente e futuro. Pensare il tempo in passato, presente e futuro è un'utile tecnica concettuale per organizzare le nostre azioni ma dovremo concentrarci sul presente eterno. Anno nuovo è oggi. Anno nuovo è oggi, ieri e domani, insieme. Grazie alla meditazione il tempo si congiunge allo spazio e non è che un punto. Grazie alla meditazione, il tempo appare nella sua totalità, nella sua unitarietà. Per il nuovo anno purificarsi è bene. Lavare via le impurità, sciacquare via gli inquinamenti. Concentrazione e raccoglimento ci aiutano a dissolvere le illusioni per la prosecuzione del nostro cammino. In questo modo saremo in grado di proteggerci e di aspirare all'Uno, all'Universale. Felice giorno.</p>
<p>MY222 Insieme. L'antico popolo e' un individuo. La societa' moderna consta di individui separati. La separativita' e' il carattere e il limite della societa' moderna. Anticamente gli individui appartenevano ad un gruppo unico che provvedeva alle necessita' di ognuno. Oggi ciascuno di noi persegue egoisticamente degli obiettivi disgregando l'unita': abbiamo perduto la percezione della totalita'. L'antico popolo simboleggia il creato: l'individuo deve appartenervi compenetrandosi in cio' che e' all'esterno. La realta' e' la continuazione del nostro Spirito e viceversa. La frammentazione del sapere tipica dell'eta' moderna ci impedisce di cogliere l'unitarieta' della Conoscenza. Filosofia e' Scienza e Religione. L'affermazione del singolo deve originarsi dalla totalita' e fondersi nel successo del collettivo. Ritroviamo il se' affinche' il gruppo ci appartenga. Abbracciamo gli altri e abbracceremo noi stessi. Il Tutto e' uno.</p>
<p>MY223 Aspettative. Meditiamo senza pensare ai risultati. Meditiamo senza pensare. Solo allora la forza interiore affiorera'. Nella società competitiva ognuno di noi manifesta delle ambizioni: l'aggressività e la malizia sono a volte neccessarie alla nostra sopravvivenza. Nell'astrale tali atteggiamenti sono privi di significato. Quello che serve all'esterno è inutile per l'interno. Durante la meditazione non dobbiamo pensare a un utile. Se perseguiremo dei risultati, questi ci sfuggiranno. E' certo che abbiamo uno scopo per meditare ma di questo dobbiamo perdere il ricordo durante la meditazione. Se sospendiamo l'aspettativa, i risultati si manifesteranno. Piu' ci agitiamo e fomentiamo desideri individualistici, più saremo frustrati. Se la mente medita un guadagno, crea una barriera che in modo inevitabile, impedisce il conseguimento dei risultati in cui speravamo. Dobbiamo abbandonare il pensiero dello scopo, non lo scopo. La spiritualità trascende la convenienza e il ragionamento. Solo sospendendo la nostra corrente razionalità si coglierà il divino. </p>
<p>MY224 Sacrificio. Disciplina e sacrificio le vie dello spirito. Se la meta e' chiara e' piu' facile arrivare.  Occorre distinguere fra disciplina finalizzata e disciplina cieca. Nel primo caso il fine illumina la strada e la meditazione praticata e' giusta. Nel secondo caso, mancando uno scopo, la pratica si trasforma in fanatismo. Tenere a mente il perche' delle nostre azioni rinsaldera' i propositi in caso di flessione e conferira' un inestimabile senso di sicurezza al nostro operato. Colui che segue il Tao non e' animato da avidita': l'azione verso lo scopo conserva la nobilta' del gesto e non e' corrotta dalla bramosia. Colui che segue il Tao distingue il passo composto dalla corsa affannosa. Il coinvolgimento, dall'esaltazione. Conoscendo la nostra meta sara' piu' semplice accettare il sacrificio. Se invece non finalizzeremo il sacrificio questo si disperdera'. La Conoscenza e' consapevolezza. Il sacrificio per il sacrificio non e' consapevole.</p>
<p>MY225 Testimone. La ragione ci assistera' fino a un punto. Oltre, la mente ci guidera'. Vaghiamo naufraghi nelle torbide acque del desiderio in balia di correnti confliggenti. Quando un porto sembra offrire l'approdo, esso scompare: la sua immagine prima benevola stinge i suoi contorni invitanti e cede la visione al passo cadente della nostra avidita'. Allora percorriamo con perseveranza altre miglia marine e giunti in prossimita' del microbiettivo successivo iniziamo a distrarci, quasi non ci interessasse piu'. Prendiamo lentamente coscienza che non ci interessa. La ragione, con passo lento, ci sta aiutando. Essa assolve il suo compito primitivo di elaborare dati ma non riesce a cogliere l'essenza delle cose. Serviamoci della ragione. Essa ha espressione pavida e gambe corte. Ma con tenacia giunge a destinazione. Dobbiamo essere umili e discutere ciò che ci appare evidente. Arriveremo cosi' alla meditazione cui si giunge tramite la concentrazione. Questa consente di non distogliere l'attenzione dall'oggetto o dal punto su cui il nostro sguardo si posa. Il testimone allora giunge alla mente. In quel momento noi saremo l'oggetto stesso. La ragione può investigare sulla natura e sul comportamento degli atomi ma solo la mente, tramite la meditazione, raggiunge l'astrale.</p>
<p>MY226 Unità. Tutto e Nulla coincidono. Siamo il principio e la fine. Abbiamo bisogno dell'evasione e del divertimento quanto della moderazione e del riposo. Alla dispersione di energia corrisponde un'eguale assorbimento. In noi vivono le tenebre e la luce. Gli estremi non sono che due manifestazioni della medesima realta': il nostro spirito contiene egualmente gli opposti. La nostra vita terrena e' avvinta dalla lotta fra i contrari ma l'essenza prima della nostra esistenza consiste nel raggiungere l'equilibrio superiore dove il bene e il male coincidono. Superare gli opposti ci consentira' di ottenere la mediazione fra i lati divergenti del nostro temperamento e di congiungere ogni diveregenza nella Unità dove il Tutto e il Nulla coincidono. Superare gli opposti e' comprendere appieno il significato del relativismo che permea la realta'. L'illusorieta' dei contrari va dominata. Dobbiamo meditare. Colui che meditando comprende, dissolve la materia. Colui che vive di sole azioni, disperde l'energia.</p>
<p>MY227 Scintilla. La nostra vita, un foglio bianco. L'artista ascolta. Giunge come dono l'intuizione. Il primo segno viene impresso con la forza dell'intuizione. Creare e' seguire l'istinto che ci guida. Non comprendiamo il perche' ma il fuoco si origina da una scintilla. Fra ragione e mente vi e' una naturale armonia, non competizione. La ragione viaggia sulla diligenza. L'intuito ha la rapidita' della luce. La ragione sale una scala e abbisogna di gradini. L'intuito vede riuniti causa e effetto, tempo e spazio, domanda e risposta. Non dobbiamo opporci alla ragione per mezzo dell'intuito ne' rovesciare l'intuito con la ragione. Con lo studio esercitiamo la ragione. Attraverso la meditazione risvegliamo la mente. Le nostre scelte nella vita non saranno soltanto il frutto di elaborati ragionamenti deduttivi ma anche di improvvise rivelazioni, scintille di sapere. Dobbiamo saper riconoscere quando l'intuito viene e accettare di aver deciso senza l'aiuto del ragionamento. Anche se l'intuizione non ha senso e non puo' essere restituita nei termini della logica lineare, il suo consiglio e' amico e ci mette in contatto con il cosmo.</p>
<p>MY228 Illusione. L'immaginazione e' pallida e fragile, i sogni avvincono con false realta'. L'immaginazione puo' costruire ponti, i sogni possono ingannare. Spesso i sogni che facciamo quando dormiamo sono cosi' toccanti, che al nostro risveglio ci sentiamo smarriti, spaventati; altri, invece, ci regalano un senso di rilassamento e di benessere. Addirittura alcuni sogni possono essere utili per esaminare e far funzionare i nostri circuiti mentali. Malgrado cio', come tutti sappiamo, nessun sogno racchiude una realta' oggettiva all'interno del mondo della veglia. Un'attivita' mentale simile al sogno e' l'immaginazione, con la quale rivolgiamo i nostri pensieri ad immagini verosimili, osservabili e modificabili. Tuttavia dobbiamo ricordare che da una parte il sogno e l'immaginazione sembrano affini, ma dall'altra si distinguono per la nostra partecipazione cosciente. Infatti la coscienza e la consapevolezza sono del tutto assenti nel sogno, per cui e' impossibile esercitare un controllo; invece l'immaginazione e' una forma di impegno mentale in cui noi stessi possiamo trasformare la nostra vita e renderla migliore. In fondo, grazie all'immaginazione possiamo avere cose che non ci sogneremmo nemmeno. </p>
<p>MY229 Vita. Filo sottile che tesse la trama delle esistenze. Il contrario di morte e' nascita, non vita. Non dobbiamo confondere la Vita con l'Esistenza. Quest'ultima coincide con il percorso che le entita', fra cui l'Uomo, debbono portare a termine per completare l'ascesa spirituale. L'Esistenza riguarda la nostra comparsa fisica sul pianeta e si conclude con la nostra morte. La Vita invece non conosce fine: essa e' impermanente. La Vita non e' soggetta a inquinamenti; e' immutabile, inalterabile, oltre la dualita' dei contrari. Al termine dell'Universo visibile ogni entita' sara' di nuovo fusa in una immensa sinfonia cosmica: tutte le particelle cosmiche dopo miliardi di anni di gestazione ri-esploderanno e genereranno un nuovo Universo in espansione. In tal modo e' possibile comprendere come, nel gioco cosmico immutabile, ogni regola, norma o criterio propri delle societa' in cui si vive siano riconducibili esclusivamente al sistema di riferimento dell'Esistenza. Allo stesso modo i concetti del Bene e del Male con i relativi derivati sono appannaggio delle civilta' e delle societa', quindi dell'Esistenza, non della Vita.</p>
<p>MY230 Fermezza. Il sole brilla sulla neve che cade: fuoco e ghiaccio. Alberi spogli e rigidi stagliati contro l'orizzonte, fredde paludi, paradisi per anatre ed oche. Una marmotta e' immobile su un palo. In qualunque posto ci troviamo, possiamo osservare in ogni momento il fluire costante del Tao. Il sole che brilla sulla neve e si contrappone ad essa e' un esempio evidente del ciclo degli opposti; notiamo anche l'incessante ritmo della vita: gli uccelli acquatici sopravvivono in attesa dell'arrivo della primavera e gli alberi completamente spogli apettano trepidanti un sole piu' caldo. Possiamo paragonare la terra ad una grade ruota che gira, in cui tutto si muove e muta continuamente. Malgrado cio', come la marmotta rimane immobile attraverso lo scorrere delle stagioni, anche noi dovremmo fermarci e guardarci dentro; ogni volta che l'inverno muta in primavera dovremmo porre attenzione alla fermezza della nostra fede interiore. Qualunque cosa accade nel mondo circostante, occorre sempre conservare cio' che e' dentro i nostri cuori, poiche' cio' che funziona nel rifugio della casa funziona ovunque. Solamente quando avremo questa fermezza sapremo che la nostra ricerca avra' successo.</p>
<p>MY231 Percorso. All'incrocio ci separiamo, tu te ne vai con le tue gioie e i tuoi problemi, io con i miei. Solo, guardo avanti: Ognuno deve percorrere la propria strada. Spesso le strade dei nostri amici corrono parallele alla nostra per un arco di tempo troppo breve, ma questo non rende il percorso comune meno importante; riusciamo comunque a trarre beneficio dalla condivisione e dall'aiuto reciproco. Tuttavia e' indispensabile, ogni volta che riceviamo qualcosa, cercare di ricambiare, perche' non dovremmo mai arrivare a dipendere dagli altri o pretendere di essere continuamente aiutati per poter andare avanti: gli amici devono procedere al nostro fianco, non portarci in spalla. Quando possiamo, dobbiamo sempre offrire il nostro aiuto senza indugiare o attendere necessariamente una ricompensa; oppure, se un amico puo' insegnarci qualcosa che non conosciamo dobbiamo ascoltarlo con umilta'; possiamo cosi' condividere liberamente le conoscenze che possediamo. Alla fine le strade si separano e l'amiciza termina, ma e' proprio la transitorieta' dell'incontro a regalare una particolare intensita'. Capiamo quindi che ognuno e' responsabile di se' stesso e la sola strada da percorrere e' quella individuale.</p>
<p>MY232 Comando. La mappa non è il territorio. La mente detiene il comando.Nella stanchezza i pensierinon saranno contaminati.Anche quando il nostro corpo avverte caldo straziante o fatica insuperabile possiamo proteggere i pensieri. Per arrestare l'inquinamento è necessario uscire dal corpo. Guardarsi da un punto esterno: vedere la nostra immagine da un punto altro della realtà restituisce l'illusione di essere contenuti interamente in un corpo. Ne siamo fuori. Come la musica può lasciare uno strumento e tendere verso l'alto, la nostra anima può prescindere dalle sofferenze del corpo. Liberandoci dalla tensione fisica riusciremo ad alleviare la fatica del corpo. La nostra anima ed i nostri pensieri hanno natura divina.</p>
<p>MY233 Arte Anzitutto ascolto della mente. L'Arte è riproduzione di un'idea propagatasi nel vuoto. Il vacuum è luogo della creazione, silenzio umido che consente qualsiasi tipo di generazione. Chiudendo gli occhi vediamo, la mente si schiude e fra le labbra del pensiero viene alla luce l'idea.   Ognuno di noi può recuperare dal vuoto una sinfonia o la trama di uno scritto. Filiamo il nostro tessuto dalla sottile e diafana  trama del silenzio.</p>
<p>MY234 La valigia  Prepariamo la valigia per la partenza. Portiamo ogni indumento acquistato  di recente e gli abiti di maggior valore affettivo. I vestiti sono numerosi e non  si riesce a chiudere il bagaglio. Una nuova sistemazione conferma la necessità di aumentare lo spazio. In una valigia più capiente   disponiamo tutto il contenuto e alla fine ci accorgiamo che la valigià è troppo grande, e che non siamo in grado di portarla. Cosa fare. Lasciamo il superfluo. Ogni accessorio che  non ci appartiene cosmicamente  non può seguirci. Sarà dura abbandonare quel colore, e quel tessuto: sappiamo tuttavia che non possiamo portare tutto con noi e che  è giusto prendere una decisione.  Allora recuperiamo una valigia di dimensioni consone e disponiamo in ordine  un contenuto di essenza. Leggero, sottile, ideale.</p>
<p>MY235 Nostro Veniamo alle nostre gioie e ai nostri  dispiaceri estivi. Giunge la sorte, senza fretta, puntuale.  A contatto con la destinazione del sè  percepiamo l'illusorietà dell'esistenza  e l'importanza del nostro cammino.  La ruota del cielo ci dispensa desideri e fatti ben determinati.  Nel dono della venuta al mondo,  l'esperienza del reale non risulta condivisibile in toto con chi ci è accanto.  Come può il sordo rivelare e condividere la sordità?  E' per noi quel grido improvviso di corvo,  quel sogno che ricorre da quando siamo bambini,  la canzone che canta la radio proprio in quel momento. Nulla sarebbe stato se non fossimo stati lì,  a ricevere la realtà. Il percorso è individuale, al pari  della nostra ascesa. Ascoltiamo la voce interiore e le note che ha in serbo per noi.</p>
<p>MY236 Al Verde Dal molo. Il mare s'increspa e disegna le curve del pensiero. Nel luogo solitario un'occasione di riflessione. Il nostro appetito per la quiete  è il richiamo della natura verso se stessa. Belvedere. Gli occhi si distendono  e la vista si allunga, non contrastata  da oggetti in primo piano. Ad un tratto, in un periodo di cielo o fra i verdi del verde, siamo ascoltati.   Un abbandono nasce e quasi  scendiamo nello specchio d'acqua del lago.  Allora vive un silenzio composto,  confortevole, che essicca le impurità.  Nella contemplazione dei flutti la forza si rianima,  e nasce un nuovo obiettivo. Visualizziamo ogni filo d'erba fino a che non abbiamo  costruito il cammino. La sapienza della montagna  è quella che abbiamo portato in cima.</p>
<p>MY237 Si prova, si va in scena.  Dalle quinte scendiamo nella piazza.  Ritmo. Energia.  Il pubblico concede l'attenzione che dobbiamo meritare. Il soggetto va conosciuto in profondità. Provare è fare ingresso in uno stato  di concentrazione dove i nostri pensieri convergono in un unico punto. Nulla vive al di là. Necessario è fare chiarezza su cosa vogliamo. La volontà scolpita è seminale: avvolge il reale e lo trascina al successo.  La stagione riprende e siamo chiamati a decidere. La decisione è visualizzare  la nostra specialità. Sappiamoci.</p>
<p>MY238 Nel Mezzo  L'immaginazione e il sonno conducono al risveglio. Pensieri e sogni presentano  una comune destinazione, un naturale istinto  al divenire, ma la loro natura è diversa. Sogno e immaginazione si distinguono per la partecipazione cosciente. La consapevolezza  non è contemplata nel sogno: nel cuore della notte e' impossibile esercitare un controllo. L'immaginazione e' invece una forma di impegno  mentale in cui noi stessi possiamo trasformare  la nostra vita e mutare idee in fatti.  L'immaginazione viene prodotta attraverso il  desiderio e comporta un atto, un'azione ben precisa. Immaginare è una responsabilità da cui dipende l'esito positivo delle nostre azioni. Punto d'incontro fra immaginazione  e sogno è la meditazione. Sonno lucido,  la meditazione contempla il desiderio di  concentrazione e l'assenza nella vacuità.  Meditazione è controllo dei pensieri e dei  sogni, chiave d'accesso alla lucidità che abita il buio.</p>
<p>MY239 Acque  L'acqua riflette ogni frammento del reale. Nell'intero bagnato il reale appare indiviso.  La nostra mente riflette il quotidiano e s'increspa in presenza di contrasti. Eventi negativi riaffiorano nel nostro umore e si riflettono nelle nostre azioni. Le acque siano preservate da inquinamenti. Se non ci lasciamo condizionare da eventi non favorevoli, se le acque restano immobili,  le nostre superficie e profondità non subiranno agitazioni. Auto-controllo è imbrigliare le correnti e dare la forma  che preferiamo alle cose. L'acqua può assumere qualsiasi forma e dirigersi in qualsiasi direzione. Possiamo incanalare ogni evento del reale nei rivoli dei nostri scopi, sino al lago della pace interiore.</p>
<p>MY240 Accordo. Recuperiamo la forza vitale, andiamo oltre la forza muscolare. Distribuiamo l'energia lungo tutto il corpo. Esempio: se gonfiamo il petto la parte superiore del corpo diverrà pesante e quella inferiore troppo leggera. Accordiamo le parti del corpo: è lo spettro intero dei colori a restituire la luce dell'insieme. Se facciamo rientrare il petto la schiena dritta consentirà emissione di forza dalla colonna vertebrale. Abbassiamo le spalle: eliminiamo l'energia grossolana che crea blocchi nelle giunture. Distribuiamo energia lungo tutto il corpo: se i ruscelli non sono ostruiti l'acqua scorrerà. Lungo l'asse piedi-gambe-vita-dita si forma e rafforza l'energia. Rilassiamo la vita, i piedi saranno saldi e il bacino stabile. I movimenti circolari del Tai-Chi rilassano il corpo e ricompongono l'armonia.</p>
<p>MY241 Tao. Raccogliamo oggetti smarriti. Sono lì per noi. Terremo un baule di cose trovate. Restiamo nell'adesso, solo istante di cui preoccuparsi. Non cediamo ad inquinamenti. Il pensiero sia un luogo fisico dove non tolleriamo scorie. Teniamo le intuizioni sino a quando sapremo come trarne vantaggio. Nella tasca interna un quaderno di appunti. Veniamo al cielo. Sappiamo in fretta cosa siamo e gridiamolo. Respiriamo sino a meditare. Nella posizione del loto siamo intaccabilmente felici. Ricominciamo.</p>
<p>MY242 Tutta una vita. Volo d'uccelli nel cielo terso. Cielo terso fra le ali degli uccelli. Tao è unione fra uomini e cose, immagine del sempre. La rotondità del Tao ci appartiene, senza sforzo, nella perfetta cadenza dell'esistenza. La bandiera soffia e il suo colore si stende nell'aria. Cogliamo il benessere, ac-cogliamolo in noi. Una naturale serenità ci circonda: possiamo accettarla o creare disordine e disperdere armonia. Lo specchio riflette un'unica immagine che il prisma dei nostri impegni non può alterare. Integrità è attraversare gli eventi con compostezza e pienezza, senza dispersione di pensiero. Concentrati sull'ora (questo stesso istante) non saremo mai assenti e avremo vissuto tutta una vita. Se stiamo facendo qualcosa, faremo tutto il possibile. Vibriamo nel grande suono, nel Tao, Anima del mondo. </p>
<p>MY243 Dal buio. Meraviglioso sé. La volontà ci desta dal sonno dei bisogni prodotti e soddisfatti. Avvicinati da figure oniriche e grottesche perdiamo contatto con il reale. Lasciamo l'evanescente, l'illusorio. Meditiamo. Postura, concentrazione, respiro. Il vacuum è luogo di verità. Quando è forte l'esigenza di riemergere dal buio della propria idealizzata identità, veniamo alla luce della candela. Nella posizione del loto respiriamo sollecitati, e reagiamo al torpore. Il sè è meraviglia che si offre al viaggiatore risoluto, incurante delle asperità del cammino. </p>


<p><sup>001</sup> Inizio / È questo il momento di imbarcarsi. / I segni propizi sono al loro posto. All'inizio ogni cosa promette bene. Ci prepariamo a ricominciare. Anche se la nostra attenzione è rivolta al magnifico viaggio che ci attende, tutto è già racchiuso in questo primo momento: il nostro ottimismo, la nostra fede, la nostra determinazione, la nostra innocenza. Per cominciare, dobbiamo prendere una decisione: impegnarci nella cura quotidiana di noi stessi. Dobbiamo stabilire un saldo legame con la nostra interiorità. Le questioni esterne sono superflue. Soli e nudi, superiamo tutte le fatiche della vita. Noi soli possiamo dunque disporre di noi stessi, trasformandoci negli strumenti attraverso cui raggiungere l'essenza spirituale più profonda della vita. Una volta presa questa decisione, ogni cosa verrà a noi. I segni di buon auspicio non sono una superstizione, ma una conferma. Sono una risposta. Si dice che quando un uomo sceglie di pregare con sufficiente devozione una pietra, la pietra stessa acquista vita. Allo stesso modo, quando scegliamo di dedicarci alla pratica spirituale, persino le valli e le montagne vibrano all'unisono con la nostra intenzione. </p>
<p><sup>002</sup> Abluzione / Lavarsi all'alba: / sciacquare via i sogni. / Proteggere gli dèi interiori, / e purificare lo spirito. / Ogni pratica ha inizio con la purificazione. Prima viene la pulizia del corpo - non per rinnegarlo, ma per perfezionarlo. Una volta purificato, ci aiuterà a cogliere il divino. Sciacquare via i sogni è un modo per dire che non dobbiamo dissolvere solamente le illusioni e le angosce del sonno, ma anche quelle della veglia. Tutta la vita è un'illusione: non perché non esiste, ma perché ognuno vi proietta significati diversi. Dobbiamo spogliarci di questa abitudine. Mentre ci purifichiamo, ci guardiamo dentro. Nel corpo si dice vivano trentaseimila fra dèi e dee. Se continuiamo a nutrirci di cibi cattivi, a intossicarci, a permettere alla sporcizia di accumularsi ovunque, dentro e fuori di noi, gli dèi ci abbandonano disgustati. Ma il nostro interesse dovrà puntare oltre gli dèi che abitano i templi dei nostri corpi, per raggiungere l'Uno e Universale. Dopo avere eliminato gli strati di sporcizia che ci oscurano, i problemi fisici e le illusioni, dobbiamo essere disposti a liberarci degli dèi medesimi, così da poterci avvicinare all'Universale interiore. </p>
<p><sup>003</sup> Devozione / Raddrizzare ciò che è storto, / lasciar fluire ciò che è diritto. / Radunare acqua, fuoco e luce. / Rendere il mondo un unico punto. / Se abbiamo devozione - dedizione e fede totali nel nostro cammino spirituale — la nostra determinazione aumenterà da sé. Un numero sempre minore di ostacoli si parerà innanzi a noi. Il nostro cammino da storto diverrà diritto. E, qualunque cosa cerchi di distoglierci dalla meta, nulla varrà ad allontanarcene. Una devozione appropriata non consiste semplicemente in un percorso precipitoso: il nostro corpo, il nostro cuore e il nostro spirito devono essere pienamente concentrati su ciò che vogliamo. Solo unendo tutti i nostri elementi interiori otterremo la piena devozione. Se scorgiamo con chiarezza il nostro cammino e la nostra personalità è completamente unificata, allora non vi è distinzione fra il mondo esterno e quello interiore. Nulla ci appare più lontano, nulla ci è precluso. Per questo è detto che il mondo è come un unico punto: perché tale è la devozione, che nulla esiste che non vi sia compreso. </p>
<p><sup>004</sup> Riflesso / La luna al di sopra dell'acqua. / Stare seduti in solitudine. / Se le acque sono placide, riflettono perfettamente la luna. Se noi ci quietiamo, possiamo riflettere perfettamente il divino. Ma se ci lasciamo trasportare solo dalla frenesia dei nostri impegni quotidiani, se cerchiamo di imporre i nostri schemi all'ordine naturale e ci lasciamo assorbire da punti di vista egocentrici, la superficie delle nostre acque si fa turbolenta. Allora cessiamo di essere ricettivi al Tao. Nessuno sforzo può quietarci del tutto. La vera quiete nasce spontanea da momenti di solitudine in cui concediamo alla nostra mente di placarsi. Proprio come l'acqua scorre verso il basso, la mente gravita verso il sacro. Restando immobili, le acque melmose tornano chiare, e anche la nostra mente lo sarà, se solo le permetteremo di fermarsi. Né l'acqua, né la luna compiono alcuno sforzo per produce il riflesso. Allo stesso modo, la meditazione sarà cosa naturale e immediata. </p>
<p><sup>005</sup> Suono / Il vento nella caverna: / movimento nella quiete. / Forza nel silenzio. / In una caverna i suoni esterni sono attutiti dalla roccia e dalla terra, ma ciò rende udibili il battito del nostro cuore e il nostro respiro. Allo stesso modo la quiete contemplativa ci distoglie dal clamore di ogni giorno, ma ci permette di udire l'impercettibile che è nella nostra vita. Quando ascoltiamo non con le orecchie, ma con lo spirito, cogliamo il suono impercettibile. Entrando in questo suono, entriamo nella purezza suprema. Perciò molte tradizioni religiose usano il canto o la preghiera come preludio al silenzio: esse sanno che la ripetizione e l'assorbimento del suono conducono al sacro. Il suono più profondo è il silenzio. Può sembrarci un paradosso soltanto se consideriamo il silenzio come un'assenza di vita e di vibrazione. Ma per colui che medita esso è suono riunificato con tutti i suoi opposti: è sonorità e non sonorità, e proprio da tale confluenza emerge la forza della meditazione. </p>
<p><sup>006</sup> Rivelazione / Tuono e pioggia di notte. / La crescita avviene con un trauma. / Espressione e durata / appaiono dal primo istante. / Nulla può restare in eterna quiete. Le tempeste invernali distruggono, ma aprono anche la strada alla vita. Se qualcosa viene spazzato via, così è giusto che accada. Perché nuove cose emergano e inizino il proprio ciclo di vita, occorre si presenti un'occasione. Ogni crescita avviene con un trauma. Quando il germoglio spacca la gemma protendendosi verso la superficie, esso è al culmine di un lungo e profondo processo di accumulo di forza vitale. A noi può sembrare che sia spuntato all'improvviso, ma ad emergere è in realtà il prodotto di cicli segreti ed invisibili. Quando la giovane pianta viene alla luce reca in sé lo schema completo della propria crescita, comprese le caratteristiche di quello che sarà un albero enorme. Sebbene il tempo e le giuste condizioni di sviluppo siano fattori indispensabili, non aggiungono niente all'essenza intrinseca della pianticella. Essa racchiude già in sé tutto il proprio destino. Perciò la crescita e la natura dell'albero - e la sua stessa vita - sono compresenti nell'istante della rivelazione.</p>
<p><sup>007</sup> Pazienza / Un soffio gelido avvolge la montagna, / sferzando le ossa delle foreste. / Gocce di pioggia stillano dai rami: / gioielli scagliati sulla terra. / D'inverno gli alberi perdono le foglie. Alcuni cadono, abbattuti dalle bufere, ma quasi tutti resistono pazienti, accettando il loro destino. Sopportano la pioggia, la neve, il freddo e il vento. Accolgono pesanti gocce di pioggia, lucidi ghiaccioli e corone di neve, senza badare troppo al momento in cui tanto lustro e splendore precipita a terra. Resistono, e attendono la forza della crescita apparentemente sopita. Ma, all'interno, la trasformazione segue il suo impercettibile corso. È questa la pazienza di chi resta fedele alla propria natura interiore. E con questa forza gli alberi sopportano le vicissitudini e accolgono i doni della vita, poiché né la cattiva, né la buona sorte potranno cambiare ciò che essi sono. Lo stesso dovremmo fare noi. Non importa se ad attenderci vi è un grande o un misero destino: dovremmo pazientemente accettare entrambi. Qualunque cosa accada, dobbiamo restare fedeli al nostro io. </p>
<p><sup>008</sup> Lavoro / Il taglialegna / lavora in tutte le stagioni. / Spaccare legna / è azione e inazione. / Anche quando nevica, il taglialegna deve lavorare. Se non lo fa, la sua famiglia non ha di che scaldarsi, e coloro che da lui dipendono non sopravvivono. Ma il taglialegna non lavora come gli capita, bensì di concerto con le stagioni: e prima che arrivi il freddo fa buona scorta di ciocchi, così per accendere il fuoco potrà concedersi il lusso di spezzare solo i ramoscelli più teneri. Il suo compito appare leggero in una stagione perché in quella precedente egli ha lavorato sodo. Per spaccare i tronchi deve sistemarli sul ceppo e sollevare l'ascia. Ma deve anche colpire nel senso della venatura del legno, e calare l'ascia caricandola del proprio peso. Se cercasse di opporsi al senso della venatura, la sua fatica andrebbe sprecata; se imprimesse ulteriore forza all'ascia, non ne guadagnerebbe nulla. Come il taglialegna, noi tutti possiamo trarre vantaggio da un lavoro svolto in armonia con le stagioni. Si tratti di tempo o di metodo, il vero lavoro consiste per metà nel prendere l'iniziativa, e per metà nel lasciare che le cose procedano da sole.</p>
<p><sup>009</sup> Ottimismo / Il cielo si fa limpido, / nei rami spogli una promessa. / L'inverno ha giorni di sole. / Nella maturità, / l'infanzia può tornare. / D'inverno ogni cosa appare morta o assopita. La pioggia e la neve sembrano incessanti, le notti lunghe. Poi, un giorno, il cielo torna limpido e brillante. L'aria si scalda. Una nebbiolina si leva dalla terra e il profumo dell'acqua, dell'argilla e del muschio si diffonde. I giardinieri preparano i nuovi innesti, sebbene i rami siano ancora spogli e le radici un'informe massa grigia. L'ottimismo torna a regnare: tutti sanno che il freddo avrà fine. Spesso, da adulti, consideriamo le responsabilità come qualcosa di tremendo. Perché mai dovremmo zappare la terra quando il tempo è brutto? Qualunque compito ci appare come un obbligo, ed opponiamo resistenza al destino. Ma vi è gioia nel lavorare in armonia con le stagioni. Quando facciamo una cosa al momento giusto, e in seguito veniamo ricompensati dei nostri sforzi, la gratificazione è immensa. Un giorno un vecchio in pensione decise di piantare un frutteto. Tutti lo derisero. A che scopo coltivare degli alberi, gli dissero, quando non sarebbe vissuto abbastanza per vedere un solo frutto maturo? Tuttavia egli continuò a piantare, e oggi ha visto quegli alberi fiorire e ne ha mangiato i frutti. Ciascuno ha bisogno di un simile ottimismo, che è l'innocenza e la speranza dell'infanzia.</p>
<p><sup>010</sup> Disastro / Notte muta e nera, / fuoco improvviso. / Distruzione. / Arriva un tempo in cui il disastro colpisce. E' così travolgente, che possiamo solo accettarlo. Il disastro altera il corso dei nostri giorni, del nostro lavoro, dei nostri stessi pensieri. Siamo tentati dì odiarlo, ma non serve. Non possiamo dire che il disastro ce l'aveva con noi, sebbene i suoi esiti siano stati mortali, così come è difficile dire che ci ha «mandato all'aria» i piani: perché, in un attimo, ha letteralmente sconvolto la nostra giornata. Il disastro è una cosa naturale, non una maledizione degli dèi, né una punizione. Scaturisce da un'interazione tra forze: il terremoto dalle pressioni sotterranee, l'uragano dal vento e dalla pioggia, l'incendio improvviso da una scintilla. Di fronte a un grande disastro, subito ci chiediamo: «Perché?» Invece non dovremmo permettere alla superstizione di interferire, impedendoci di accettare le cose con calma e obiettività. Nessun dio ci viene a trovare seminando distruzione. I disastri possono cambiarci profondamente, ma passano. Dobbiamo aggrapparci alle nostre convinzioni più radicate e ricordare i nostri intenti. Se restare cenere, o diventare araba fenice, dipende da noi.</p>
<p><sup>011</sup> Risanamento / Il fuoco si raffredda. / L'acqua cerca l'equilibrio. / Per quanto estreme, te situazioni cambiano: non possono protrarsi in eterno. Così, l'incendio di una grande foresta è destinato a estinguersi, e il mare in tempesta a placarsi. Gli eventi naturali si bilanciano cercando il proprio opposto, e questo processo di ricerca dell'equilibrio sta alla base di ogni risanamento. E' un processo che richiede tempo. Se l'evento è di piccola portata, basterà una compensazione leggera. Se è straordinario, allora potranno occorrere giorni, anni, persino vite intere perché le cose tornino in equilibrio. Ma, senza questi lievi sbilanciamenti, la vita sarebbe priva dì movimento. E' proprio il disequilibrio a promuovere i cambiamenti. Una centratura, un equilibrio totale significherebbero la mera stasi. La vita, invece, è il succedersi ininterrotto di distruzione e risanamento. Per questo i saggi conservano la pazienza anche nelle situazioni più estreme: si tratti di una malattia, di una calamità naturale o della loro stessa ira, essi sanno che allo sconvolgimento seguirà la stabilità.</p>
<p><sup>012</sup> Modellatura / Il vasaio al tornio. / Dalla centratura al vaso finito, / la forma cresce / e le possibilità diminuiscono; / la morbidezza si fa durezza. / Quando un vasaio inizia a modellare un vaso, prende un pezzo d'argilla, ne fa una rozza palla e la getta sul tornio. Deve cercare di farla cadere al centro, e quindi lavorarla con cura sino a renderla un cilindro levigato. Quindi plasma tale cilindro, tirandolo e schiacciandolo mentre gira. Dapprima somiglia a una torre, poi a un piccolo fungo. Solo dopo averla allungata e appiattita molte volte, il vasaio stringe lentamente l'argilla obbligandola a innalzarsi dal tornio. Tuttavia non può insistete a lungo, poiché l'argilla «si stanca» e crollai. Il vasaio crea la forma immaginata, quindi la mette da parte. Il giorno dopo l'argilla avrà la consistenza del cuoio, e il vasaio potrà capovolgerla per modellarne la base. Quando la superficie è stata incisa e decorata, il vaso viene cotto, e le uniche possibilità rimaste a questo punto sono i colori da applicarvi: la forma è orinai immodificabile. Noi, allo stesso modo, forgiamo le situazioni. Dapprima diamo loro una forma grezza, quindi le gettiamo al centro della nostra vita. Dobbiamo allungare e comprimere, verificando la natura delle cose. Mentre plasmiamo la situazione, dobbiamo inoltre sapere quale forma vogliamo che assuma. Quanto più si avvicina al completamento, tanto più acquista durezza e definizione. Le possibilità di intervento diminuiscono, sinché a restarci è solo la pienezza della nostra creazione. Bellezza e bruttezza, successo e fallimento, dipendono dal processo di modellatura.</p>
<p><sup>013</sup> Assorbimento / Luce rossa fra l'ombra dei pini. / Il sole tramonta nell'oceano. / La luna succede al tramonto, / il giorno alla luna che fugge. / Troppo spesso pensiamo all'assorbimento come a qualcosa di statico: l'acqua viene assorbita dalla spugna, e lì rimane. Ma il vero assorbimento è un coinvolgimento totale nell'evoluzione della vita, senza esitazione o contraddizione. In natura non vi è estraniamento, e tutto partecipa. Solo noi esseri umani ci teniamo a distanza dal processo. Abbiamo una cultura, progetti personali, piccole emozioni private. Ci separiamo dal processo anche quando cerchiamo amore, compagnia, comprensione e comunione. Ci infliggiamo sconfitte mettendo in discussione ogni cosa, imponendoci nei momenti sbagliati, o lasciando che l'odio e l'orgoglio offuschino le nostre percezioni. La nostra alienazione è auto-generata. Nel frattempo, la natura procede nel suo flusso costante. Abbiamo bisogno di lasciarci andare, di entrare nel processo naturale e di lasciarci assorbire. Se riusciremo a integrarci, otterremo il successo. E la sequenza delle cose ci apparirà allora chiara come il sorgere del sole e della luna, e tutto sarà come dovrebbe.</p>
<p><sup>014</sup> Tempestività / L'airone sta nell'azzurro estuario, / solo, bianco, immobile per ore. / Un pesce! Veloce guizzo d'uccello; / la preda è catturata. / La gente vuole sempre sapere come si fa a seguire il Tao. E' una cosa facile e naturale come per l'airone star fermo nell'acqua. L'uccello si muove quando è necessario uno spostamento, non quando è necessaria la quiete. Il segreto della serenità sta in un particolare tipo di vigilanza, di stato contemplativo. L'airone non è semplicemente intontito o addormentato. La sua è un'immobilità lucida. Resta fermo nella corrente, scruta imperturbato e vigila. Quando il Tao gli offre qualcosa di cui ha bisogno, l'airone coglie l'opportunità senza indugio né premeditazione. Quindi, senza disturbo per sé o per quanto lo circonda, torna in stato di quiete. Se non avesse trovato la giusta posizione nella corrente e non avesse atteso con pazienza, l'occasione non si sarebbe presentata. Le azioni si possono ridurre a due fattori essenziali: posizione e tempestività. Se non ci troviamo nel posto giusto al momento giusto, non possiamo beneficiare di ciò che la vita ha da offrirci. Se un'azione è in armonia con il tempo ed il luogo, quasi certamente sarà anche appropriata. Ma dobbiamo restare vigili e pronti. Tuttavia, anche quando il tempo e il luogo sono giusti, possiamo mancare l'occasione lasciandoci sfuggire il momento, agendo in maniera inadeguata o frenandoci con dubbi e ripensamenti. Se la vita ci offre un'opportunità, dobbiamo essere pronti ad afferrarla senza incertezze ed esitazioni. Se manca la consapevolezza, la nostra posizione è inutile. Ma se abbiamo entrambe, non possiamo sbagliare.</p>
<p><sup>015</sup> Tempo / Il fiume: corso impetuoso, / ininterrotta corrente. / Sorgente, canale, foce. / Può tutto ciò esser diviso? / Ogni giorno ci troviamo di fronte a un problema particolare. Dobbiamo verificare il passato, affrontare il presente, progettare il futuro. Chi crede che «ai vecchi tempi» la vita fosse migliore è talvolta cieco alla realtà del presente; chi vive solo per il presente ha spesso scarso rispetto per quanto lo segue o precede; chi vive solo in attesa di una ricompensa si affatica in un rifiuto continuo. Pensare al passato, al presente e al futuro è una tecnica concettuale utile, ma alla fine questi tre elementi devono equilibrarsi e riunirsi nella maniera appropriata. Dobbiamo cercare di capire in che modo il passato ci condiziona, arricchire il presente di esperienze soddisfacenti e dedicare un po' delle nostre energie quotidiane alla costruzione del futuro. Così come un fiume si compone di parti non chiaramente divisibili, anche noi dovremmo considerare la totalità del nostro tempo, quando decidiamo come trascorrere la nostra vita.</p>
<p><sup>016</sup> Ordinario / Ombrello, luce, paesaggio, cielo - / non esiste linguaggio del sacro. / Il sacro è nell'ordinario. / Nessuno è in grado di descrivere ciò che è spirituale, se non paragonandolo a ciò che è ordinario. Vi è una scrittura che descrive la parola divina come un «ombrello di protezione›. Un'altra dice che dio è luce. Si pensa che il paradiso sia in cielo, e persino gli asceti che hanno rifiutato il sesso usano immagini erotiche per descrivere l'illuminazione. Chiunque deve appellarsi alla metafora per parlare del divino. Sono stati addirittura inventati linguaggi esoterici che confondono profondamente l'inesperto: le parole sacre fanno sempre questo effetto ai non iniziati. Ma dopo avere imparato a leggerle, il loro messaggio viene assimilato. Allora non ci preoccupiamo più delle immagini, poiché ormai abbiamo trovato la verità indicata dalle parole. Quando compriamo un oggetto accompagnato da un foglio di istruzioni per il montaggio procediamo come consigliato, ma non per questo veneriamo le istruzioni. Lo stesso accade con la spiritualità: una volta conquistata, le istruzioni diventano secondarie. E lo stesso vale per un gioco con la palla, per il nostro lavoro, per la macchina che guidiamo e i rapporti amorosi. Se continuiamo a considerare il Tao come qualcosa di straordinario, esso ci resta sconosciuto ed estraneo - un mito, una fantasia, un'entità numerica inconcepibile. Ma, una volta conosciuto, esso ci appartiene e diviene parte integrante della nostra vita quotidiana.</p>
<p><sup>017</sup> Collaborazione / Collaborazione con gli altri. / Intuito, esperienza, tenacia. / Sapere quando guidare e quando seguire. / Quando entriamo in un gruppo, dobbiamo gradualmente diventare una parte integrante dell'organizzazione. Il rapporto sarà di reciproca influenza: dobbiamo cautamente intervenire sulla collettività e, a nostra volta, lasciarci plasmare dalla compagnia degli altri. Esercitare un'influenza su qualcuno richiede un grande intuito. Dobbiamo sapere quando agire, quando restare passivi, quando gli altri sono ricettivi e quando invece non ci ascolteranno. Tutto ciò richiede naturalmente una certa esperienza, e per coltivare la sensibilità necessaria occorre partecipare a un gran numero di relazioni - dalla vita familiare, a quella di gruppi e comunità. Vivremo, nel tempo, momenti di frustrazione e di successo, ma in entrambi i casi sarà essenziale la tenacia. Se le nostre iniziative verranno ostacolate dovremo resistere mantenendo la nostra posizione, o cambiandola se una migliore s'impone. Se avremo successo non potremo affidarci unicamente al carisma, ma dovremo anche impegnarci per realizzare appieno ciò che il gruppo ha deciso di fare. La vera leadership è una combinazione di iniziativa e umiltà. Il leader migliore resta in ombra, guidando ma senza attirare l'attenzione su di sé. Se il gruppo dimostra di possedere una direzione in cui procedere, il leader è già soddisfatto. Esigere credito è inutile: il credito verrà automaticamente riconosciuto quando gli altri comprenderanno che a portarli al successo è stata la sua sottile influenza.</p>
<p><sup>018</sup> Spettro / Nella luce pura sono tutti i colori. / Perciò essa non ha sfumature. / Il colore appare / solo dove l'unicità si rivela. / Quando la luce del sole ci investe direttamente, la sua radiosità è tale da impedirci di distinguere sia le sfumature, sia i particolari della sua fonte. Ma quando la luce colpisce le sottili ali di una libellula, o quando filtra attraverso la foschia della pioggia, persino quando illumina la superficie della nostra pelle, viene polarizzata in milioni di minuscoli arcobaleni. Il mondo è un'esplosione di colori perché miriadi di superfici e di tessuti rifrangono la luce in infinite e sovrapposte dimensioni. Lo stesso vale per il Tao. Allo stato puro, incarna ogni cosa. Quindi, non mostra nulla. Così come la luce pura contiene tutti i colori senza rivelarne nessuno, nel Tao gli albori di ogni vita sono latenti e indifferenziati. Solo quando il Tao entra nel nostro mondo esplode nell'infinito spettro della varietà. Noi diciamo che tutto deve la propria esistenza al Tao: ma ogni cosa è soltanto rifrazione del grande Tao. Una volta mescolata, la luce colorata torna a farsi pura. Per questo chi segue il Tao parla sempre del ritorno: perché riunifica in un insieme tutti gli aspetti della vita e tutte le distinzioni. Nell'unità, le differenze non esistono. Quando la nostra coscienza si riunisce al vero Tao, i colori spariscono e vi è solo luminosità.</p>
<p><sup>019</sup> Iniziativa / Non lasciamoci confondere / Dalla realtà caleidoscopica. / Agiamo con saggezza e coraggio, / senza aumentare la confusione. / Il mondo è una tempesta di miriadi di realtà, ma non possiamo lasciarci risucchiare dal suo vortice. Permettere che ciò avvenga significa smarrirsi e smarrire il centro da cui ci verrà ogni comprensione. Dobbiamo agire, ma nel modo giusto. L'azione dev'essere guidata dall'intelletto e dall'esperienza. Impariamo dai maestri, dagli anziani e da molte altre persone; ma poi dobbiamo anche sperimentare nella pratica quanto abbiamo appreso. La sola meditazione non è sufficiente, così come non basta una conoscenza puramente teorica. Per essere saggi, occorrono entrambe le cose. Soltanto quando la saggezza, il coraggio, la tempestività e la perseveranza si combinano, troviamo una base solida per la nostra iniziativa. L'azione dev'essere completa: deve consumarsi sino alla fine, senza lasciarsi dietro tracce o conseguenze sgradevoli. Un atto che semina distruzione, rancore o sporcizia è un atto che vale poco. In questo caso l'iniziativa è insufficiente, e il Tao non è stato raggiunto.</p>
<p><sup>020</sup> Felicità / Non seguiamo guide rozze / che sfruttano la paura della morte, / e promettono la beatitudine della salvezza. / Se siamo veramente felici, / non hanno nulla da offrirci. / Alcune guide ricorrono alle minacce per fare proseliti. Esse invocano la morte per imporre la bontà e condurre le greggi verso il paradiso. Altre predicano facendo grandi promesse. Se non siamo soddisfatti, ci offrono la beatitudine. Se ci sentiamo inadeguati, ci offrono il successo. Se siamo soli, ci offrono comprensione. Ma se non temiamo la morte e siamo felici, cosa potranno offrirci simili persone? La spiritualità è parte organica della vita quotidiana, non qualcosa che un professionista ci può elargire. La vera spiritualità è liberazione, non solo dalle illusioni della realtà, ma anche da quelle della religione. Se riusciamo a liberarci della paura della morte, se godiamo di buona salute e nella vita seguiamo la via della comprensione, allora siamo felici e non abbiamo bisogno di false guide.</p>
<p><sup>021</sup> Destrezza / Sitar, scacchi, libri, pennelli, spada. / Ecco i simboli della destrezza classica. / C'era una volta un vagabondo cui non importava nulla della fama. Sebbene avesse molte possibilità di farsi una posizione, egli continuava a cercare maestri che gli insegnassero a padroneggiare cinque cose: il sitar, gli scacchi, i libri, i pennelli, la spada. Il sitar gli diede la musica, espressione dell'anima. Con gli scacchi coltivò la strategia e la capacità di reagire alle azioni altrui. I libri gli diedero un'istruzione accademica. Con i pennelli esercitò la bellezza e la sensibilità. La spada fu strumento di difesa. Un giorno un fanciullo chiese al vagabondo cos'avrebbe fatto se avesse perso le sue cinque cose. Sulle prime il vagabondo ne fu impaurito, ma presto capì che il suo sitar non avrebbe potuto suonarsi da solo, che la scacchiera non aveva senso senza giocatori, che un libro aveva bisogno di qualcuno che lo leggesse, che pennello e inchiostro non sapevano muoversi da sé, e infine che alla spada occorreva una mano capace di sfoderarla. Egli comprese così di non avere coltivato quelle arti semplicemente per acquisire destrezza: semmai, esse gli aprivano la strada verso la parte più interiore del suo essere.</p>
<p><sup>022</sup> Comunicazione / Movimento, cose, discorsi e parole: / comunichiamo attraverso simboli grossolani. / Li definiamo «oggettivi», / ma non possiamo sfuggire / al nostro punto di vista. / Dato che non possiamo comunicare in maniera diretta e telepatica, l'errata interpretazione è un problema costante. I gesti, i segni, i discorsi e la parola scritta sono schiacciati dal peso della cattiva comunicazione. Spesso dieci testimoni di un medesimo fatto non riescono a trovarsi d'accordo su un unico particolare, e ognuno di noi vede cose diverse nel castello di carte di un prestigiatore. Quindi, siamo eterni prigionieri della nostra soggettività. I seguaci del Tao affermano che non conosciamo una sola verità al mondo, ma solo diversi gradi di ambiguità. Alcuni la chiamano poesia; altri la chiamano arte. Resta il fatto che qualunque comunicazione è relativa. Chi segue il Tao è uomo pratico. Egli sa che le parole sono imperfette, e dunque vi accorda un'importanza limitata: il simbolo non è la realtà.</p>
<p><sup>023</sup> Rinnovamento / Città sulla collina, / più oltre terre a maggese. / Un campo incolto / è il segreto della fertilità. / In città scorgiamo milioni di vite simboleggiate dalle finestre, dalle porte e dai molti piani degli edifici. I trionfi della civiltà possono essere entusiasmanti. Ma per quanto i seguaci del Tao apprezzino la città, sentono il bisogno di ritirarsi in mezzo alla natura. In campagna trovano il nutrimento della libertà, hanno nuove occasioni di vita e riescono a muoversi senza i vincoli imposti dalla società. In passato i pionieri scorsero le grandi praterie e subito sognarono di dominare la natura con le gloriose imprese dell'uomo. Oggi sappiamo che le cose funzionano diversamente: che proteggere e conservare l'ambiente naturale è essenziale alla nostra stessa sopravvivenza. Dovremmo concederci la possibilità di vivere come campi incolti. Se non riusciamo ad abbandonare la città, cerchiamo almeno di ritagliarci ogni giorno un piccolo spazio di calma per ritirarci in noi stessi. Se invece abbiamo la possibilità di passeggiare nei prati o sulle colline, tanto meglio. Ma nessuno di noi può mantenersi fertile senza rinnovamento.</p>
<p><sup>024</sup> Risata / Ripide strade di paese, / bianche pareti illuminate dal sole. / Mare ceruleo. / Il riso dei bambini. / Non importa in quale mondo viviamo, né quante lingue vi si parlano, o quante volte culture e governi si danno battaglia: il riso dei bambini è ovunque motivo di sollievo. L'ilarità degli adulti può essere tinta di gelosia, insicurezza, crudeltà o assurdità, ma il chiasso dei bambini che giocano evoca l'ideale di un atto puro e semplice. In esso non vi è astrazione, né ideologia: solo l'innocente gioia di vivere. Noi adulti indugiamo in cupi problemi, angosce esistenziali e nella paura delle responsabilità. Udiamo la gioia dei bambini e sospiriamo di nostalgia per la nostra infanzia perduta. Ma anche se non entriamo più negli abiti di un tempo e non ci è dato di ringiovanire, possiamo trarre conforto dal loro ottimismo: la felicità dei bambini può allietare tutti noi. Troppo spesso desideriamo che i nostri figli crescano in fretta, quando invece è meglio che godano appieno di ogni anno della vita. Lasciamo pure che imparino ciò che si addice alla loro età, lasciamoli giocare. E quando con l'adolescenza la loro infanzia finisce, aiutiamoli favorendo una transizione armoniosa. Solo così la loro risata continuerà a risuonare di allegria e speranza per tutti noi.</p>
<p><sup>025</sup> Inutilità / Un vecchio albero nodoso: / troppo fibroso per la sega del taglialegna, / troppo contorto per la squadra del falegname, / sopravvive all'intera foresta. / Il taglialegna esulta davanti a tronchi fragranti, forti, dalle venature lisce. Se appaiono difficili da tagliare, troppo contorti per ricavarne assi diritte, troppo maleodoranti per fame armadi, troppo spugnosi per accendervi un fuoco, il taglialegna li ignora. Sono gli alberi utili ad essere abbattuti. Quelli inutili, sopravvivono. Lo stesso vale per gli uomini. I forti vengono reclutati. I belli sfruttati. A sopravvivere sono le persone troppo comuni per essere notate: vengono lasciate in pace, e sono salve. Ma se fra queste persone ci siamo noi? Anche se gli altri ci trascurano, è un errore credere di non possedere alcun valore. Per misurare il nostro valore intrinseco non dobbiamo infatti basarci sul giudizio altrui, ma vivere in semplicità. Certo, abbiamo anche dei difetti, ma ci conviene valutarli secondo i nostri personali criteri di giudizio, e quindi sfruttarli come stimoli per il miglioramento. Poiché non abbiamo bisogno di usare le nostre energie per vantarci o conservare una posizione, di fatto siamo liberi di coltivare le parti migliori della nostra personalità. Essere considerati inutili non è dunque motivo di disperazione, bensì un'occasione preziosa: l'occasione di vivere senza subire interferenze e di esprimere la nostra individualità.</p>
<p><sup>026</sup> Adorazione / Immagini sull'altare, / o nate da dentro: / a loro rivolgiamo preghiere, / ma esse ci offrono risposte? / I saggi ribadiscono costantemente l'importanza dell'adorazione. Perciò ci inginocchiamo davanti agli altari, facciamo offerte e consumiamo sacrifici. Nelle meditazioni ci insegnano a cercare gli dèi che abitano in noi e a supplicarli per ricevere forza e conoscenza. Così facciamo, con grande sincerità, finché i maestri ci dicono che non vi sono dèi. Allora ci ritroviamo confusi. La statua sull'altare non è che legno e foglia d'oro, ma il nostro bisogno di venerazione è reale. Il dio interiore può essere una semplice immagine, ma il nostro bisogno di concentrazione è reale. Gli attributi del paradiso sono congetture utopistiche, ma l'essenza delle parabole è reale. Gli dèi, dunque, rappresentano particolari filosofie e sfaccettature della mente umana. Dedicandoci all'adorazione, instauriamo una comunione con questi nostri aspetti più profondi. L'idea che stiamo venerando semplici simboli può procurarci un certo disagio. Ci hanno sempre insegnato ad accettare solo ciò che è tangibile, scientifico, materiale. Dubitiamo dell'efficacia di queste pratiche di venerazione, e restiamo confusi quando producono in noi un'autentica trasformazione. Ma la nostra adorazione influisce sui sentimenti e sui pensieri. Quando i saggi affermano che non vi sono dèi, intendono dire che la chiave per la comprensione di tutte le cose sta dentro noi stessi. Il culto esteriore non è che un mezzo per dare risalto alla vera fonte di salvezza interiore.</p>
<p><sup>027</sup> Festa / Festa è la fiamma / che nel cuore dell'inverno / accende il fuoco dell'amicizia / e rinsalda i legami. / In passato le feste erano un modo per consolidare i legami all'interno della comunità. Lo stesso vale ancora oggi. Si tratti di riunioni a scopo culturale, di pratiche religiose collettive, o anche di una cena con gli amici, tutti noi abbiamo bisogno di momenti in cui ritrovarci per riaffermare l'importanza del gruppo. L'allegria che proviamo è fondamentale sia per il singolo individuo, sia per la collettività riunita. L'affermazione del gruppo non dovrebbe essere una sublimazione del singolo, bensì una base concreta per la partecipazione. Una buona riunione richiede infatti impegno - sforzi organizzativi, lavoro e presenza - e in cambio restituisce nutrimento per il corpo e lo spirito, senso di appartenenza e il raggiungimento di qualcosa che nessuno, da solo, potrebbe mai ottenere. Come tutte le iniziative umane, la festa può essere manipolata e strumentalizzata per fini politici, o manovrata da individui cinici ed egoisti. Evitarlo del tutto è difficile, poiché non esiste gruppo autenticamente unito. L'unico modo per limitare i danni è che il gruppo si concentri esclusivamente sui propri obiettivi e scelga saggiamente le proprie guide, e che le guide cerchino di essere il più illuminate possibile.</p>
<p><sup>028</sup> Responsabilità / Un padre senza padre / ha problemi d'equilibrio. / Un maestro senza maestro / è pericoloso. / Guardiamo ai nostri genitori, ai nostri maestri e alle nostre guide con fiducia e aspettativa. Condurci, istruirci, e persino giudicare per noi nei momenti di incertezza è loro responsabilità. Il loro obiettivo finale è accompagnarci nel punto in cui potremo prendere da soli le nostre decisioni, basate sulla saggezza che essi ci hanno aiutato a sviluppare. Ma la possibilità di abuso e di errore è enorme. Chi può essere sempre nel giusto? Una semplice svista può produrre confusione, lasciare cicatrici psicologiche e provocare disastri. Una parola troppo dura pronunciata nella fase di massima vulnerabilità del bambino può causare anni di problemi. Per questo occorre che ogni genitore abbia un genitore, ogni maestro un maestro, e ogni guida una guida. Così si prevengono gli errori del potere. In passato, persino i re avevano saggi consiglieri. Chiunque voglia diventare un leader dovrebbe poter usufruire di questo appoggio. Ma, al di sopra di tutti, deve pur esserci qualcuno. E quel qualcuno a chi si rivolgerà? E' il momento di accantonare gli dèi per appellarci al pragmatismo: la vera guida, alla fine, è l'esperienza. Perciò i saggi viaggiano incessantemente, mettendosi alla prova sul campo: solo così possono trovare autentica conferma ai propri pensieri e compensare le lacune personali.</p>
<p><sup>029</sup> Cicatrici / I segni sull'argilla secca scompaiono / solo quando l'argilla si ammorbidisce. / Le nostre cicatrici scompaiono / solo quando ci si ammorbidisce dentro. / Per tutta la vita, ma soprattutto nella giovinezza, ci vengono inflitte numerose ferite. Alcune di esse sono i risultati di violenza, abuso, stupro o guerre. Altre dipendono da una cattiva educazione. Qualcuna viene dall'umiliazione e dal fallimento. Altre ancora sono causate da disavventure. Se non ci riprendiamo da simili ferite, le cicatrici ci sfigureranno per sempre. Le scritture classiche ci invitano a rifuggire dai nostri stessi desideri e peccati. Ma le cicatrici di cui non abbiamo colpa possono anche impedirci la riuscita sul piano spirituale. Sfortunatamente, spesso è più facile rinunciare a una cattiva abitudine che non guarire dalle ferite della violenza altrui. L'unico modo per farlo è coltivare noi stessi. Medici e dottori hanno un potere limitato; il vero corso della guarigione dipende unicamente da noi: per riuscire dobbiamo impadronirci di vari metodi, viaggiare molto, lottare per superare le nostre paure e, cosa forse più importante di tutte, dobbiamo caricarci il meno possibile di problemi nuovi. Ogni nuovo problema ci impedisce infatti di stabilire una vera comunione con il Tao.</p>
<p><sup>030</sup> Atto amoroso / L'acquazzone notturno / sveglia gli amanti, / inonda la valle. / Fare l'amore è una cosa naturale. Perché vergognarsene? Sembra semplice, ma in tempi così complessi si tratta di una grande sfida. Troppi strati di significato si sono sovrapposti al sesso. Le religioni lo condannano, gli asceti lo negano, i romantici lo esaltano, gli intellettuali lo teorizzano, gli ossessionati lo distorcono. Tutto ciò non ha nulla a che vedere con l'atto amoroso. Queste azioni sono prodotti del fanatismo e di comportamenti costrittivi. Possiamo dunque affrontare con successo la sfida e rendere l'atto amoroso un'esperienza sana e aperta? Il sesso non dovrebbe mai diventare strumento di potere, manipolazione, egoismo o abuso. Né essere terreno di gioco per le nostre frustrazioni e delusioni. La sessualità è il riflesso onesto della nostra personalità più intima, e dovremmo sempre assicurarci che si esprima in modo sano. L'atto amoroso è qualcosa di misterioso, di sacro, e spesso rappresenta l'interazione più profonda fra le persone. Sia che esso produca una relazione o una gravidanza, l'eredità offerta dai due protagonisti diventerà parte integrante della creazione. Ciò che noi mettiamo nell'amore determina ciò che da esso otteniamo.</p>
<p><sup>031</sup> Orientamento / I pianeti gravitano intorno al sole. / Le forme gravitano intorno alla mente. / La personalità di ognuno di noi presenta vari aspetti: sono le nostre forme, ciò che ci conferisce una fisionomia. Ma, se non stiamo attenti, tale complessità rischia di confonderci. Non dovremmo mai negare alcuna parte di noi stessi. Al contrario, dovremmo ordinarle tutte. Qualsiasi elemento è valido: basta sistemarlo nel contesto giusto. I seguaci del Tao sanno che la personalità variegata si fa problematica solo quando a dominare sono certi aspetti, a discapito di altri. Si tratta di una situazione di squilibrio. Ma se tutti gli aspetti si alternano, l'equilibrio diventa possibile. I sentimenti, gli istinti e le emozioni devono, come i pianeti, mantenere un costante ordine di rotazione: in questo modo vi è posto per tutto e si evitano i problemi legati all'eccesso. Come il sole è al centro del nostro sistema solare, così la saggezza deve trovarsi al centro delle nostre varie personalità. Se la mente saggia è forte, le parti che compongono la nostra vita resteranno saldamente ancorate al proprio corso, e non vi sarà pericolo di deviare.</p>
<p><sup>032</sup> Ubiquità / Il Tao è ovunque. / Non può essere negato / all'uomo sincero. / Il Tao nacque in Cina, come espressione di quella cultura. Era intimamente legato a una poetica visione agricola del mondo e riuniva in sé misticismo e pragmatismo. Oggi, tuttavia, la maggior parte di noi, anche in Cina, non riesce più a comprendere il linguaggio del passato. L'agricoltura è stata meccanizzata. Per scrivere poesie usiamo il computer. Il Tao ha dunque perso ogni valore? No. Il Tao è sempre qui, e se vogliamo seguirlo non dobbiamo basarci sui vecchi parametri, bensì sull'esperienza diretta. Per stimolare l'interesse della mente moderna, occorrono idee moderne. Se, come dicono i maestri, seguire il Tao è un'esperienza grandiosa, allora dovrebbe poter essere applicabile a qualunque situazione e a qualunque razza. Né il tempo, né il luogo, né la cultura dovrebbero rappresentare una barriera per il cercatore sincero. Il Tao è intorno a noi: per entrare in contatto ci occorrono solo una guida e comprensione. Il Tao non è nulla di esoterico. Anzi, è proprio qui. I maestri vi alludono costantemente. Per loro qualsiasi cosa - leggere le scritture o andare a teatro, meditare o spazzare il pavimento - è Tao. Essi ne comprendono la natura ubiqua e agiscono di conseguenza. Se i maestri riconoscono il Tao in questo mondo di aerei supersonici e di comunicazioni elettroniche, allora anche noi possiamo assorbirne il messaggio essenziale. Non sempre coloro che vi riescono ne parlano, eppure tutto ciò che fanno si troverà in spontanea armonia con il Tao.</p>
<p><sup>033</sup> Difesa / I demoni che penetrano nel vostro cerchio / vanno scacciati. / In qualunque mondo entriamo - l'ufficio, la scuola, il tempio, la prigione o la strada - esiste un sottobosco popolato di demoni. Si tratta di persone avare, aggressive, crudeli e ciniche. Non solo esse approfittano degli altri, ma traggono soddisfazione e godono nel vederli soffrire. Impossibile dire perché. E' un dato di fatto privo di significato metafisico; non è una questione di karma, di destino. Se queste persone decidono di attaccarci, è così e basta. Non ci resta che difenderci o lasciarci travolgere. Sebbene compassione e umiltà siano fra le virtù umane più preziose, in caso di conflitto si rivelano inutili. Anche una magnifica statua d'oro del nostro dio è un tesoro, eppure non la useremmo come arma. Così la virtù va apprezzata nel giusto contesto, e in battaglia occorre la spada. Che l'attacco sia fisico - assalto, stupro, assassinio - o mentale - intrighi di lavoro, violenza psicologica - dobbiamo sempre tenerci pronti. E' meglio prepararsi ai conflitti imparando il più possibile a difendersi. Non occorre trasformarsi in mostri o attaccabrighe: basta imparare che possiamo reagire a ogni situazione. Se non ci attaccheranno mai, tanto meglio. Ma allenarci ci aiuterà comunque ad affrontare le nostre paure, inibizioni e ansie. Nessuno, nemmeno un veterano, ha mai la certezza di uscire vivo da un conflitto; tuttavia decide di affrontare lo scontro e di concedersi la possibilità di combattere. E questo è di per sé un trionfo contro il male.</p>
<p><sup>034</sup> Impegno / La preda incrocia la tigre / che a volte osserva soltanto, / altre volte si avventa sicura, / ma sempre agisce. / La vita è una serie incessante di opportunità. Se non allunghiamo la mano, se non approfittiamo di ciò che ci viene incontro, non possiamo essere in armonia con la natura essenziale della vita. Così si comporta la tigre: adattandosi a ogni situazione. Se individua la preda ma non è pronta per la caccia, la lascia andare. Tuttavia, non ha mancato di agire. L'ha consapevolmente lasciata scappare, e questo è ben diverso dal lasciarsi sfuggire un'occasione per incapacità o lentezza di riflessi. Quando la tigre vuole la sua preda, le si avventa addosso senza esitazione alcuna. E nessuna morale, nessun senso di colpa, problema o ideologia interferisce con la purezza del suo operato. Questa forma di grazia immutata nell'azione è detta non azione. È una questione di impegno. Qualunque cosa ci venga incontro, dobbiamo affrontarla con impegno. Possiamo riceverla, possiamo modificare le circostanze e poi abbandonarla, oppure donarle qualcosa di noi, o ancora rinunciarvi consapevolmente. In qualsiasi modo scegliamo di comportarci, non dobbiamo affatto mostrare apatia nei riguardi della vita. Al contrario, una partecipazione profonda a tutto quanto accade è la strada più sicura per conquistare la felicità, la vitalità, il successo e una grande conoscenza del Tao.</p>
<p><sup>035</sup> Utilizzazione / L'aquilone sfrutta la forza del vento. / Esprime la nostra intenzione, / ma non può cambiare il vento. / Si può giocare con un aquilone facendolo abbassare, girare e volteggiare a piacere. Se siamo esperti possiamo addirittura usare un aquilone da battaglia e lanciarlo all'inseguimento di un altro sino ad abbatterlo. E' divertente far volare gli aquiloni e sentire il loro strappo potente all'estremità della cordicella. Talvolta il vento è così forte che quasi ci solleva da terra. Quando si sfruttano le forze della natura, si sfruttano cose potenti. Questo è un esempio di corretta utilizzazione del Tao. Significa trarre vantaggio dalle forze della natura, accettare il loro funzionamento e cercare un modo per sfruttare la loro potenza. Non significa invece cercare di cambiare o di imprigionare le cose. Se il vento non sostiene il nostro aquilone nella direzione che noi vorremmo, non possiamo farci nulla. Possiamo solo prendere a prestito la sua energia. Quando l'iniziativa e le forze della natura si combinano, allora vi è autentica armonia.</p>
<p><sup>036</sup> Vantaggio / Creste distanti, nuvole remote: / tutto viene di lontano. / Con un buon vantaggio, predire il futuro è cosa normale. / Si dice spesso, e superstiziosamente, che i seguaci del Tao conoscano la magia. Sciocchezze. Essere superiori significa solo usare al meglio le proprie capacità e partire dalla posizione giusta. Il saggio che vive in cima alla montagna e non è ottenebrato dall'alcol, non è condizionato dai sensi, dall'intellettualismo, da una cattiva salute o dall'ingordigia, riuscirà a scorgere meglio gli eventi lontani di quanto non possa fare chi vive chiuso in una stanza, tutto concentrato su qualche oscuro progetto. Il temporale non è mai repentino: per svilupparsi gli occorrono ore, a volte giorni interi. Allo stesso modo il viaggiatore non arriva all'improvviso: possiamo già vederlo mentre si avvicina. Sapere le cose in anticipo è possibile quando si occupa una posizione di vantaggio. Per questo il seguace del Tao sembra conoscere la magia.</p>
<p><sup>037</sup> Disaccordo / Quando gli uccelli volano troppo alti, / il loro canto si fa stonato. / Vi sono momenti in cui ci sentiamo in disarmonia con tutto quanto ci circonda, le cose non vanno nel verso desiderato e cadiamo in preda alla confusione e al disorientamento. A volte questi momenti non durano più di un giorno, altre intere settimane. Quando ci sentiamo così, non siamo in armonia con il Tao o, per dirla con una metafora, il Tao è fluito altrove. Restare sempre in contatto con il Tao è una sorta di ideale. Ma esistono periodi di sventura e disaccordo dovuti a cause esterne. A farci perdere la sincronia con il Tao possono essere le nostre stesse follie, quando ad esempio ci comportiamo in maniera sconsiderata. Ogni volta che ciò accade, siamo come uccelli stonati: bloccati nel disaccordo. In genere riusciamo a liberarci da questo pantano conservando la pazienza. Dovremmo prendere l'iniziativa e rompere la stasi non appena se ne presenta l'occasione. Si tratti di agire o di aspettare, dovremmo comunque cercare di riportare in equilibrio la situazione per poterci così riunire al Tao. Quando il contatto si ristabilisce, ci sentiamo sollevati. Eccoci di nuovo sui binari che portano alla meta. Ma è importante imparare qualcosa da ogni deragliamento: spesso basterà a impedire il ripetersi dei fatti, o a sorreggere la nostra speranza quando i tempi si faranno duri. Una volta conosciuto il Tao, lo riconosceremo sempre. E non perderemo la fede, neanche nei momenti di disaccordo.</p>
<p><sup>038</sup> Adattamento / Il cielo abbraccia l'orizzonte. / Per quanto frastagliato sia il profilo, / il cielo vi si adatta fedelmente. / Ovunque ci troviamo, il cielo non smette di unirsi all'orizzonte. Esso si conforma perfettamente alla superficie terrestre, e nessun mutamento in terra o nel cielo stesso può influire sul suo adattamento. Che vi siano nuvole o sia notte, che l'orizzonte sia ingombro di montagne, alberi o case, la relazione si mantiene. Qualunque circostanza ci si presenti nella vita, brutta o bella che sia, dobbiamo adattarci completamente. Opporre resistenza è inutile. Al contrario, dovremmo concentrarci e cogliere quanto ci sta accadendo intorno. Se ci troviamo in posizione di guida, ad esempio, adatteremo la nostra visione a quella del gruppo; i leader di successo sanno coordinare e accordare consenso alla massa. Essere flessibili e adattarsi costantemente alle situazioni è uno dei segreti del Tao. Spesso associamo il paesaggio all'idea di primo piano e il cielo a quella di sfondo. Ma proprio perché il cielo è sempre sullo sfondo che può congiungersi con tanta perfezione al profilo del primo piano. Emulando questa caratteristica dello sfondo, anche noi possiamo conformarci perfettamente alla vita. Non si tratta di passività, bensì di accordo. Se il cielo è cosa suprema è perché fornisce lo sfondo, e lo stesso vale per noi: se sapremo adattarci, alla fine saremo superiori.</p>
<p><sup>039</sup> Preoccupazione / La preoccupazione è un vizio / che ostacola la compassione. / Quello della preoccupazione è un problema sempre più serio. Forse dipende dalla natura della nostra civiltà troppo avanzata; forse è una misura della nostra stessa degenerazione spirituale. Qualunque ne sia la causa, è però chiaro che preoccuparsi non serve. La preoccupazione è il cancro delle emozioni - un interesse divenuto coercitivo. E ci consuma il corpo e la mente. Non serve nemmeno dire "Non pensarci": l'unico risultato è che ci preoccupiamo ancora di più. Piuttosto è meglio proseguire per la nostra strada, cambiando ciò che possiamo. Il resto deve risolversi in compassione. In questo mondo di ingiustizie razziali, di neonati affetti da immunodeficienza, di squilibrio economico, violenza personale e conflitti internazionali, è impossibile pensare ai problemi di tutti. Avere cura di noi stessi e fare qualcosa di buono per coloro che incontriamo è già abbastanza. Questa è la compassione, e dobbiamo praticarla a dispetto delle circostanze più sconvolgenti. Ogni volta che ci imbattiamo in un problema, cerchiamo di offrire il nostro aiuto. Dopo avere agito, ritiriamoci e smettiamo di preoccuparci. Proseguiamo per la nostra strada senza farne parola con nessuno. Se vi è stata azione, non vi sarà preoccupazione.</p>
<p><sup>040</sup> Subconscio / Inferno e paradiso: / il nostro subconscio. / La meditazione ci rivela spazi quasi sempre invisibili del nostro subconscio. Quando ciò accade, sentiamo sorgere spontanei dentro di noi consapevolezza e pensieri straordinari. Comprendiamo verità che non riuscivamo a penetrare, e percepiamo il realizzarsi di eventi che prima apparivano troppo lontani. Ma la meditazione non ci rende superuomini: semplicemente, sveliamo il nostro potenziale già latente. Dentro di noi è racchiuso il tutto: non dobbiamo fare altro che spalancargli le porte. Per questo si dice che il paradiso è in noi. Allo stesso modo accade che talvolta le sofferenze e le lotte del passato ci perseguitino con inusitata violenza. Problemi e conflitti sono difficili da esorcizzare, e sebbene ci dedichiamo a pratiche spirituali e progrediamo verso nuove relazioni e nuove forme di comportamento, i dolori passati tornano ad affollare i nostri sogni e ricordi. Non si tratta di demoni di un altro mondo, né di manifestazioni carmiche di qualche vita passata: sono cicatrici impresse nel nostro subconscio. E per quanto tentiamo di progredire, la maledizione di certe sofferenze ci raggiunge ogni giorno. Per questo si dice che l'inferno è dentro di noi. Noi stessi siamo un campo di battaglia fra il bene e il male: non c'è affatto bisogno di cercare in un altro mondo. Tutto ciò che dobbiamo comprendere è già in noi. Tutto ciò che dobbiamo superare - i dolori e le cicatrici del passato - è in noi. Tutta la forza della trascendenza è in noi. Spicchiamo il salto, e ci ritroveremo nel divino.</p>
<p><sup>041</sup> Spiaggia / Orme sulla sabbia / subito dilavate: / la mente della spiaggia. / Andare in spiaggia significa passeggiare all'aria fresca, ascoltare il suono delle onde, sentire la sabbia sotto i nostri piedi. Il sottile nastro che separa la terra dal mare è un luogo perfetto per comprendere lo spirito della saggezza. Così come esiste un equilibrio dinamico fra la sabbia e l'acqua, esiste un equilibrio dinamico fra la parte inattiva e la parte attiva della nostra mente. Così come la sabbia viene costantemente dilavata, dovremmo liberare la nostra mente dalle impressioni che vi indugiano. Spesso permettiamo che pensieri, rancori e dubbi legati ad azioni passate ci seguano fino al presente. In questo modo viviamo un conflitto. Invece di lasciare che ciò accada, dovremmo agire in modo assolutamente privo di conseguenze. Un simile atteggiamento rappresenta certamente una sfida, ma riuscirvi significa vivere in maniera perfetta. Risolvendo in modo soddisfacente i problemi quotidiani, raggiungiamo lo stato di sublime purezza di una spiaggia costantemente lavata dalle onde.</p>
<p><sup>042</sup> Cammino / Sentiero lungo il ruscello, pino fragrante. / Rossa terra rocciosa, / erta montagna. / Quella del cammino può essere una buona metafora per la vita spirituale, ma vi sono momenti in cui anche una semplice escursione è letteralmente l'attività migliore. Quando si passeggia per i boschi o ci si arrampica sulle montagne, si realizza una fantastica unità fra il corpo, la mente e lo spirito. Fare escursioni rinforza le gambe, aumenta la resistenza, corrobora il sangue e calma la mente. Lontani dalla frenesia della società, siamo liberi di osservare le lezioni della natura. Erosione. Radici contorte. La carcassa di un cervo. Un combattimento fra rondini. Le alte spirali dei falchi. I riflessi taglienti dell'acqua che scorre. Rami spogli che germogliano. Roccia grigia, spaccata, frantumata, consumata. Un albero caduto. Una nuvola solitaria. La risata dei rami del prugno. Persino un piccolo cerchio di pietre lungo il sentiero: chi le ha sistemate lì? Sono opera dell'uomo? Qual è il loro segreto? In ogni visione si celano migliaia di significati, se solo ci apriamo abbastanza da cogliere la scrittura del paesaggio.</p>
<p><sup>043</sup> Perseveranza / Lenze invisibili. / Il pescatore ripara la rete / e i pesci si lasciano prendere. / Se la rete del pescatore non è ben rammendata, il suo viaggio sarà inutile. Una buona preparazione è la parte principale della sua fatica. Solo quando la rete è intatta, la barca aggiustata ed egli ha studiato le condizioni del mare e dei pesci, uscire a pescare diventa una semplice formalità. Perché allora i pesci cadranno nelle sue mani come trascinati da lenze invisibili. Quando sembra che nulla di incoraggiante ci accada, è importante ricordare la perseveranza del pescatore. Il lavoro è monotono, tenere a posto la casa una routine, e magari i nostri obiettivi ci appaiono lontani: tuttavia dobbiamo perseverare e prepararci. Così facendo continueremo a camminare verso la meta, sostenendo la nostra fede anche in tempi duri e minacciosi. Per assaggiare il frutto della perseveranza occorrono maturità ed esperienza. Dobbiamo coltivare la pazienza, il tempo e i progetti. Anche quando le circostanze ci sembrano avverse, miglioriamo le nostre risorse. Mai trascurare ciò che abbiamo già avviato. Se sapremo accarezzare i nostri progetti sia nei momenti positivi, sia in quelli negativi, alla fine riusciremo nell'intento così come i pesci finiscono inevitabilmente nella rete.</p>
<p><sup>044</sup> Allungamento / Le cose giovani sono morbide. / Le cose vecchie sono fragili. / L'allungamento - in senso letterale e metaforico - è una parte necessaria della vita. Dal punto di vista fisico, un buon programma di stretching mette in risalto tutte le parti del corpo. Prima sciogliamo le articolazioni e i tendini, così i movimenti successivi non ci procureranno dolore. Poi allunghiamo metodicamente tutto il corpo, partendo dalle masse muscolari più estese, come le gambe e la schiena, e procedendo verso parti più piccole e sottili, come le dita. Coordiniamo gli esercizi con la respirazione ed eseguiamo movimenti lunghi e delicati, evitando colpi e forzature. Quando ci allunghiamo in una direzione, provvediamo sempre a farlo anche nella direzione opposta. Seguendo questa procedura, la nostra flessibilità non può che aumentare. L'allungamento in senso metaforico porta all'espansione e alla flessibilità nella crescita personale. Una pianta giovane è tenera e cedevole; una pianta vecchia rigida, legnosa e soggetta a rotture. Morbidezza è dunque sinonimo di vita, e durezza di morte. Quanto più flessibili siamo, tanto migliore è la nostra salute fisica e mentale. </p>
<p><sup>045</sup> Circolazione / La spiritualità comincia dai lombi, / sale per la schiena, / e ritorna all'ombelico. / La spiritualità non è solo un'attività mentale, ma anche un'espressione di energia. La fonte di questa energia è fisica, e affonda le radici nella chimica del nostro corpo. Coltivare noi stessi significa raffinare la nostra energia a scopo spirituale. Per i seguaci del Tao, l'illuminazione rappresenta dunque un successo di tipo psicofisico: uno stato dell'essere, più che una semplice comprensione intellettuale. Una volta risvegliata l'energia per mezzo di particolari esercizi e meditazioni, il seguace del Tao sa come richiamarla verso l'alto. La forza parte dai genitali e ascende lungo la spina dorsale. Durante questo percorso nutre le reni, i nervi e i vasi sanguigni. Mentre passa dalla base del cranio, il sistema nervoso e le parti inferiori del cervello vengono stimolate. Raggiunta la sommità della testa, questo fiume di energia sprigiona l'intero potenziale subconscio dell'individuo. Ridiscendendo, nutre gli occhi, i sensi e gli organi vitali. Quindi si riversa come una cascata nell'ombelico, restituendoci a uno stato di purezza originale. Di qui ritorna in zona lombare, pronto per essere reimmesso in un nuovo ciclo. Così come tutta l'esistenza opera sulla base di una continuità fra la materia fisica pesante e i livelli più sottili della coscienza, il seguace del Tao utilizza a scopo spirituale tutte le parti del corpo, della mente e dello spirito. </p>
<p><sup>046</sup> Organizzazione / Modello e creatività / sono i due poli dell'azione. / E' saggio programmare ogni giornata. Quando ci poniamo degli obiettivi e organizziamo le nostre attività, possiamo stare certi che ogni giorno della vita sarà pieno e non andrà sprecato. A questo scopo i seguaci del Tao utilizzano dei modelli. Essi osservano la natura e colgono le invisibili linee del destino. Immaginano così un modello da seguire per la loro vita intera, e con questo sistema si garantiscono il successo globale. Confrontano poi i modelli quotidiani con i traguardi complessivi e navigano nel mare della vita con grazia e sicurezza. Ciò che rende formidabile il seguace del Tao è proprio questa capacità di discernere e manipolare modelli sconosciuti all'uomo comune. Quando accadono cose imprevedibili, i seguaci del Tao si rivelano particolarmente bravi nell'arte dell'improvvisazione. Se le circostanze li scoraggiano, essi cambiano immediatamente. Per evitare la confusione, continuano a discernere i disegni e i modelli celati nella situazione contingente e ne creano di nuovi, un po' come il giocatore davanti alla scacchiera. La creazione spontanea di nuovi modelli è l'arte cui mirano. </p>
<p><sup>047</sup> Transitorietà / Le ondate della tempesta di vento / sconquassano alberi e rocce, / ma non durano più di un giorno. / Tanto meno le opere dell'uomo. / Quando si leva la tempesta, un intero oceano di vento e di pioggia si abbatte sulla terra. Strappa le foglie, schianta i rami e logora persino il duro granito. Ma raramente simili cicloni durano un giorno intero. A dispetto dell'enorme forza scatenata, la tempesta non può durare. Se le opere del cielo hanno meno di un giorno di vita, quelle umane sono ancor più brevi. I governi sopravvivono a fatica da un anno all'altro, le regole sociali subiscono continue sfide, la famiglia si sfalda, le relazioni personali si guastano, la carriera vacilla. I monumenti di tutto il mondo vengono oggi distrutti dall'inquinamento atmosferico e dalla mancanza di manutenzione. Nulla dura. Nessun accadimento promosso dall'uomo dura per sempre, e questo è un semplice dato di fatto. I nostri sforzi sono temporanei. Attingono energia da forze preesistenti, cavalcano la corrente degli eventi naturali e infine svaniscono sulla scia della necessità contingente. E' meglio accettare la natura transitoria delle cose e comportarsi di conseguenza. Comprendere la natura effimera del mondo può rivelarsi il più grande dei vantaggi. </p>
<p><sup>048</sup> Conoscenza / La vita è /bellezza, / terrore, / conoscenza. / La ricerca della conoscenza è una parte cruciale del Tao. Tutti gli sforzi rivolti alla cura di noi stessi tendono a renderci veicoli adatti per tale ricerca. Non sempre ciò che impariamo è piacevole. Apprendere significa vedere la vita per ciò che è realmente, e questo è difficile da sopportare. Ecco perché la crescita spirituale è lenta: non perché nessuno vuole svelarcene i segreti, ma perché per afferrarli dobbiamo prima vincere i sentimenti e la paura. Qualunque forma di vita cela un terrore strisciante: il terrore del male e della sofferenza. Dentro di noi, nel profondo, albergano intense paure da cui raramente usciamo indenni. I terrori della vita ci perseguitano, ci attaccano, ci infliggono orrende ferite. Ci pariamo dai colpi aggrappandoci alla bellezza, collezionando oggetti, innamorandoci, cercando disperatamente di costruire qualcosa di duraturo. Facciamo della bellezza l'unica cosa di valore nella vita, ma essa non può nascondere i tormenti, la violenza, la casualità e le ingiustizie. Solo la conoscenza elimina la paura. Ma se ci venisse svelata tutta la verità, non resisteremmo al colpo. A renderci umani sono sia i nostri tratti più belli, sia quelli più brutti. Quando la conoscenza minaccia di mostrarci le nostre follie e assurdità, e ci rendiamo conto di non essere ancora pronti a lasciarcele alle spalle, il sipario torna a calare e noi ci sediamo a meditare di fronte ad esso, cercando di prepararci al momento in cui oseremo risollevarlo del tutto. </p>
<p><sup>049</sup> Morte / La morte / è il contrario / del tempo. / Parliamo della morte attraverso metafore, ne camuffiamo il significato inventando storie su ciò che ci accadrà «dopo», ma in realtà non sappiamo nulla. Quando una persona muore, non vediamo oltre il suo cadavere. Speculiamo sulla reincarnazione e l'eternità, ma la morte resta impenetrabile, un autentico mistero. Nel suo regno il tempo non ha alcun significato, e le leggi fisiche non valgono. La morte è il contrario del tempo. Ma cosa muore? Cosa viene distrutto? Certamente non il corpo, che si riduce alle sue componenti essenziali, acqua e sostanze chimiche: e questa è trasformazione, non distruzione. Cosa ne è invece della mente? Cessa di funzionare o piuttosto subisce una transizione verso un'altra esistenza? Sicurezze non ne esistono, e pochi di noi riescono a trarre conclusioni di qualunque tipo. Cosa muore, insomma? In una persona, nulla: nel senso che nessuno dei suoi ingredienti costitutivi viene completamente cancellato dall'esistenza. Ciò che muore è solo l'identità, l'identificazione di quell'insieme di parti che normalmente chiamiamo persona. Ognuno di noi non è che un ruolo, come uno sciamano che indossa vari strati di indumenti con innumerevoli feticci di significato. A cadere sono soltanto gli abiti e le decorazioni. Ciò che muore è il nostro significato umano. Al di sotto, resta ancora un essere nudo: una volta compreso di chi si tratta, la morte cessa di preoccuparci. E così il tempo. </p>
<p><sup>050</sup> Interazione / Rendiamo la vita reale / proiettandovi i nostri pensieri. / Il panorama offerto dal mondo oggettivo è privo di significato sino al momento in cui iniziamo a interagire con esso. Se ogni giorno passiamo accanto a un masso senza mai prestarvi attenzione, per noi quel masso non ha significato; ma se decidiamo di farne un oggetto votivo e di pregarlo regolarmente, ecco che subito acquista importanza. Naturalmente, l'estraneo che non partecipa del significato così attribuito continuerà a considerarlo un semplice masso. Comunque sia, il masso è stato sempre e soltanto un masso: a crearne il significato è unicamente l'interazione umana. Sbagliamo a pensare che il significato sia tanto concreto e tangibile quanto l'oggetto a cui viene attribuito. Non dovremmo mai confondere le due cose. La nostra casa può esserci molto preziosa, ma questo senso di preziosità non ha nulla a che fare con l'edificio in quanto tale - semmai, deriva dai valori e dai ricordi che ad esso associamo. Nel momento in cui ci separiamo dalla nostra casa non dobbiamo inoltre dimenticare che a determinare il senso di perdita è il sentimento che ad essa d lega, non l'edificio in sé e per sé. Alcune scuole di pensiero insegnano che, se qualsiasi percezione della realtà è soggettiva, allora dovremmo considerare tutto irreale. Al contrario, i seguaci del Tao sostengono che dobbiamo continuare a interagire con il mondo. Evitando di farlo e di occuparci dei fenomeni di proiezione del significato e dei relativi riflessi, sprofondiamo infatti in uno stato di torpore in cui il mondo smette completamente di esistere. Sinché ricorderemo che i significati attribuiti agli oggetti sono soggettivi, non incorreremo mai in errore. </p>
<p><sup>051</sup> Bellezza / Rose color lavanda. / Fragranza incarnata, / sacerdotale sfumatura d'alba, / spirito che si dischiude. / Persino lungo la strada che conduce all'inferno, le rose riescono a strapparci un sorriso. Sono fragili, effimere, irriducibili, la loro natura inalterabile. Certo, possiamo distruggerle facilmente, ma non ci guadagneremo nulla: non potremo mai costringerle a piegarsi alla nostra volontà. La vista di un fiore fa nascere in noi la voglia di proteggerlo, amarlo e offrirgli riparo. Il mondo è troppo brutto, troppo violento: dovremmo sempre avere qualcosa di delicato di cui prenderci cura. Solo così riusciamo a sollevarci al di sopra della brutalità per accostarci alla gentilezza. I fiori portati in offerta all'altare sono un dono di grande valore. Il denaro è cosa troppo volgare, il cibo troppo prosaico. Solo i fiori sono immacolati: e, offrendoli, offriamo purezza. La delicatezza dei fiori stimola pietà, compassione e comprensione. Se tanta bellezza è fragile, meglio ancora. La nostra stessa vita è rosa passeggera: concediamoci di apprezzare la bellezza mentre il tempo fugge. </p>
<p><sup>052</sup> Anticonformismo / Il mondo è abbagliante, / io sono smorto. / Gli altri lottano per il successo, / io seguo un cammino solitario. / I seguaci del Tao sono anticonformisti. Le persone convenzionali etichettano il nostro comportamento come eccentrico, antisociale, irresponsabile, inesplicabile, oltraggioso e talvolta scandaloso. Il fatto è che ascoltiamo voci diverse, e rispondiamo a richiami interiori. La norma sociale non ci interessa: l'unica cosa cui teniamo è seguire il Tao. Non importa se nessuno ci capisce, perché a nutrirci sono cose che la maggioranza della gente non coglie. Risvegliarci a questo bisogno interiore e distinguere gli impulsi spirituali da quelli meramente istintivi è uno degli obiettivi cruciali della coltivazione di noi stessi. Ognuno di noi si porta dentro molte voci, molte personalità, molte ambizioni e tendenze. La capacità di distinguerle e di zittire tutte le voci, tranne quella del Tao, rappresenta un imperativo per colui che desidera raggiungere questa condizione dell'essere. Una volta entrati in contatto con il vero Tao, i dubbi scompaiono e il mormorio degli altri non ha più alcun effetto su di noi. Perché allora ci sentiamo sicuri come neonati attaccati al seno materno. Quanto più ci addentriamo nel Tao, tanto più cresce l'interesse verso il perfezionamento di noi stessi. Ciò che importa è coltivarsi ed essere un tutt'uno con il Tao. Si tratta di un cammino solitario, e anche se non siamo gli unici a seguirlo non sempre è possibile incontrare compagni di viaggio. Per questo occorre sufficiente sensibilità per udire il richiamo, e sufficiente forza per percorrere la via solitaria. </p>
<p><sup>053</sup> Squilibrio / Notti insonni. / La dieta, la mente, le condizioni / si possono correggere. / Quando non ci sentiamo in forma, non riusciamo a dormire o troviamo difficile lavorare e concentrarci, siamo separati dal Tao. Se desideriamo tornare a stabilire il contatto, dobbiamo porci tre domande: Sto mangiando nella maniera giusta? La mia mente è tranquilla? Il mio mondo sicuro? Non è affatto divertente vedere in che modo ci alimentiamo nei periodi in cui siamo in cattiva sintonia con la vita. Possiamo tuttavia alleviare i problemi avendo maggiore cura del nostro corpo; naturalmente si tratta solo di un rimedio, non di una soluzione, ma tanto basterà a fornirci una base più solida da cui affrontare le cose. Seguiamo dunque una dieta ricca di sostanze nutrienti, sforziamoci di comprendere cos'è un'alimentazione corretta e assumiamo una grande varietà di cibi a seconda delle stagioni. Un uso accorto del cibo sortisce risultati di gran lunga migliori della medicina. Ci scontiamo, poi, con una mente complicata, che pare avere interessi, abitudini ed eccessi tutti suoi. L'unico modo per reagire è tenersi in guardia contro le preoccupazioni, lo stress, l'intellettualismo, i troppi calcoli e i desideri. Per ottenere ciò occorrono un forte sostegno filosofico e una pratica meditativa sistematica. Infine, a rompere la nostra unione con il Tao possono intervenire fattori ambientali come il tempo, i disastri naturali o provocati dall'uomo e i problemi socioeconomici. E' dunque necessario esercitare il maggior controllo possibile nei confronti dell'ambiente che ci circonda. La nostra casa deve accoglierci come un rifugio, dobbiamo avere in mano le redini del nostro lavoro e conservare sufficiente indipendenza per poter affrontare le emergenze. Scivolare dentro e fuori il Tao è inevitabile. Ma i saggi organizzano la propria vita in modo da poter sempre ristabilire l'equilibrio. </p>
<p><sup>054</sup> Avversità / Un albero circondato da giganti / dev'essere tenace per sopravvivere. / Prima o poi, le avversità colpiscono chiunque. Ci viene negata importanza, la gente non ascolta ciò che abbiamo da dire e le circostanze ci sono contro. In situazioni simili, i seguaci del Tao devono contare solo sulla propria determinazione, senza la quale non possono uscire con successo dal pericolo. Nei periodi difficili, l'esito dei nostri sforzi dipende dall'osservazione e dalla determinazione. Il semplice accanimento non ha mai reso buoni frutti a nessuno. Osserviamo invece con attenzione, e impegniamoci ad agire. Se le circostanze ci mettono alla prova, cerchiamo conforto nel fatto che le avversità ci obbligano a consolidare le nostre risorse, ed emergeremo dalle difficoltà più forti di prima. Non lasciamoci sopraffare dalla paura. Se proprio dobbiamo, corriamo rischi calcolati e affrontiamo il pericolo. Se la nostra mente è concentrata al massimo, alla fine trionferemo. In mancanza di costrizioni, l'albero della foresta non sarebbe obbligato a disciplinare la propria forza per crescere in direzione della luce. E se alla fine si trasforma in un albero grandioso, in parte lo deve proprio alla sofferenza. I periodi avversi possono dunque rivelarsi cruciali nello sviluppo della nostra personalità. </p>
<p><sup>055</sup> Divisione / Impossibile risolvere / di colpo i problemi. / Sciogliamo i nodi lentamente, / e dividiamo per conquistare. / Per risolvere un problema è utile capire innanzitutto se si tratta di un rompicapo, di un ostacolo o di un intrico. Un rompicapo non ha che da essere analizzato con attenzione: è un po' come sciogliere un groviglio di fili, e più di ogni altra cosa richiede pazienza. Un ostacolo va superato: dobbiamo usare la nostra forza e perseveranza per distruggere o allontanarci da ciò che ci blocca. Un intrico ci sprofonda in un labirinto di limitazioni: è la situazione più pericolosa, e per districarci il più velocemente possibile dobbiamo chiamare a raccolta tutte le nostre risorse. Tuttavia, qualsiasi sia il problema, è importante non affrontarlo tutto in una volta. Scomponiamolo in elementi più piccoli e facili da manovrare. Le situazioni più problematiche sono in realtà combinazioni di rompicapi, ostacoli e intrichi. Riducendole a questi elementi essenziali, possiamo risolverle più facilmente. Persino le difficoltà più grandi si lasciano appianare, se pazientemente ridotte ai minimi termini. E i nodi della vita si sciolgono come per magia. </p>
<p><sup>056</sup> Mutismo / Più dimoriamo nello spirito, / più ci allontaniamo dalle strade battute, / Se parleremo delle meraviglie del Tao, / pochi ci ascolteranno. / Dopo un lungo periodo di studio e coltivazione di noi stessi, entriamo nel Tao. Contemporaneamente entriamo anche in un mondo di percezioni straordinarie: facciamo esperienza di cose inimmaginabili, pensieri e insegnamenti paiono arrivarci dal nulla, e percepiamo le cose prima ancora che accadano. Eppure, se cercheremo di comunicare tutto ciò nessuno ci capirà, nessuno ci crederà. Più procediamo lungo questa strada, più ci allontaniamo dai normali percorsi sociali. Anche se scorgiamo la verità, scopriamo che la gente preferisce ascoltare i politici, gli attori e i ciarlatani. Se siamo conosciuti come seguaci del Tao, qualcuno potrà venire a cercarci, ma raramente comprenderà davvero il Tao. Si tratta in genere di persone pronte a usarlo come una sorta di stampella. Parlare a costoro delle meraviglie che abbiamo visto significa spesso scontrarsi con problemi di cattiva comunicazione. Perciò si dice che coloro che sanno preferiscono tacere. Perché non restarcene semplicemente tranquilli? Godiamoci il Tao come meglio crediamo. Lasciamo che gli altri pensino di noi quello che vogliono. Dentro di noi, continueremo a conoscere la gioia dei misteri del Tao. Se incontriamo qualcuno in grado di beneficiare della nostra esperienza, dovremo condividerla. Ma se non siamo altro che viaggiatori tra una folla di estranei, è saggio mantenere il silenzio. </p>
<p><sup>057</sup> Predilezione / Chi segue il Tao / lo fa per sua predilezione. / Non vi sono promesse, / ma le ricompense / sono incommensurabili. / Di tutte le tradizioni spirituali, il Tao è fra le meno popolari. I suoi seguaci sono poveri e umili. Molto più numerose sono le tradizioni che parlano di paradiso, perdono, consolazione, estasi, possesso, potere e ricchezza, II Tao offre solo tre cose: buona salute, una via per superare il disorientamento esistenziale e il superamento della paura della morte. Per questo i seguaci del Tao sono così pochi. Non esiste fama; non esiste congregazione, né gerarchia. O siamo nel Tao, oppure ne siamo momentaneamente fuori. E quando moriamo, moriamo. Per seguire il Tao occorre essere forti. Se non ci lasciamo scoraggiare dalla povertà, dall'isolamento e dall'oscurità, scopriamo una devozione incrollabile che ci sosterrà per tutta la vita. Le ricompense ci giungeranno in maniera lenta e non evidente; non diventeremo improvvisamente ricchi e importanti, ma con grande gioia ci accorgeremo che esiste una fonte di sostentamento segreta. Attingendovi, ogni nostro dubbio svanirà e sapremo sopportare meglio povertà e solitudine. </p>
<p><sup>058</sup> Occasione / Sfreccia un uccello verde nella notte. / Saprete vederlo? / Saprete catturarlo? / Seguite il Tao come un'ombra. / Muovetevi senza lasciare ombre. / I periodi di oppressione e avversità non possono durare per sempre. Ma come avviene la transizione verso situazioni nuove e migliori? Nel bel mezzo di un'enorme difficoltà, ecco aprirsi il varco di una casuale, minuscola occasione. Dobbiamo essere abbastanza lucidi da riconoscerla, abbastanza pronti da afferrarla e abbastanza determinati da sfruttarla. Se ce la lasceremo scappare, la rimpiangeremo. Restiamo attaccati al Tao come un'ombra: ovunque esso vada, seguiamolo. Quando depone qualcosa sulla nostra strada, raccogliamola per riflesso automatico. Il Tao è come un uccello: se cerchiamo di catturarlo, lo manchiamo. Ma se siamo sempre con lui, e ci muoviamo alla sua velocità, se siamo parte di esso come lo è la sua ombra, allora afferrarlo diventa facile. Quando entriamo in azione, tuttavia, siamo noi a non dover possedere un'ombra. In altre parole, ciò che facciamo non deve seminare confusione, né avere conseguenze, nulla che un giorno possa tormentarci. Muoverci senza lasciare traccia è uno dei modi per evitare di metterci in nuove situazioni negative. </p>
<p><sup>059</sup> Sorgente / Una sorgente d'energia / zampilla al centro del corpo. / Attingete ad essa il vostro sostegno. / Incanalatela, ed essa vi parlerà. / La sorgente di ogni forza sta dentro di noi. Anche se le circostanze esterne ci sono talvolta d'intralcio, il vero movimento viene solo dall'interno, E' una sorgente in stato di perenne latenza: ognuno la possiede e può imparare ad attingervi. Quando ciò accade, al centro del nostro corpo la forza si solleva, simile al getto luccicante di un pozzo. Dal punto di vista fisico ci sosterrà e nutrirà, ma può fare molto di più per noi. Può offrirci doni che vanno dall'acquisizione di una particolare conoscenza, alla conquista della semplice tranquillità. Tutto dipende da come decidiamo di disporre delle nostre energie. Dire che possiamo raggiungere l'illuminazione per il solo fatto di avere attinto a questa sorgente di forza è sbagliato. L'energia è neutra, e richiede esperienza, saggezza e abilità per essere diretta. Possiamo trarre forza dalle nostre meditazioni, ma due persone che abbiano ottenuto il medesimo successo possono usarlo in due modi diversi, sino ai due estremi opposti del bene e del male. Trovare la sorgente della forza spirituale è una gioia immensa; decidere come usarla è la più grande delle responsabilità. </p>
<p><sup>060</sup> Celibato / D'inverno, gli animali non si accoppiano. / Conservate il vostro Tao / conservando la vostra essenza. / Seguiamo il Tao dell'universo con grande sforzo, ma il Tao è anche dentro di noi. Non si tratta di qualcosa di astratto, di concettuale. Il nostro Tao personale è la nostra stessa forza vitale. Questa energia si muove dal piano fisico estendendosi verso quello spirituale. La fonte di tale energia è in parte chimica: sono i nostri ormoni, l'alimentazione, il nostro patrimonio genetico. Qualsiasi cosa possediamo di spirituale, nasce da queste sostanze. I seguaci del Tao la chiamano essenza. Proteggere questa essenza attraverso la moderazione sessuale è fondamentale. Ciò non significa soffocare la sessualità, perché fare l'amore è un impulso naturale e insopprimibile; piuttosto, significa creare armonia fra sessualità e spiritualità. Il seguace del Tao fa l'amore in accordo con le stagioni. D'inverno dovrebbe moderarsi, o astenersi; in primavera può raggiungere il massimo della frequenza. I giovani dovrebbero limitarsi a farlo una volta ogni tre giorni, le persone di mezza età una volta la settimana, e gli anziani ancora meno. Il segreto è non indulgere troppo, ma nemmeno uccidere la sessualità nel suo complesso. Un'eccessiva indulgenza comporta uno spreco di risorse. La soppressione uccide il corpo al suo livello primario. Cerchiamo il giusto equilibrio, e la nostra vita sarà felice e traboccante di spiritualità. </p>
<p><sup>061</sup> Dolore / La pioggia sparge i petali del susino; / un pianto macchia la terra. / Possiamo solo cercare riparo / e attendere la schiarita. / Il dolore porta sempre con sé amarezza. I saggi dicono che la vita è illusione, ma questo basta forse a modificarne l'intensità? Concediamoci d'esser tristi: a renderci umani è proprio il sentimento. Se raggiungiamo l'illuminazione, comprendendo che tutta la vita non è che un sogno, tristezza e felicità si dissolveranno in fretta. Il più grande dolore esistenziale deriva dalla nostra condizione di testimoni: soffrire in prima persona è più facile che non vedere gli altri imprigionati nella feroce morsa della vita. Affrontare i nostri problemi è più semplice perché in ogni momento sappiamo di poter disporre di varie scelte - sino a quella estrema. Ciò che più ci affligge è il non poter fare nulla per gli altri. Non esiste dolore più grande di veder soffrire coloro che amiamo. Mai restare a languire in una situazione triste: cerchiamo piuttosto di cambiare qualcosa comportandoci in modo diverso con le persone, trasferendoci altrove o, se proprio non ci resta scelta, modificando almeno il nostro atteggiamento e reagendo agli eventi. La tristezza passa, come tutto nella vita. Se vogliamo deviare il suo corso, basta alterare il contesto in cui è sorta, permettendole di rifluire nel Tao. </p>
<p><sup>062</sup> Interpretazione / Tutto ciò che viviamo è soggettivo. / Non esiste sensazione senza interpretazione. / Creiamo il mondo e noi stessi; / solo quando ci fermiamo, scorgiamo la verità. / Il mondo esiste, ma la nostra coscienza non ci permette di essere tutt'uno con esso. I nostri sensi ci forniscono dei dati, e le nostre menti traggono le conclusioni: così conosciamo il mondo. Ma tutto ciò che sappiamo è sempre filtrato e interpretato. Per questo l'oggettività e l'esperienza diretta del mondo non esistono. Tutto è relativo perché ognuno di noi è limitato da una visuale particolare. Sinché tutti avremo prospettive diverse e la percezione passerà attraverso i nostri sensi, non potrà esservi verità assoluta. Per quanto preziosa, la conoscenza derivata dall'esperienza è imperfetta e provvisoria. Per cogliere fugaci visioni della verità interiore occorre disattivare il meccanismo dell'interpretazione. Se riusciamo a sospendere l'attività dei sensi e a isolare la parte della mente che filtra i messaggi sensoriali, possiamo per un attimo interrompere il processo di interazione con il mondo esterno. Ci ritroveremo allora in un luogo neutro completamente rivolto verso l'interno, ed entreremo in uno stato assoluto, privo di distinzioni e relatività. E' ciò che viene chiamato nulla, la verità che sta dietro a ogni cosa. </p>
<p><sup>063</sup> Spiegare / Gocciolio di pioggia dalle grondaie: / la voce della poesia della natura. / Parliamo e scriviamo / per spiegare a noi stessi. / La conoscenza del Tao risiede nella stessa parte della mente in cui dimora la poesia. Per questo gli antichi si esprimevano in versi: la loro percezione è altrettanto viva. Quando siamo in contatto con il Tao, non è il nostro sapere astratto a parlare, ma lo spirito stesso del Tao. Gli antichi testi lo dicono molto chiaramente. Per questo le parole degli studiosi e quelle dei discepoli sono tanto diverse, così come le parole degli accademici sono diverse da quelle dei poeti. Nelle fasi preliminari dei nostri studi abbiamo bisogno di esprimere le esperienze e di lasciare che il Tao scorra in noi. I seguaci del Tao usano spesso la scrittura, l'arte e persino la poesia come strumenti di auto introspezione. Esprimere le proprie esperienze li aiuta a comprendere gli stadi che stanno attraversando. Una volta in grado di fare ciò, le loro menti razionali sono soddisfatte. Questo processo spazza via l'intellettualismo lasciando posto al vero Tao, finalmente affrancato dalle parole e dalle immagini. </p>
<p><sup>064</sup> Libertà / Il canto degli uccelli vola affrancato / nel cielo azzurro e sui verdi campi. / Quando sentite fluire il Tao, / cedetegli il passo, cedetegli il passo. / Cosa significa sentire il Tao? E' un fluire privo di sforzo, uno slancio travolgente. Assomiglia al canto degli uccelli che si innalza e libra su un paesaggio sconfinato. Possiamo sentirlo nella nostra vita: gli avvenimenti scorreranno a velocità perfetta, con cadenza sublime. Possiamo sentirlo nel nostro corpo: l'energia monterà in noi in un esaltante crescendo, vivificando i nostri nervi. Possiamo sentirlo nello spirito: entreremo in uno stato di grazia così sublime, da riverberarsi sul paesaggio della realtà come il fugace canto degli uccelli. Quando il Tao ci viene incontro in questo modo, cavalchiamolo al massimo delle nostre possibilità. Non ostacoliamolo - fermarlo porta fallimento, alienazione e rimpianto. Non cerchiamo di dirigerlo. Lasciamolo scorrere e seguiamolo. Quando il Tao è con noi, accantoniamo ogni preoccupazione. Sinché il canto dura, assecondiamolo. Assecondiamolo e basta. </p>
<p><sup>065</sup> Ascensione / Mattino freddo, gradini di pietra. / Il sentiero verso il tempio è ripido. / Inciamperemo, / ma dovremo sempre risollevarci. La pratica spirituale è un'attività quotidiana. Qualunque risultato otteniamo oggi, domani dovremo riprendere il cammino. Il progresso è spesso tanto lieve che i nostri sforzi ci sembreranno inutili, ed è difficile svegliarsi ogni mattina e riprovare con lo stesso entusiasmo. Ma è esattamente ciò che dobbiamo fare. Se abbiamo la fortuna di avere una guida, di possedere il talento e di essere favoriti dalle circostanze, dobbiamo applicare la nostra attenzione a un piccolo sforzo quotidiano. Nessuno ha mai toccato il cielo spiccando un semplice salto. La spiritualità è una scalata costante, un difficoltoso viaggio verso un tempio in cima alla montagna. Occorrono migliaia di passi, e la via è ripida. Ci vuole tempo per arrivare a destinazione, e lungo la strada dobbiamo accontentarci di ammirare il panorama pensando che dalla vetta la vista sarà migliore. Se inciampiamo e cadiamo, dobbiamo rialzarci e riprendere il cammino. Il successo nella vita spirituale non si misura da avvenimenti spettacolari, ma dalla devozione quotidiana. Sono questa volontà di ferro e questa sincerità profonda a garantire la nostra ascensione. </p>
<p><sup>066</sup> Cicli / L'alba è un luccichio dell'orizzonte. / Il crepuscolo un cedimento del cielo. / Insieme, alba e crepuscolo scandiscono la misura del giorno. Quando il sole sorge, la luna tramonta. Quando la luna sorge, il sole tramonta. E' un'immagine del ciclo dell'esistenza: senza questo alternarsi, infatti, la forza dell'universo non potrebbe essere generata. Quando il sole raggiunge lo zenith, inevitabilmente inizia la sua discesa verso il nadir. Tutti gli accadimenti - compresi i nostri programmi e le nostre attività - seguono lo stesso percorso. E' saggio conoscere i cicli della vita e sapere dove, lungo la curva, sono collocate le particolari circostanze in cui ci troviamo. Se desideriamo perpetuare una cosa, dovremmo unirci e crescere con essa, facendo così nuovi progressi; se desideriamo distruggerla, non abbiamo che da condurla al suo estremo, poiché tutto declina dopo aver raggiunto lo zenith. • Troppo spesso la gente non sa a che punto si trova della propria vita. Ma è importante riuscire a vedere sia a breve, sia a lungo termine. Se entro dieci anni vogliamo avere raggiunto una meta lontana, ogni anno dovremo percorrere molta strada; se intendiamo percorrere molta strada ogni anno, ogni giorno dovremo fare qualcosa di significativo. Usiamo i cicli della vita per dare una scansione alla nostra esistenza, e articoliamo i nostri progetti a seconda delle unità che ci siamo prefissati. Solo così non avremo più paura di non riconoscere i progressi fatti. </p>
<p><sup>067</sup> Ritorno / Angoli bizzarri contro un cielo di lavanda, / spiccano lontani nella volta celeste. / Libere, le rondini / tornano a volare in cerchio verso il nido. / Le rondini sono famose per la loro sorprendente velocità e il corso imprevedibile del loro volo. Eppure, per quanto lontane esse volino, prima o poi tornano a piegare verso il nido. L'idea del ritorno è importante per tutti noi. Dobbiamo lavorare, esplorare, viaggiare e raggiungere i nostri obiettivi nella vita. Ma per quanto ci affatichiamo e allontaniamo, abbiamo tutti bisogno di una calamita, di un centro da cui operare. Per alcuni di noi si tratta di un luogo, di una casa; per altri, di un semplice ritiro nel proprio cuore. I seguaci del Tao credono nell'esistenza di un nucleo spirituale a cui ognuno dovrebbe fare ritorno. Questo nucleo viene progressivamente oscurato dai nostri pensieri e dalla complessità del vivere civile. L'istruzione e la cultura, mali necessari, sono macchie che sporcano la nostra anima originaria. Per questo, il ritorno è un processo di semplificazione che espelle gli inutili problemi legati alla socialità. Gradualmente ripercorriamo gli strati che conducono alla nostra persona interiore, pura e immacolata. Per fare ciò occorre molto tempo, una guida e dedizione, ma sinché non torneremo allo stato naturale, non potremo sperare in un'autentica comunione con il Tao. </p>
<p><sup>068</sup> Creatività / La tempesta si scatena, / nuvole incombono all'orizzonte. / La rotazione dei cieli / genera ogni movimento. / Senza movimento, nulla in questo universo verrebbe creato. La rotazione dei cieli può generare vento, pioggia, tuoni e fulmini. La rotazione della terra ci dà il giorno e la notte, i cicli meteorologici, le stagioni e la crescita delle piante. Il movimento è responsabile della creatività. I seguaci del Tao apprezzano l'iniziativa, ma la semplice aggressività non basta: occorre creatività. Può trattarsi della capacità di risolvere problemi, di concepire strategie inconsuete, di comporre musica e poesia, di dipingere. In tutti i casi, ci muoviamo insieme al Tao non per semplice imitazione, ma attraverso un contrappunto e un'armonia intelligenti. Creatività non è sinonimo di creazione arbitraria di qualcosa per mezzo della nostra mente razionale. Si tratta piuttosto di un movimento spontaneo in armonia con il Tao, movimento che genererà vita, e non sofferenza, anche per gli altri. Raggiungiamo il livello più alto di creatività solo dopo esserci impadroniti a tal punto dei nostri strumenti, da potercene dimenticare. Prendiamo il cielo e la terra: devono forse pensare per creare il tempo, le stagioni e i cicli della crescita? Essi continuano semplicemente a ruotare come è nella loro natura, e il resto viene generato senza alcuno sforzo. Questo tipo di azione, veramente privo di fatica, è la massima capacità che un seguace del Tao possa sviluppare. </p>
<p><sup>069</sup> Illuminazione / Fuoco alimentato dal fuoco. / Chiunque sa che la legna che brucia produce fuoco. Ma quando il fuoco è alimentato dal fuoco stesso, si ha una rara condizione da cui nasce la più grande delle illuminazioni: due fiamme si uniscono generando una luce superiore a quella che ognuna avrebbe potuto produrre da sola. Nel caso del lavoro in comune, ciò significa che quando si collabora con gli altri i risultati sono superiori a quelli raggiungibili singolarmente. Una situazione simile richiede un'armonia in grado di generare idee, ispirazione e un impulso per la crescita e l'azione. Se tutto ciò si combina nel modo giusto, i risultati assomiglieranno a un fuoco che si alimenta da solo, e illumineranno il mondo. Talvolta la combinazione si riduce a due sole persone. Se esse uniscono le forze senza che nessuna sacrifichi la propria individualità, bensì mettendo la propria energia a disposizione di un impegno comune, ne nascerà una condizione meravigliosa di cui tutti potranno beneficiare, e da cui gli artefici trarranno incoraggiamento per la propria crescita. Il fuoco alimentato dal fuoco, tuttavia, può anche consumare voracemente le energie messe in gioco. Quando ci si unisce a qualcuno, bisogna stare attenti a non smarrire la propria personalità. Il concetto informatore è quello di integrazione, non di assimilazione: qualunque cosa si possa ottenere da un'unione, è saggio ricordare che ognuno cammina sempre con le proprie gambe, e che la verità e le ricompense finali del viaggio andranno sempre affrontate individualmente. </p>
<p><sup>070</sup> Indipendenza / Una gru solitaria / nella neve invernale / non ha bisogno di gioielli. / Una gru solitaria e tranquilla sotto la neve che cade è l'immagine stessa dell'indipendenza. Non ha bisogno di nessuno, è sicura nell'ambiente che la circonda e sa destreggiarsi da sola nella vita. La sua indipendenza deriva dall'autosufficienza. Non le occorrono abiti, né ripari, né ricchezze, né una posizione. E' soddisfatta, persino gloriosa nella propria nuda identità. Lo stesso vale per noi: non abbiamo alcun bisogno di abiti appariscenti, di una carriera sfolgorante o di un tempio che ispira soggezione. Ciò che vogliamo è qualcosa che va oltre l'esteriorità. Quali sfaccettature della nostra personalità ci sono d'intralcio? Quali aspetti ci impediscono di essere indipendenti? Da questi elementi dipenderà la cura che dovremo dedicare a noi stessi, poiché è indispensabile sapersi reggere in piedi da soli. Ciò non significa che non ci uniremo mai agli altri, ma che lo faremo come individui in grado di collaborare solo nella misura necessaria. Così facendo non ci smarriremo mai all'interno di un gruppo, e non avremo mai paura di restare soli. </p>
<p><sup>071</sup> Intrattenimento / La mente sempre rivolta all'esterno / non cesserà mai di desiderare. / Solo la mente rivolta all'interno / troverà un luogo di pace. / Sembra che la gente non si stanchi mai di cercare il brivido di nuove avventure. Brama continue forme di intrattenimento ed esperienze inconsuete, sempre più intense. Non occorre nemmeno si tratti di cose vere: bastano semplici riproduzioni, macchinette o apparecchi. La musica dev'essere amplificata; un luogo d'interesse storico va corredato da musei, negozi e festival; la vita stessa dev'essere scandita da cerimoniali elaborati accompagnati da immagini, musica, discorsi, cene e bevute. I seguaci del Tao considerano la realtà come una proiezione della mente. Qualsiasi fenomeno è soggettivo e relativo. Mescolarsi alla confusione è perciò sinonimo di follia: la vera realtà è raggiungibile solo attraverso il ritiro dalla vertiginosa mutevolezza e varietà del mondo esterno. Risiede nell'osservazione interiore e nel lento spogliarsi degli strati della soggettività. Ciò che rimane alla fine non è un nucleo di oggettività, bensì un nocciolo di verità in grado di assorbire, più che di riflettere. Penetrando in questo nocciolo, la nostra mente cessa di creare realtà sempre stimolanti, e ci ritroviamo allora in un silenzio perfetto e completo. </p>
<p><sup>072</sup> Scoperta / Afferra gli spiriti della montagna, / lascia che divulghino i loro segreti. / Solo con la forza vi è la scoperta. / Dicono le scritture che le montagne contengono ogni risposta. Generazioni di cercatori sono penetrati nel mondo selvatico incontrando spiriti sia benigni, sia terribili. Sebbene la possibilità di fare una grande scoperta sia sempre accompagnata dalla minaccia della disavventura, dobbiamo tutti recarci alle montagne per cercare le risposte. Queste montagne rappresentano gli aspetti sconosciuti della nostra mente. La meditazione è un processo di scoperta, di lenta esplorazione del modo in cui l'essere umano funziona. Attraversando la vastità di queste terre, possiamo risolvere i problemi della nostra psiche e cercare i tesori sepolti nella nostra anima. Proprio come la vera esplorazione, si tratta di un'impresa accompagnata da pericoli: fallire significa cadere in preda alla follia e all'ossessione; riuscire significa portare alla luce tesori unici al mondo. La gente domanda: «Ma è proprio necessario meditare?» Se desideriamo esplorare le parti più nascoste della nostra mente e capire chi siamo davvero, non esiste metodo migliore. La semplice introspezione non è abbastanza profonda, e la terapia psicologica non ci porterà necessariamente ad affrontare ogni parte di noi. Soltanto la profondità e la solitudine della meditazione possono aiutarci a imparare. E' qui che si celano tesori e scoperte. Per appropriarcene, non dobbiamo fare altro che penetrare nella mente. </p>
<p><sup>073</sup> Conferma / Fermi sul precipizio, / tenebra esistenziale, / chiamiamo nel vuoto: / una risposta sicuramente giungerà. / Il precipizio rappresenta il dilemma dell'essenza umana, la sensazione che questa esistenza sia troppo casuale, troppo assurda. L'ordine esiste? Vi è una forza a dirigere il tutto? Sono domande importanti, tanto importanti che per trovare risposta non possiamo semplicemente interrogare le scritture, ma noi stessi dobbiamo partire in esplorazione. I seguaci del Tao paragonano il vuoto a una valle. Sebbene vuota, la valle è produttiva e positiva. La vuotezza della valle consente all'acqua di accumularsi per nutrire le piante, e alla vivificante luce del sole di espandersi su tutta la sua superficie. La sua apertura offre conforto a uomini e animali allo stesso tempo. Il vuoto non dovrebbe spaventarci. Al contrario, esso contiene tutte le possibilità. Spiamo al suo interno, chiamiamo con tutto il nostro essere, e non solo con la nostra voce: se il nostro grido è profondo e sincero, sicuramente udiremo un'eco. E' la conferma della nostra esistenza, la conferma che siamo sulla strada giusta. Con questo incoraggiamento, possiamo continuare a vivere e ad esplorare. Il vuoto, allora, non sarà più spaventoso, ma diventerà un inseparabile compagno. </p>
<p><sup>074</sup> Accumulo / Un varco nel mare in tempesta, / oro depositato sulle ossa. / Una volta iniziato l'accumulo, / stiamo attenti a non ostacolarlo. / C'è una favola che parla di un uomo molto pio a cui era appena morto il padre. Un geomante gli disse di seppellirlo all'entrata di una grotta marina. In quel punto il mare si spalancava solo una volta ogni cent'anni, e la famiglia che ne avesse approfittato ne avrebbe tratto grande fortuna. Vincendo i propri dubbi e timori, il figlio buttò la bara nelle acque all'ora che gli era stata indicata. Per settimane ripensò a ciò che aveva fatto. Alla fine si rivolse a un altro geomante, il quale, per gelosia, gli consigliò di ripescare la bara. Così egli fece. Quando la bara fu di nuovo a terra, il figlio la aprì e vide che sulle ossa del padre si era già depositato un sottile strato d'oro - chiaro segno che la trasformazione auspicata aveva avuto inizio. Rammaricato, a quel punto volle rigettare la bara nelle acque, ma ormai era troppo tardi e non ci fu più rimedio. La pratica spirituale non va mai interrotta. Anche se il fatto di non scorgere risultati immediati ci procura ansia, dobbiamo pazientare sino a quando l'esito dei nostri sforzi comincia a farsi visibile. Coltivare se stessi significa andare incontro a progressi graduali ma costanti. Interrompersi anzitempo è più disastroso che non cominciare nemmeno. </p>
<p><sup>075</sup> Varco / Ombre sul lago colorate di freddo, / i rami del salice piangono ghiaccio. / Il cigno brilla alla luce del sole. / Dopo un lungo periodo di pratica assidua, le energie accumulate raggiungono una soglia a cui esplodono: piene, vitali e vibranti. Se non avessimo coltivato a dovere lo slancio, il momento di distensione e il sollievo non sarebbero mai arrivati. Al termine di lunghi anni di preparazione ed esperienza, la liberazione dell'anima non coinciderà con una dispersione, ma ci troverà tanto concentrati da elevarci verso uno stato di consapevolezza superiore. L'energia spirituale che emerge assomiglia a un cigno che si libra sull'acqua. Una volta raggiunto questo livello di energia, saremo persone diverse. Da un lato potremo trarre autentico conforto dai risultati sinora ottenuti. Dall'altro vedremo tutte le altre possibilità che ci restano da esplorare. L'emergere di grandi possibilità si accompagna al bisogno di responsabilità. Se abbandoniamo il percorso della nostra vita per andare a esplorare nuovi paesaggi, ricordiamo sempre di quanto ci siamo allontanati in volo e non manchiamo di fare ritorno al momento opportuno. Solo noi possiamo decidere come organizzare la nostra esistenza. Una volta imparato a volare, dobbiamo sempre usare la saggezza per dirigere il nostro volo. </p>
<p><sup>076</sup> Divino / Ogni anima è inviolabile, / ogni pensiero può essere protetto. / L'obiettivo più profondo / è trovare la fonte del divino. / Anche quando il nostro corpo è devastato e a pezzi, la nostra mente non deve mai venire sopraffatta. Solo quando permettiamo agli altri di influenzarci possiamo accettare che la nostra mente sia penetrata. Il male prospera laddove ci rende fisicamente, emotivamente o mentalmente schiavi, ma agisce sempre per inganno. Per questo dobbiamo ricordare sempre la natura divina della nostra anima. I nostri pensieri sono privati. Finché conserviamo intatta la nostra determinazione, il male non può piegarci. Qualcuno ritiene che la lettura del pensiero sia possibile, e che gli dèi osservino sempre ogni nostra mossa: ma se decidiamo di non farlo entrare, nessun maestro, né medium, né dio può varcare il nostro cancello interiore. Ritirandoci nella dimensione divina della nostra anima, possiamo arrivare a conoscere noi stessi. Nessuno può compiere questo sforzo al posto nostro. Il risultato dipende solo dall'autodisciplina con cui regoliamo la nostra vita, e dallo stato di contemplazione che riusciamo a mantenere. Soltanto noi possiamo penetrare nel nucleo più sacro del nostro essere per scoprirvi i segreti dell'esistenza. </p>
<p><sup>077</sup> Destino / Scacciate il tempo / e scaccerete il destino. / Il destino è la forza che ostacola la nostra esistenza, facendo naufragare le cose nei momenti peggiori. Eppure, ciò che chiamiamo destino non è altro che la conseguenza delle nostre stesse azioni. Ogni volta che agiamo, inneschiamo una catena di avvenimenti cui resteremo indissolubilmente legati. Quanto più velocemente cercheremo di fuggire da tali legami, tanto più velocemente essi ci inseguiranno: non solo non possiamo reciderli, ma ogni nostro gesto ci vincolerà sempre di più. L'elemento specifico è in questo caso il tempo: a perseguitarci sono infatti gli avvenimenti del passato. I principianti alle prese con il Tao imparano subito a manipolare passato, presente e futuro, apprendendo il modo in cui le circostanze operano e cercando di trarne vantaggio. I seguaci più avanzati rifuggono invece da questo processo di manipolazione: essi annullano ogni definizione di passato, presente e futuro negando il concetto stesso di destino. Per raggiungere uno stato in cui non vi sia passato a incombere sul presente, né futuro da determinare in anticipo, occorre arrivare a fondersi profondamente con il Tao. Solo così il nostro agire non sarà diverso dall'agire del Tao: e non verremo contrastati da alcun destino, poiché noi saremo l'esistenza, la causa e il Tao stesso. </p>
<p><sup>078</sup> Paura / Fidatevi degli dèi interiori, / accettate i favori offerti. / L'illusione è il confine della realtà: / sfondate la paura per andare oltre. / Nelle nostre meditazioni ci capiterà di incontrare degli dèi. Non si tratta di esseri estranei: questi dèi rappresentano gli aspetti più sacri della nostra stessa mente. Essi ci offriranno doni di conoscenza e potere. Accettiamo ciò che viene a noi senza opporre dubbi e paure. Possiamo fidarci dei nostri dèi: non ci tradiranno mai, perché non possiamo tradire noi stessi. Una simile fiducia dissolve la paura e il rimpianto. Troveremo una soluzione ai nostri conflitti interiori e gli dèi ci condurranno verso il confine della realtà. Dalla parte opposta si spalanca uno spazio enorme e profondo, la natura ultima della nostra esistenza. Ma il confine può essere attraversato solo dopo avere risolto paure e rimpianti. Qualsiasi paura deriva dalla percezione che abbiamo di noi stessi. Temiamo che, tuffandoci oltre il confine della realtà, la nostra identità vada persa. Temiamo di poter essere distrutti. Ma noi veniamo dal Tao. Siamo il Tao. E tornare al Tao non significa essere negati, ma diventare una cosa sola con l'intero universo. Certo non saremo più quelli che siamo adesso, ma saremo un tutt'uno con il Tao. E in questo stato, ogni paura è inutile. </p>
<p><sup>079</sup> Primavera / Il sole e la luna dividono il cielo, / sbocciano fragranze sui rami del pero: / la terra si risveglia con un sospiro. / Il viandante gioisce sul sentiero. / Siamo al tempo dell'equinozio, quando il giorno e la notte hanno la stessa durata. Questo giorno segna l'inizio della primavera, l'aumento della luce e il ritorno alla vita da parte della terra gelata. Naturalmente, si tratta solo di una rappresentazione di un momento nel tempo. La primavera torna ogni anno, e sappiamo che ad essa seguirà l'estate. Il ciclo delle stagioni continuerà a susseguirsi regolarmente. Il tempo non conosce interruzioni, e la natura segue il proprio corso come una semplice appendice di quel progredire. Siamo noi a scorgere una struttura e ad attribuire dei nomi a questo processo. Ma chi può negare questi temporanei piaceri al viaggiatore solitario? Usciamo e godiamoci la giornata, gioiamo dell'arrivo della primavera, rallegriamoci della terra che si riscalda. Poiché, sebbene il terreno possa essere ancora coperto di ghiaccio, intorno a noi tutto riprende a muoversi e a crescere. La bellezza così scoperta ci sazia gli occhi inebriandoci. Mentre attraversiamo sconfinati fiumi e montagne, riempiendo i nostri polmoni del respiro della foresta, godiamoci la consolazione di essere parte integrante della natura. La vita è già abbastanza ricca di sofferenza e sfortuna, e la filosofia ci rammenta a sufficienza della sua caducità. Ammantiamoci dunque del fascino dell'effimero, e lasciamo che esso ammutolisca chi vorrebbe protestare. </p>
<p><sup>080</sup> Opposti / Prima di svuotare, bisogna riempire. / Prima di rimpicciolire, bisogna ingrandire. / Prima di cadere, bisogna salire. / Per distruggere qualcosa, portatelo all'estremo. / Per conservare qualcosa, tenetelo nel mezzo. / Sebbene parliamo di opposti, non si tratta di elementi davvero antitetici. Tutti gli opposti fanno parte di una medesima entità. Come un serpente a due teste, gli opposti non sono che due parti di un unico intero. Essi si definiscono a vicenda, così come è il nero a definire il bianco, e si alternano l'uno all'altro, così come la guerra si alterna alla pace. Quando un fenomeno si fa estremo cambia, tornando in direzione del proprio opposto: così anche la più scura delle notti si tramuta in alba, e l'inverno più rigido è seguito da una gloriosa primavera. Per questo, chiunque desideri distruggere qualcosa non deve fare altro che portarlo all'estremo, oppure sopprimerlo sul nascere. I due momenti in cui è più facile abbattere un albero sono quando è tanto cresciuto da rischiare di crollare da solo, o quando è tanto giovane da lasciarsi sradicare senza alcuno sforzo. Lo stesso principio vale quando si desidera alimentare qualcosa. Possiamo prevenire la sua degenerazione portando questo qualcosa vicino, ma non oltre, il suo culmine. Staccare un ramo da un vecchio albero per innestarlo su uno giovane è espressione della saggezza contenuta nella via di mezzo. I seguaci del Tao modificano le situazioni non appena esse toccano lo zenith: applicando i propri sforzi a una situazione nuova, prossima a germogliare, essi raggiungono l'eternità. </p>
<p><sup>081</sup> Oceano / Distesa infinita, mare lucente pieno di vita, / estensione turbolenta, maschia, / in perenne movimento, / libera e sciolta sotto il cielo brillante, / galleggio su di te col mio grembo, / sostenuto contro le tue scure profondità. / Chi vive sulla terra non comprende la vita del mare. / Chi vive sulla costa conosce i tuoi umori; / ti naviga, ma alla fin fine è impotente. / Inutili le rotte, alla deriva l'unica realtà: / le paure del marinaio si dissolvono nell'accettazione. / Tao viene spesso paragonato a un oceano. La sua profondità è incommensurabile, la sua forza domina chiunque vi si immerga. Noi cerchiamo di navigarlo servendoci di nodi, direzioni, matematica e carte, ma la nostra comprensione non regge il confronto con la sua vastità. I giovani ambiziosi vogliono esplorarlo sopra e sotto la superficie, ma i vecchi ci hanno rinunciato: essi sanno che non esiste alternativa se non quella di accettare il mare e galleggiarvi sopra. Chi accetta viene sostenuto. Chi vuole superare i limiti va incontro alla morte. Così i saggi ci invitano a galleggiare ovunque, senza paura: essi hanno fiducia nella forza superiore del Tao. </p>
<p><sup>082</sup> Armonia / Il sole in movimento porta una nuova stagione, / il respiro della primavera accorda le foglie. / Il Tao è qui. Siamo noi a non essere sempre in armonia con esso. Il Tao procede per la propria strada. Siamo noi a non essere pronti a seguirlo. Il Tao si muove con sicurezza. Siamo noi a distrarci. Il Tao non ha coscienza, eppure è supremo. Siamo noi che continuiamo a pensare. Per questo, entrare in armonia con il Tao è il nostro compito principale: dobbiamo trasformarci in strumenti perfetti, splendide arpe perfettamente accordate. Se siamo meno che perfetti, come riusciremo ad armonizzarci con la musica dell'universo? Una volta ben accordati, potremo aprirci al Tao. Ovunque esso conduca, lo seguiremo senza esitazione. Così come il musicista esprime il proprio talento individuale pur fondendosi con il magnifico insieme dell'orchestra, anche il seguace del Tao resta uomo pur entrando in armonia con l'universale. Quando il sole inizia il suo nuovo corso, arriva la primavera. L'aria si riscalda e il mondo gioisce. Un nuovo respiro permea ogni cosa, e persino le foglie tremolanti si accordano al ritmo primaverile. Porgiamo il viso al sole, come fanno i fiori. Porgiamo il viso al Tao, come tutti dovrebbero fare. </p>
<p><sup>083</sup> Distacco / Quando diventammo amici, / pensammo sarebbe stato per sempre. / Ma ora, infelice, te ne vai. / Il cielo si fa amara incandescenza / greve di rassegnazione. / Vi sono momenti in cui ci tocca la fortuna di trovare dei compagni con cui percorrere il nostro cammino spirituale, ma spesso l'ora del distacco giunge indesiderata. Quando i nostri amici decidono di andarsene, spesso ci scopriamo pieni di dubbi, di confusione e talvolta di senso di colpa. Chiunque può abbandonare il sentiero, ma non per questo sarà dannato: semplicemente, imboccherà un cammino diverso. La regola per chi segue il Tao è questa: percorri la strada per quanto ti è possibile in compagnia, ma quando devi separarti non trattenere mai il tuo compagno. Dobbiamo forse sforzarci di non provare sentimenti nei confronti degli amici? Dopotutto, i saggi ci mettono sempre in guardia contro l'attaccamento. Ma l'emozione è parte di ciò che ci rende umani. Quando un compagno ci lascia, possiamo comprendere le sue ragioni sul piano filosofico, ma non per questo dobbiamo negare i nostri sentimenti mentre proseguiamo soli. </p>
<p><sup>084</sup> Intelletto / Ebbri di parole e oscuri significati, gli studiosi / tessono un'intricata tela di corrispondenze. / La semplice pratica nemmeno li sfiora. / Rinunciate alla cultura, e il mondo sarà migliore. / Sono molti coloro che cercano il Tao attraverso l'intelletto. Essi sguazzano nelle corrispondenze, cercano analogie in tutte le religioni del mondo, tengono discorsi eruditi a platee ipnotizzate. Ma raggiungerebbero la verità molto più velocemente se solo legassero i loro pensieri all'esperienza. L'intelletto è intrinsecamente dualistico. Opera distinzioni e crea nuove connessioni fra i concetti, chiamandole "significati". Questo genere di pensiero analitico appare estremamente limitato di fronte al Tao, che non è solo razionale, non è solo quantitativo, né solo descrivibile. Sebbene la maggioranza dei seguaci del Tao siano colti, essi comprendono che l'intelletto non è che una delle molte facce di un approccio poliedrico al Tao. Dicono che bisognerebbe rinunciare alla cultura, ma non perché sia bene restare degli sciocchi, bensì perché occorre cercare un livello di consapevolezza che va oltre l'intelletto. Dobbiamo studiare, ma non fino al punto di cancellare l'importanza dell'esperienza e della meditazione. Se con la nostra mente meditativa riusciamo a combinare l'intelletto e l'esperienza diretta, non vi saranno più barriere a separarci dalla muta percezione della realtà. </p>
<p><sup>085</sup> Retrospettiva / Potreste lavorare dieci anni con un maestro / cercando di capire se i suoi insegnamenti sono veri. / Ma ciò che imparerete è solo questo: / che ognuno deve vivere la propria vita. / Quando cominciamo ad apprendere un sistema spirituale, ci troviamo di fronte alle molte asserzioni assolute dei maestri. Occorre sempre accettare con beneficio d'inventario: prima di potervi realmente credere, ogni asserzione va verificata di persona. Nella vita potremo sperimentare infiniti generi di conoscenza esoterica, ma ciò che sempre dovremo fare sarà capire cosa può andar bene per noi. Arriverà quindi uno stadio intermedio e gioioso in cui scopriremo che alcune tecniche funzionano addirittura meglio di quanto affermano le scritture. Sull'onda di simili scoperte, ci renderemo però conto che la vita continua ad essere spinosa e problematica come sempre. Significa forse che lo studio del Tao è inutile? No. Semplicemente, stiamo faticando per affinare le nostre capacità. Dobbiamo continuare a vivere sino in fondo. Quando ci voltiamo indietro e comprendiamo di avere assorbito gli insegnamenti al punto da averli resi una sorta di routine, non dobbiamo pensare sia giunto il momento di rifiutare il sistema. Semmai è proprio adesso che dobbiamo utilizzare quanto imparato sin qui. Dobbiamo esprimerci, essere attivi nel mondo e creare nuove situazioni per noi stessi e per gli altri. Soltanto così la lunga acquisizione di un'arte diventa preziosa. </p>
<p><sup>086</sup> Immagini / Suono, odore, sapore, immagine, tocco, sonno. / Riuscite a pensare senza attaccarvi a queste forme? / Un pensiero privo di forma è raro, / la conoscenza del Tao ancora di più. / Per poter funzionare secondo gli schemi normali, la nostra mente ha bisogno di restare sempre ancorata a qualcosa di concreto. Se consideriamo i nostri ricordi, scopriamo che la maggioranza di essi è legata a immagini sensoriali. Il pensiero di trovarci in campagna stimolerà la sensazione di un particolare odore; «vediamo» le relazioni in un certo modo, e anche mentre risolviamo problemi di matematica o concepiamo idee da esporre ai nostri compagni continuiamo a pensare in numeri e parole. Alcune persone cadono nell'errore di rifiutare questo tipo di pensiero, ma se vogliamo funzionare nel mondo del quotidiano simili schemi ci sono indispensabili. Tuttavia, quando si tratta di conoscere il Tao, il pensiero dualistico legato a immagini sensoriali non basta più. L'importante è non scartarlo sinché avremo bisogno di agire in maniera normale all'interno del mondo. Quando meditiamo dobbiamo sfruttare un aspetto della coscienza indipendente dalle forme esteriori. E' un tipo di consapevolezza che travalica i sensi. Alcuni la chiamano coscienza superiore, samadhi, nirvana o illuminazione, ma non sono che nomi. Ciò che importa è raggiungere quel particolare stato: allora, ogni etichetta si rivelerà inutile. </p>
<p><sup>087</sup> Integrazione / Stiamo immobili per conoscere l'assoluto. / Siamo attivi per conoscere l'esterno. / Le due cose sgorgano da una medesima fonte, / la vita è un tutto. / Nell'immobilità cerchiamo il Tao assoluto. In esso non esistono né bellezza, né bruttezza. Si chiama assoluto perché è privo di opposti. Al contrario, nulla in questo mondo è assoluto, poiché ogni esperienza è relativa. La ricerca dell'assoluto è uno degli obiettivi più ambiziosi, ma non possiamo restare seduti in eterno sul nostro cuscino di meditazione. Dobbiamo uscire e andare ad esplorare la vita. Così si conosce il Tao esterno - quell'aspetto del Tao che fluisce attraverso tutta l'esistenza. Non dobbiamo trattenerci dall'esplorare nulla di quanto ci interessa. Ogni capacità che desideriamo acquisire andrebbe coltivata; qualsiasi materia sollevi la nostra curiosità andrebbe studiata; ogni insicurezza superata. Ogni domanda merita di ricevere risposta. Se non ci comportiamo così, non siamo liberi di fluire insieme al Tao esterno: e lutto le nostre incertezze si trasformano in ostacoli. All'inizio avremo l'impressione che non esista legame fra il tempo che trascorriamo meditando e le cose di tutti i giorni. In fondo, i maestri stessi sottolineano costantemente la differenza fra ciò che è spirituale e ciò che è sociale. Ma, alla fine, raggiungeremo un punto in cui la tranquillità della contemplazione e l'attività della vita si integreranno. Allora non saremo più ansiosi di sapere se stiamo conducendo una vita spirituale o no, e comprenderemo che ogni cosa fa parte di un lutto libero e indipendente. </p>
<p><sup>088</sup> Parole / Chiamiamo grande il saggio le cui parole suonano ambigue. / Evitiamo coloro che difendono la disciplina. / Con il primo, usiamo le parole come vogliamo. / Con i secondi, ci risentiamo per la mancanza di clemenza. / E' una sfortuna avere bisogno delle parole dei saggi. Per quanto fondamentali all'inizio del nostro cammino spirituale, esse possono causarci problemi perché per essere comprese vanno interpretate. Essendo le parole imperfette, ogni generazione riscrive se stessa. La gente ama l'ambiguità, soprattutto quando si tratta di religione. In questo modo può interpretare le cose come meglio crede. Se non è soddisfatta di un insegnamento, escogita modi per eluderlo, il che spiega per quale motivo vi siano tante autorità, scuole e sette. Non è un caso che i saggi più rispettati siano tutti morti. Essi non sono più liberi di correggere le idee da noi manipolate, di modificare i propri insegnamenti, né di compiere quegli errori che potrebbero far diminuire il nostro rispetto. Cristo, Maometto, Buddha, Laotzu: quanti di noi sono realmente fedeli alla saggezza che essi incarnavano? Non li abbiamo piuttosto trasformati in semplici schermi su cui proiettare le nostre idee? E' importante trascorrere un po' di tempo con un maestro vivente, qualcuno che possa correggere i nostri errori e imporci la disciplina. Ma l'oggetto di un simile studio non dovrebbe essere la creazione di una nuova ortodossia. Piuttosto, il nostro obiettivo dovrebbe consistere nel raggiungimento di una condizione di indipendenza. Gli insegnamenti sono solo punti di riferimento. La vera esperienza sta nel vivere la propria vita. Allora, persino le parole più sante non sono che semplici parole. </p>
<p><sup>089</sup> Disimpegno / Stanco, apro il mio libro delle preghiere; / sulla pagina d'ambra, la foto seppiata di un saggio. / Sanscrito, sillabe strane, / intonare, cantare, ripetere. / Rosari di voti: / ogni risoluzione non è che ispirazione pietrificata. / Vi sono giorni in cui ci sentiamo completamente slegati dal Tao, la fede non ci interessa e ogni cosa ci appare come una forma priva di contenuto. Il benessere spirituale, l'introspezione profonda, l'integrazione con il ritmo dell'universo sembrano scomparsi. Al loro posto restano solo il dovere, la forma e una rigida disciplina. Possiamo cercare di riportare alla mente le ragioni della nostra ricerca, pensare ai successi del passato, riconfermare i nostri obiettivi, eppure la pratica continua a non ispirarci. Che fare? Ogni tanto è permesso assentarsi dalle cose per un giorno. Se siamo arrabbiati, particolarmente stanchi, o malati, allora è meglio concedersi un po' di riposo. Ma se abbiamo fatto dei voti, se è solo un problema di pigrizia o indifferenza, allora dobbiamo esercitare la nostra disciplina e dedicarci alle pratiche anche se in maniera apparentemente meccanica. Nella metà dei casi almeno, succederà qualcosa di significativo. Per il resto, attenersi alle formule è di per sé una pratica valida: accumula uno slancio enorme che si manifesterà nei tempi a venire. </p>
<p><sup>090</sup> Longevità / Contemplare di mattina. / Estirpare le erbacce di pomeriggio. / Le gioie e le fatiche di ogni singolo giorno / fanno parte di un intero viaggio. / Se ciò che desideriamo è solo la comprensione spirituale, non si tratta di un'impresa poi così difficile. Per la persona media, dieci anni passati sotto la guida di un maestro probabilmente bastano. E' molto meno di quanto occorre a un uomo per diventare un buon musicista, un atleta o un artista. E' ancora meno di quanto ci occorre per accumulare la nostra futura pensione. Se abbiamo la fortuna di studiare con la persona giusta, possiamo riuscire anche in tempi relativamente brevi. Ma dopo avercela fatta, cosa succede? Molti di noi attribuiscono una tale importanza a simile realizzazione, da dimenticare di collocarla all'interno di un contesto. Ciò che veramente importa è percorrere il Tao e conservare la vitalità, sino a raggiungere nel modo più opportuno il nostro obiettivo. La comprensione spirituale è fondamentale, ma non è tutto. Chi patisce la fame non pensa che al cibo. Analogamente, chi è affamato nello spirito non può che pensare sempre e soltanto alla comprensione e alla realizzazione. Chi dispone di cibo può considerarlo da un giusto punto di vista, così come chi comprende può farlo nella prospettiva corretta. Per questo i seguaci del Tao non considerano l'illuminazione come l'obiettivo finale: per loro la comprensione rappresenta un mezzo, non un fine. La cosa più importante è vivere. Essi usano la parola longevità non perché desiderino diventare immortali, ma perché simboleggia la determinazione a vivere bene l'intero corso della vita. </p>
<p><sup>091</sup> Funerale / Carro funebre di smalto nero consunto, / becchini con sigarette fra le dita. / I parenti; qualcuno piange, qualcuno è annoiato, qualcuno pensa solo a se stesso. / Una banda stonata. / Persino nella morte non troviamo accordo. / Se osserviamo attentamente un morto, riusciamo davvero a scorgere l'anima? Resta qualcosa della persona che conoscevamo? No. Solo un cadavere, un corpo che non ha più nulla di familiare; qualunque cosa animi una persona, è scomparsa. Chi muore vola in paradiso? Ritorna in un ciclo di trasmigrazione? Non lo so. Le teorie su ciò che accade dopo la morte non sono che congetture. Il funerale è per coloro che restano. E' un rituale che ci serve a fare i conti con l'accaduto. A volte capita di domandarsi se le lacrime non siano dovute più alla paura per noi stessi che non a una forma di solidarietà con il defunto. Per tutta la vita cerchiamo l'unione. Cerchiamo di compiacere i nostri genitori, di fare del nostro meglio per i nostri insegnanti e la società, di coltivare l'arte, la musica e la meditazione. Eppure, i nostri tentativi sono sempre imperfetti. Accordo e armonia non sono che stati transitori. La loro qualità e durata dipendono esclusivamente dalla nostra determinazione. Quando la nostra mente cede, non riusciamo più a conservare i legami desiderati. Non aspettiamo la morte per risolvere le nostre difficoltà. Facciamo tutto quanto è possibile mentre siamo ancora vivi. </p>
<p><sup>092</sup> Precisione / Diamo rilievo a ogni nostro gesto. / Scegliamo un bersaglio e colpiamolo. / Concentrazione perfetta significa / fluire senza sforzo. / La vita spirituale richiede azione mirata. Ha bisogno di riflessi pronti, tempismo e grande abilità. Ecco perché i seguaci del Tao si dedicano con crescente impegno alla coltivazione di se stessi: per ottenere quelle capacità che consentiranno loro di fare ciò che desiderano. Ogni giorno la nostra vita si accorcia. Diamo dunque rilievo a ogni nostro gesto: ciò che conta è realizzare il più celermente possibile quanto ci proponiamo di fare. In tal modo potremo dedicarci ogni volta a un nuovo interesse. Evitando di impegnarci in questo inesauribile processo, invece, non soddisferemo mai i vari aspetti della nostra anima e non porteremo mai a completa maturazione la nostra comprensione della vita. Taluni affermano che non esiste fine al desiderio, e che dunque dovremmo limitare la nostra ambizione. Ma tutto ciò non va incontro al nostro bisogno di soddisfazione. Per raggiungere un senso di benessere, abbiamo tutti bisogno di ottenere soddisfazione. Limitando l'ambizione, invece, non riusciremo mai a raggiungere i nostri obiettivi, né a realizzare i nostri desideri. Al contrario, ci ritroveremo frustrati, insicuri e timidi. Per questo, se vogliamo seguire il Tao dobbiamo individuare i nostri desideri interiori più forti e centrare il nostro bersaglio con precisione di cacciatori. </p>
<p><sup>093</sup> Sicurezza / La percezione della verità rassicura. / La destrezza ci dà fiducia in noi stessi. / Con il coraggio possiamo sfidare il pericolo. / Per aumentare la forza, aumentiamo l'umiltà. / Per mezzo della costante contemplazione possiamo giungere alla verità. Quanta più esperienza abbiamo, tanto migliore sarà la nostra comprensione e tanto più potremo contare sulla nostra conoscenza. Nel mettere in pratica ciò che sappiamo non solo ampliamo la comprensione della verità, ma rendiamo più significative le nostre azioni. Più agiamo, più ci fidiamo di noi stessi. Ogni successo rende un magnifico dividendo di sicurezza personale. Ci imbarchiamo in imprese sempre più grandiose sino a sviluppare sufficiente coraggio da compiere azioni al di là della portata dell'uomo medio. Raggiunto un simile livello, entriamo in una fase di trionfo e di estrema cautela al contempo. Abbiamo certo di che gioire, poiché questo è il grado di abilità per cui abbiamo tanto lottato. Ma è anche il momento di essere cauti, poiché alla fine gli avventati trovano sempre qualcosa di troppo grande con cui misurarsi. Orgoglio e passione portano alla caduta. Perciò, quanto più si ottengono successi, tanto più si deve agire con circospezione: se l'abilità è grande, la strada sarà precaria. I più forti seguaci del Tao sono anche i più umili. Smorzando la propria luce fino al momento opportuno, essi sfuggono al più grande dei pericoli: la tracotanza. </p>
<p><sup>094</sup> Pratica / Il successo spirituale si ottiene con la cura quotidiana. / Se praticaste ogni giorno, vincereste. / Se ogni giorno foste pigri, perdereste. / Coltivare se stessi sta alla base dell'impegno spirituale. Per ottenere discernimento e abilità non occorrono grandi proclami, spettacolari iniziazioni o improvvisi momenti d'illuminazione. Questi non sono che apici di splendore all'interno di un'attività sistematica. Qualsiasi tipo di spiritualità pratichiamo, dedichiamoci ad essa ogni giorno. Se è la preghiera, preghiamo quotidianamente. Se è la meditazione, meditiamo quotidianamente. Se è l'esercizio fisico, alleniamoci ogni giorno. Soltanto allora potremo dire di stare veramente praticando la via della spiritualità. Questo approccio metodico ci frutta sicurezza in vari modi. Innanzitutto, ci fornisce i mezzi per conservare i progressi fatti anche se un certo giorno non ci sentiamo particolarmente ispirati. La pratica è di per sé un fatto positivo. Secondariamente, ci dà fede, e dunque non si può che trarre beneficio da un esercizio quotidiano. In terzo luogo, la pratica costante ci ripaga con una certa soddisfazione. A che titolo possiamo dire di avere sinceramente intrapreso un cammino spirituale se, voltandoci indietro, non scorgiamo anni di pratica assidua e non troviamo conforto nello slancio che essa ci ha dato? </p>
<p><sup>095</sup> Viaggio / Il corpo è il tabernacolo. / Percorse mille miglia, / gli dèi sono ancora lì. / Il corpo è il tempio degli dèi. Andrebbe mantenuto pulito e puro affinché possano avervi luogo gli eventi più sacri. Il corpo diventato sacro deve restare incorrotto. Una volta consacrato, il suo interno diventa il luogo in cui andare a esplorare le questioni più profonde. Nei tempi antichi, il devoto portava con sé i tabernacoli per poter pregare anche lontano da casa. Gli dèi abitavano quegli involucri protetti e preziosi. I seguaci del Tao credono che gli dèi dimorino in loro stessi: per questo, ovunque si rechino essi portano gli dèi con sé. Nel corso dei loro viaggi, quando giungono in luogo di sosta, non aprono un semplice tabernacolo, bensì se stessi. Il senso del "luogo" dentro di loro. Persino durante il soggiorno restano orientati verso la propria sacralità interiore. Probabilmente riescono anche a procedere più speditamente, giacché le preoccupazioni mentali non sono più presenti e non possono ostacolare il flusso del divino. Quando le persone stabiliscono un contatto con la propria forza interiore, le meraviglie del viaggio diventano infinite. </p>
<p><sup>096</sup> Costanza / Il sole brilla sulla neve che cade: fuoco e ghiaccio. / Alberi spogli e rigidi stagliati contro l'orizzonte, / fredde paludi, paradisi per anatre e oche. / Una marmotta è immobile su un palo. / Ovunque ci troviamo, il costante fluire del Tao è presente. Il ciclo degli opposti è visibile anche nella contrapposizione fra il sole e la neve. Ci accorgiamo del ritmo incessante della vita: gli uccelli d'acqua continuano a vivere anche quando la primavera stenta ad arrivare, e gli alberi senza foglie attendono trepidanti il caldo. Tutto cambia, tutto si muove senza sosta. Il mondo è come una grandiosa ruota che gira, e vi è un tempo per ogni cosa. Proprio come la marmotta siede immobile in mezzo allo scorrere delle stagioni, anche noi dovremmo guardarci dentro e assorbire lentamente il tempo. In ogni movimento, la marmotta si concede un attimo d'immobilità. In ogni cambiamento primaverile, dobbiamo concederci di notare la costanza della nostra fede interiore. Non importa cosa accade al di fuori di noi: occorre riconfermare sempre ciò che è dentro i nostri cuori, rassicurandoci al loro battito regolare. Ciò che funziona nel rifugio della casa o del tempio, funziona ovunque. Solo quando conosceremo questa costanza sapremo che la nostra ricerca è avviata al successo. </p>
<p><sup>097</sup> Incoraggiamento / A mille miglia da casa, apro lo stesso libro di preghiere. / Certe sere solo per dovere; stasera per cercarvi conforto. / Conviene essere pazienti e perseveranti. La preghiera potrà a volte sembrarci pura ripetizione ma, lontani da casa, la penseremo in altro modo. Al di fuori del suo normale contesto, il nostro impegno può intatti assumere un risalto nuovo: ciò che si è trasformato in una sorta di briglia, ha ora la possibilità di scaldarci e confortarci. Per questo dovremmo imparare a dominare le nostre emozioni, e a usare la disciplina per livellare gli alti e bassi dei nostri impulsi. Metterci in viaggio significa allontanarci dal nostro ambiente, compresi quegli elementi che normalmente ci limitano e opprimono. Se quasi tutti abbiamo dentro qualche antica paura, frustrazione o inibizione, il tempo e la distanza ci aiutano a fare maggior chiarezza. Superare simili difficoltà richiede coraggio e spirito d'iniziativa. Ma come fare, se il nostro problema sono proprio la paura e la timidezza? In questi momenti abbiamo bisogno di un amico che ci aiuti e incoraggi. Gli amici ci sono di guida e di sostegno nell'affrontare le nostre paure: sebbene essi non possano vivere la nostra vita o risolvere i nostri problemi, possono offrirci una presenza preziosa proprio quando più ne abbiamo bisogno. A livello interiore, le preghiere quotidiane rappresentano il modo per incoraggiare noi stessi a perseverare. Con gli altri, l'incoraggiamento è un modo per essere compassionevoli. </p>
<p><sup>098</sup> Addio / All'incrocio ci separiamo, / tu te ne vai con le tue gioie / e i tuoi problemi, / io con i miei. Solo, guardo avanti: / ognuno deve percorrere la propria strada. / Le strade degli amici si incrociano sempre per periodi troppo brevi, ma questo non rende gli incontri meno preziosi. Dobbiamo trarre vantaggio dal sostegno reciproco e beneficiare della condivisione. Ogni volta che prendiamo da qualcuno, dovremmo cercare di restituire qualcosa. E' fondamentale. Nessuno dovrebbe appoggiarsi completamente agli altri, o aspettarsi che qualcuno lo porti in spalla per un tratto di strada. Gli amici sono fatti per camminarci a fianco, non per dipendere l'uno dall'altro. Non dovrebbero esistere obblighi. Se possiamo aiutare qualcuno, dovremmo farlo senza esitare né aspettarci alcuna ricompensa. Se c'è qualcosa che abbiamo bisogno di imparare e il nostro compagno ce lo può mostrare, dovremmo accettare in tutta umiltà. La conoscenza non si «possiede»: si può solo condividere in piena libertà. La separazione è un ingrediente fondamentale di tutti gli incontri. Nulla dura per sempre, ed è proprio la transitorietà a dare intensità alla vita. Ognuno è responsabile di se stesso, e non esiste strada da percorrere se non quella individuale. </p>
<p><sup>099</sup> Rientro / Dov'è stato il Tao mentre io non c'ero? / Non lo stavo forse seguendo nel mio andare? / Ne esistono forse due? / Al termine di un viaggio rincasiamo in un luogo familiare e lo guardiamo con occhi nuovi. In nostra assenza le cose sono cambiate? Mentre eravamo via ci sono capitate tante esperienze nuove: non facevano forse tutte parte del Tao? Come possono esistere tante differenze? Anche se possiamo affermare che una montagna è sempre una montagna, il nostro atteggiamento verso di essa può cambiare. Se confondiamo il nostro punto di vista soggettivo con qualcosa che è solido, permanente e mai relativo, i nostri problemi non avranno mai fine. Se invece ricordiamo sempre che tutto è relativo, allora potremo muoverci nella vita in maniera molto più dinamica. Non esistono due vie: ne esiste una sola. Ma è talmente vasta, che possiamo giungere a conoscerne aspetti estremamente diversi e pensare quindi che si tratti di realtà distinte. Tutto ciò è sbagliato: non possiamo superare il Tao, né esserne mai fuori. A cambiare sono soltanto i nostri punti di vista. Nel fiume del Tao, assomigliamo a pesciolini che non riescono mai a sondare il corso delle acque in tutta la sua lunghezza e larghezza. </p>
<p><sup>100</sup> Immaginazione / L'immaginazione è pallida e fragile, / i sogni avvincono con false realtà. / L'immaginazione può costruire ponti, / i sogni possono ingannare. / L'esperienza del sogno è spesso profondamente toccante. Dai brutti sogni ci svegliamo tremanti e sudati; quelli belli ci lasciano carichi di desiderio. Alcuni sogni rappresentano una sorta di cura, un modo per tarare e far funzionare i nostri circuiti mentali. Tuttavia, nessuno di questi sogni possiede alcuna realtà oggettiva all'interno del mondo della veglia. Anche l'immaginazione è una forma di impegno mentale. Costituisce un modo di proiettare i nostri pensieri in immagini credibili, osservabili e manipolabili. Possiamo giocare con la nostra immaginazione, e usarla per ispirarci in maniera creativa. Immaginazione e sogni sono attività mentali molto simili, e tuttavia differiscono per il grado di partecipazione cosciente che vi mettiamo. Nel caso del sogno si ha una sospensione completa della razionalità e della consapevolezza, ragion per cui esercitare un controllo è impossibile. Al contrario, l'immaginazione è uno strumento con cui possiamo rendere la nostra vita migliore, diversa e creativa. Collaborando con l'immaginazione, possiamo ottenere cose che «non ci sogniamo nemmeno". </p>
<p><sup>101</sup> Concentrazione / Immaginazione, canto, spirito che si libra. / Separiamoli per conoscerli in quanto aspetti del tutto, / riuniamoli per conoscere il mistero della totalità. / La mente concentrata può diventare la forza più potente che ci sia. Eppure, la maggioranza di noi si smarrisce nella misteriosa vastità della mente. Giochiamo con alcuni dei suoi aspetti, troviamo modalità d'azione con cui procedere e lasciamo il resto inesplorato. Coloro che seguono il Tao desiderano invece esplorare ogni dimensione della mente, così da raggiungere una consapevolezza totale. Il primo strumento di esplorazione è la concentrazione. I seguaci del Tao selezionano un singolo aspetto della mente e ogni giorno vi si immergono concentrandosi. Solo una volta compreso appieno il primo aspetto, passano a quello successivo. Quando ci troviamo di fronte a una materia nuova, dobbiamo lavorare con la massima attenzione per impadronirci della sua conoscenza. Tale concentrazione porta quindi all'assorbimento, come se miscelassimo due liquidi in una bottiglia: una volta mescolati, sarà impossibile distinguere uno dall'altro. Con la concentrazione, i vari aspetti della mente possono essere riuniti all'interno di una coscienza superiore. 11 suono sarà allora uguale alla vista, il sapore all'odore, il tatto al pensiero, e tutto ciò che siamo sarà identico all'energia spirituale che è dentro di noi. In questo stato di elevata concentrazione si realizza l'unione completa, e noi avvertiamo la gioia che scaturisce dall'integrazione totale di tutte le nostre facce. </p>
<p><sup>102</sup> Consapevolezza / Gli occhi esteriori / non possono vedersi. / L'occhio interiore / è il riflesso di se stesso. / Ogni volta che guardiamo vediamo cose diverse, ma gli occhi stessi non possono vedersi se non per mezzo di uno specchio. Non siamo abituati all'introspezione. Sebbene i seguaci del Tao ci dicano di guardare dentro di noi per raggiungere lo stato di autocoscienza, se osserveremo, come siamo soliti fare, con gli occhi, ci ritroveremo soltanto confusi. Per questo è importante operare sin da principio una distinzione chiara. Non cerchiamo di conoscere noi stessi secondo le modalità della vista fisica. Piuttosto, guardiamoci dentro usando la visione interiore. Per secoli, popoli di culture diverse hanno parlato di «occhio della mente», «occhio interiore» o «terzo occhio». Sono solo modi per dire che esiste un particolare tipo di osservazione interiore. Quando meditiamo è importante scoprire e utilizzare questa modalità di introspezione. Dobbiamo spingerci al di là del pensiero, della visualizzazione e dell'immaginazione sino a spalancare una parte della mente in genere intorpidita. Questo occhio interiore si trova in un punto preciso, profondamente nascosto nel cervello. Una volta aperto, grazie ad esso potremo vivere esperienze molto più sottili di quelle che ci permette il nostro normale stato fisico. Forse i termini guardare e vedere servono solo a confonderci le idee. Dopotutto, attraverso l'occhio interiore non dobbiamo necessariamente «vedere»: perché da esso ci proviene la consapevolezza diretta di ciò che sta oltre l'immagine. </p>
<p><sup>103</sup> Reciprocità / Le mani afferrano, ma danno anche. / La bocca assapora, ma parla anche. / Il naso respira, ma annusa anche. / Gli occhi vedono, ma mostrano anche. / Le orecchie sentono, ma equilibrano anche. / Le mani ci insegnano a non essere egoisti. La bocca ci insegna a ringraziare con parole e canti. Il naso ci insegna a imparare da ciò che ci sta intorno. Gli occhi ci insegnano a mostrare compassione e sincerità. Le orecchie ci insegnano a mantenerci in equilibrio. Qualsiasi parte di noi dà e riceve. Tutto funziona in base al principio di reciprocità, a seconda del proprio carattere. Se i nostri sensi sono tanto nobili, perché non dovremmo esserlo anche noi? Gli occhi di una persona devota mostrano una forza e un carisma che gli occhi di una persona normale non possiedono. Scientificamente parlando, sappiamo che un occhio è solo un occhio, un semplice organo, eppure sappiamo per esperienza che gli occhi sono lo specchio dell'anima. Per raggiungere un'equivalente profondità di carattere, dobbiamo vivere in armonia con l'intrinseca nobiltà della nostra natura. Ognuno dei nostri sensi non rappresenta solo una facoltà in grado di raccogliere determinate informazioni, ma è anche un prezioso canale d'espressione. </p>
<p><sup>104</sup> Prontezza / La lama del coltello si conserva / solo se ben affilata e ben utilizzata. / La virtù del guerriero è la prontezza. / La virtù del saggio, la consapevolezza. / Questa vita è tanto competitiva e ricca di sfide, che occorre tenersi costantemente pronti ad affrontare i problemi e i conflitti quotidiani. Per questo i seguaci del Tao uniscono la via del guerriero a quella del saggio. Essi aspirano al coraggio e alla preparazione del lottatore, così come alla luminosa percezione del sapiente. Ogni giorno dedicano le proprie energie al mantenimento e miglioramento delle capacità che li distinguono. Ma come possiamo conservare le nostre lame senza spuntarle? Un giorno un re volle vedere come lavorava il suo macellaio. Rimase dunque stupito di come l'uomo riusciva a smembrare un bue intero senza troppo faticare né spuntare il suo coltello. Desiderando imparare, il re si rivolse al suo servo, il quale spiegò che il segreto stava nell'inserire il coltello solo negli interstizi fra i muscoli per sezionare il corpo lungo le sue linee naturali. In questo modo, là dove un normale macellaio avrebbe dovuto affilare quotidianamente la lama, a lui bastava farlo solo una volta all'anno. Questa favola ci aiuta a comprendere che innanzitutto dobbiamo affilare noi stessi sino ad assomigliare a una lama tagliente; in seguito è però altrettanto importante usare in maniera appropriata le nostre capacità. Ricordiamo sempre di agire assecondando le linee e le giunture della nostra giornata: se lo faremo, nulla potrà resisterci a lungo. </p>
<p><sup>105</sup> Compassione / Quando scorgiamo il volto di dio, torniamo a vederlo / in tutti coloro che incontriamo. / Il vero dio non ha volto. Il vero Tao non ha nome. Ma non potremo identificarci con tutto ciò prima di avere raggiunto un livello di comprensione molto elevato. Sino a quel momento, gli dèi con un volto e Tao con un nome restano degni di studio e venerazione più di qualsiasi illusione del mondo. Dopo un lungo e sincero periodo di pratica è possibile scorgere il volto di dio: la sacralità non è una questione oggettiva e scientifica. Si tratta piuttosto di un riconoscimento profondo e chiaro della vera natura della vita. L'atteggiamento che teniamo nei confronti del nostro dio sarà diverso da quello tenuto da tutti gli altri, poiché il divino non è che un riflesso della nostra stessa comprensione. Se le nostre esperienze sono diverse da quelle degli altri, non per questo il nostro senso di divinità è annullato. E, dopo avere visto, non nutriremo più dubbio alcuno. La conoscenza di dio è fonte di compassione e ci aiuta a comprendere che la nostra separazione dagli altri è artificiale. Non siamo separati né dal nostro prossimo, né dal Tao: a indurci a definire noi stessi come individui distinti è solo il nostro egocentrismo. In realtà, l'esperienza diretta di dio è esperienza diretta della profonda universalità della vita. Se acconsentiamo a modificare il nostro modo di pensare, arriviamo a comprendere la fondamentale unità che ci lega a tutte le cose. Che aspetto ha dio? Una volta che l'abbiamo visto, torniamo a scorgerlo nel volto di tutti coloro che incontriamo. </p>
<p><sup>106</sup> Spensieratezza / Due anatre accoccolate / sull'erba della riva lacustre. / Entrambe segnate / dal porpora acceso dell'ala. / L'acqua è cibo, bagno e gioco: / che bisogno hanno di erudirsi? / Gli animali non hanno bisogno d'imparare: sono già perfetti, l'istruzione è inutile. Sanno cosa fare per istinto e spirito d'imitazione. Per loro il Tao è sempre presente: li nutre e li sostiene. Non hanno alcun bisogno di prenderne coscienza, né di studiarlo, e non dispongono di una razionalità che da esso li separi. Solo l'umanità continua ad allontanarsi dal Tao. Per questo abbiamo bisogno di trovare dei metodi di reintegrazione. Se riuscissimo a superare l'ostacolo della percezione del nostro io, allora conosceremmo il Tao in maniera costante e spensierata, come accade alle anatre. «Dimenticate la cultura», ripetono i seguaci del Tao, ma ciò che omettono di precisare è che prima di poterla dimenticare, bisogna averla coltivata. Se vogliamo scaricarci del peso della conoscenza, dobbiamo poter tornare a essere profondamente intuitivi. E non si tratta di tenere un atteggiamento egoistico, di fare semplicemente ciò che ci passa per la testa, giacché le nostre azioni sono in genere dettate più dalla brama, dall'ossessione, da forze coercitive e dall'abitudine, che non da un istinto naturale. Solo attraverso la purificazione della disciplina spirituale raggiungeremo la solida base dell'intuizione profonda e della libertà che ne deriva. </p>
<p><sup>107</sup> Ritiro / L'attività è essenziale, ma estenuante, e la sua importanza soltanto superficiale. / Alla fine della giornata ritiratevi nel Tao. / Il ritorno è rinnovamento. / Ogni giorno trascorre all'insegna di una grande attività: corriamo da un impegno all'altro e mettiamo a punto ogni sorta di progetti per il futuro. Sono cose importanti, ma la vita è fatta anche di altro. Quando siamo tanto occupati, non manchiamo di ricordare che tutti gli sforai umani sono provvisori e temporanei. Non possiamo permettere ai nostri successi di separarci da quanto accade nel mondo. E' anzi doveroso ritirarsi per riflettere sugli eventi della giornata e per ritrovare noi stessi allo scopo di continuare d cammino. Non è necessario recarsi al tempio, in un luogo sacro o in una stanza particolare: non ci occorre alcun rituale elaborato. Ciò di ai abbiamo bisogno è un semplice e naturale ripiegamento interiore. Per questo i seguaci del Tra parlano costantemente del ritorno. Essi riconoscono la necessità di essere attivi nella vita, ma anche di fare ritorno al Tao. In esso è la sorgente di tutte le cose, e alla sorgente attingiamo il rinnovamento indispensabile per continuare a vivere. Questo avanti e indietro fra la sorgente e l'attività della vita è il movimento di tutte le cose. </p>
<p><sup>108</sup> Numeri / Dall'uno nasce il due, dal due nasce il tre, / dal tre nasce il diecimila. / Cento e otto formano un ciclo, / la rotazione costante crea ogni cosa. / Siamo giunti al centottesimo giorno. Perché i numeri sono così importanti per i seguaci del Tao? Nonostante essi siano ormai prevalentemente al servizio di finanza e progettazione, ancora oggi esistono persone che continuano a venerare i numeri attraverso una rozza forma di misticismo: la superstizione. I numeri formano un mondo chiuso pieno di misteri da esplorare e sfruttare, se solo la nostra comprensione è abbastanza profonda da permettercelo. Per i seguaci del Tao vi sono numeri particolarmente importanti uno è l'unità del Tao. Due la dualità. Il tre è la condizione dispari che genera movimento. Quattro sono le stagioni. Cinque gli elementi da cui è nato il mondo. Sei le parti del corpo: braccia, gambe, testa e tronco. Sette è il giorno della luna crescente secondo il calendario lunare. Otto è il numero della divinazione. Nove quello della vita. Dieci sono i cicli del cielo. L'anno è suddiviso in ventiquattro periodi, ognuno dei quali con caratteristiche proprie. Trentasei è sei al quadrato. Centootto è la somma di tre cicli di trentasei e rappresenta un ciclo superiore, sebbene questo numero abbia anche connotazioni ben più esoteriche. In realtà i numeri non sono che simboli, il modo in cui l'umanità proietta ordine nell'universo. Il loro linguaggio è più preciso di quello verbale. Ma il Tao parla? Padroneggiare i numeri è importante, me ricordiamoci sempre di guardare al di là del linguaggio e delle cifre per scoprire la vera realtà che essi celano. </p>
<p><sup>109</sup> Radice / Dopo il completamento / vi sono nuovi inizi. / Per rinforzare, / rinnoviamo la radice. / ln musica la nota fondamentale è quella più bassa, o alla radice, di un accordo. Senza di essa non vi è timbro. Le nostre azioni sono varie e complesse come la musica, e senza la giusta base non esiste armonia. I seguaci del Tao danno grande importanza ai cicli, nonché a una sana e necessaria comprensione di ciò che va fatto quando un ciclo si conclude. Al termine di un ciclo ne iniziano infatti di nuovi: alcuni direttamente generati dal precedente, altri, invece, rimasti sullo sfondo, che avanzano ora in primo piano. Per dare una forma appropriata a questi nuovi movimenti e prevenire sin dall'inizio l'avvento di cicli indesiderati, dobbiamo farci un esame e rinnovarci la radice. Ognuno desidera essere audace, creativo e originale. Ognuno desidera inventare nuovi modi di fare le cose. Ma se non continuiamo a tornare alla base non avremo alcuna possibilità di librarci in volo. Mai dimenticare le radici. Senza di esse non possiamo chiamare a raccolta le nostre vere forze. </p>
<p><sup>110</sup> Invocazione / L'invocazione si fa dichiarazione; / l'adorazione, riconoscimento. / Quando i doni maturano, / si scorge la fonte. /Quando si è nuovi al Tao, ogni pratica ha inizio sotto forma di procedura esteriore. A volte è difficile comprenderne il significato, e soprattutto non sappiamo cosa aspettarci. Ciò è bene: non osando interferire con la crescita e la scoperta, i seguaci del Tao esitano ad avventurarsi oltre le istruzioni di natura tecnica. Prendiamo ad esempio l'adorazione. Sulle prime, un'invocazione è qualcosa di esterno. La ripetiamo ma, in realtà, ci dice molto poco. Ci inginocchiamo all'altare perché abbiamo bisogno di qualcosa su cui concentrarci. Una volta compreso che il vero Tao va cercato in noi stessi, la nostra attenzione si sposta. Allora l'adorazione si fa riconoscimento, lo spirito si libra e noi impariamo a immergerci in esso per conto nostro. Se qualcuno ci avesse detto cosa cercare, probabilmente non saremmo mai stati sicuri di ciò che avremmo trovato: il vero Tao non viene mai dai suggerimenti esterni. Cogliere una visione della fonte non lascia spazio ai dubbi. </p>
<p><sup>111</sup> Tradizione / Un tempo la tradizione era funzione. / Oggi non esiste più. / Dove si trova un vero cammino? / In passato nessuno metteva in discussione gli insegnamenti del Tao: la tradizione era viva, e bastava seguirla per essere certi di star percorrendo un buon cammino. Ma gli insegnamenti tradizionali del Tao sono ormai stati oscurati dalle guerre civili, dalla persecuzione politica e dalla morte dei grandi maestri. Ricchezza e tecnologia attirano l'attenzione della maggior parte di noi, e pochi hanno tempo da dedicare al Tao. Seguire metodi arcani non servirà tuttavia a ottenere il successo. Dobbiamo scoprire il Tao da soli. Cercarlo nel qui e ora significa realizzare lo spirito della tradizione invece di limitarci a copiarlo. Come potremmo mai scimmiottare i modi del passato, se sono definitivamente tramontati e scomparsi? In tempi diversi il Tao ha significati diversi per altrettante persone. I.' infatti vero che, oggi, ci conduce in direzioni mai tentate prima. Dobbiamo effettuare adattamenti, ma il fatto di essere contemporanei non è una scusa per compiere strane sofisticazioni o imboccare comode scorciatoie. Una volta trovato il vero cammino dei nostri tempi, dobbiamo percorrerlo con la stessa determinazione degli antichi. </p>
<p><sup>112</sup> Non aspettativa / Compi il tuo sforzo / senza pensare al guadagno. / Non dovremmo mai pregare o meditare pensando a ciò che ne ricaveremo. Eliminiamo le aspettative. Soltanto allora giungeranno le ricompense. Se desideriamo intensamente doni e potere, non otterremo alcun risultato e ci smarriremo nella brama. Pregare per ottenere risultati non porta a nulla: il vero spirito appare solo quando non vi sono aspettative a soffocarlo. I libri e gli insegnamenti parlano dei risultati ottenuti tramite la meditazione perché intendono così prepararci alle esperienze che faremo. E' importante non soffermarsi su simili scritti come fossero promesse. Non sono che descrizioni di ciò che incontreremo strada facendo. Sediamoci invece senza pensare ai risultati, e ci ritroveremo naturalmente e spontaneamente uniti al Tao. Si tratta ovviamente di un paradosso: dobbiamo sapere cosa ci attende, e tuttavia permettere agli eventi di apparirci liberamente. Tutto ciò sembra irrazionale e inefficace. Ma se vogliamo conoscere il Tao, non esiste modo più veloce di questo per tuffarci nella sua corrente. </p>
<p><sup>113</sup> Accettazione / La siccità riduce in polvere le acque, / una pioggia leggera non è che beffarda rugiada. / Ricevete senza lamentarvi, / collaborate con il destino. / Quando la campagna è stretta nella morsa della siccità è inutile lamentarsi. Anche se a inumidire il paesaggio riarso cade solo una pioggia leggera, dobbiamo accettarla. E' questa la via del Tao, e chi segue il Tao accetta ciò che viene. Possiamo ambire a muoverci in una certa direzione, ma il Tao deciderà altrimenti. Possiamo avere in mente dei piani per il futuro, ma il Tao scombinerà i nostri tempi. Qualcuno griderà in preda alla rabbia e alla frustrazione, ma il seguace del Tao resterà silenzioso e continuerà a prepararsi. Accettazione non è sinonimo di fatalismo. Non significa capitolare dinanzi a una tremenda predestinazione. Chi segue il Tao non crede nell'impotenza. Crede invece nell'azione svolta entro la cornice delle circostanze. In un periodo di siccità, ad esempio, si premunirà immagazzinando tutta l'acqua disponibile. E' un'azione dettata dal buonsenso. Semplicemente non pianterà fiori in un giardino poiché richiederebbero troppa acqua: un'azione del genere sarebbe frutto dell'ignoranza e dell'egocentrismo. Accettare è un atto dinamico, non un segno di inerzia, stagnazione o inattività. Dovremmo soltanto riconoscere ciò che una situazione impone e agire di conseguenza. Sinché i nostri gesti saranno in armonia con il tempo e non semineranno disordine intorno a noi, il nostro modo di agire sarà corretto. </p>
<p><sup>114</sup> Fede / Invece di sapere, / credere. / Nessun dio superiore, / ma un dio interiore. / Non esiste dio nel senso di un padre o di una madre cosmici che provvederanno sempre ai loro figli. Né esiste burocrazia celeste cui appellarsi. Simili modelli non ricalcano un ordine divino, ma sono proiezioni di modelli archetipici. Se crediamo nel divino come famiglia cosmica, ci releghiamo in uno stato di perpetua adolescenza. Se consideriamo il divino un governo supremo, resteremo eternamente vittime di un'autorità insondabile. Tuttavia, abbandonare del tutto la fede non serve. Non ne deriva la possibilità di rinunciare a credere nell'esistenza di esseri superiori. La fede ci è necessaria non perché vi sono esseri in grado di punirci o di ricompensarci, bensì perché gli dèi sono un modo meraviglioso per descrivere quanto ci accade. Essi incarnano gli aspetti più elevati dell'aspirazione umana. Gli dèi sugli altari sono metafore indispensabili per l'esperienza spirituale degli uomini. Non dovremmo mai permettere alla nostra fede di venire scossa solo perché ci accadono cose spiacevoli o perché i nostri cari muoiono. Fortuna e sfortuna non sono nelle mani degli dèi, dunque è inutile addossare loro la colpa. Né la fede ha bisogno di essere confermata da accadimenti oggettivi. Perché la fede si afferma da sola. Se la conserviamo, otteniamo le sue ricompense. Se miglioriamo come persone, la nostra fede dà risultati. Siamo noi a creare la fede, i nostri sforzi a convalidarla. </p>
<p><sup>115</sup> Dominanza / Il sole splende al centro del cielo. Ogni cosa si volge verso la luce. / Nella vita, tutto dipende dalla direzione. Nel nostro mondo, ogni cosa è orientata verso il sole: i pianeti vi ruotano intorno, le stagioni seguono il suo corso e il nostro stesso concetto di giorno e notte è legato al sorgere e al tramontare del sole. Il sole è l'elemento dominante della nostra vita. In nessun campo d'azione possiamo evitare di prendere iniziative che abbiano un fulcro o un orientamento. La vita richiede un ordine, così come il sistema solare ha una struttura di relazioni. Tuttavia, ogni struttura e direzione è essenzialmente arbitraria. Poniamo il sole al centro del nostro mondo solo perché così noi vi occupiamo una posizione di vantaggio. Per qualcuno che vivesse in un'altra galassia, il nostro sole non sarebbe che un punto all'interno dello spazio sconfinato. Non esistono parametri assoluti che ci consentano di definire un vero centro. Per questo, tutte le disposizioni e composizioni, tutte le determinazioni di un elemento dominante, sono relative, soggettive e provvisorie. Non esiste centro, tranne quello della nostra coscienza. Quando guardiamo il sole e la disposizione dei pianeti, dobbiamo sempre considerare la nostra posizione di osservatori. In che altro modo possiamo ordinare ciò che vediamo? La coscienza fa parte del fenomeno. Il centro siamo noi, e non esistono misure assolute. </p>
<p><sup>116</sup> Riuscita / Realizzate le vostre visioni. / Perseverate nelle vostre ambizioni. / Solo così potrete negare / visioni e ambizioni. / Alcuni sostengono che non bisognerebbe avere ambizioni, sinonimo di brama e ingordigia. Tuttavia, alcune ambizioni sono il risultato della curiosità e del desiderio interiore. Si tratta di interessi individuali, come il voler conoscere una certa materia o il voler raggiungere determinati obiettivi. Se non nuocciono agli altri, faremmo dunque meglio a coltivarle, piuttosto che a soffocarle. Spesso i giovani vengono scoraggiati da amici ed anziani: talvolta a fronte di motivi validi, ma in genere le ragioni degli altri sono inquinate dalla paura, dall'ignoranza, dalla gelosia o dal senso di inadeguatezza. Nessuno dovrebbe impedirci di raggiungere i nostri obiettivi. Qualsiasi cosa desideriamo fare, facciamola al nostro meglio. Le clausole sono poche. Innanzitutto dobbiamo comprendere che nulla dura per sempre: può anche capitarci di realizzare un'ambizione, per poi scoprire che non ce ne importa più niente. Va bene così. Significa solo che il nostro interesse si è esaurito e che siamo liberi di dedicarci a qualcos'altro. In secondo luogo, la nostra vita non dovrebbe essere determinata dalle ambizioni che nutriamo. Prima di tutto siamo esseri umani, e i nostri obiettivi non sono che sovrappiù aggiunti alla nostra ricerca esistenziale. Infine, dovremmo renderci conto che la realizzazione dei nostri fini dovrebbe includere lo sradicamento di ogni paura. Una volta fatto ciò, non vi sarà più nulla a ostacolare la nostra riuscita spirituale. </p>
<p><sup>117</sup> Attrazione / Iridescenza di pavone in veritiere ombre, / fioritura viola stesa al sole di mezzogiorno. / La bellezza del mondo è una girandola colorata, / ma al centro del fiore sta l'immobilità. / Questo è un mondo di movimento. La sua natura è quella del cambiamento costante, della variazione infinita, senza la quale vi sarebbe solo stasi, poiché raggiungeremmo dei limiti. Ma tutti i limiti sono in realtà arbitrari. La vita è un'incessante equazione di oscurità, luce, colore, suono, fragranza e sensazione. Il pavone attira la compagna sfoggiando il proprio piumaggio; il fiore attira l'ape con i suoi profumi e colori. La bellezza si tramuta in follia, è spinta verso sempre maggiore bellezza, si perde nella danza della seduzione. Noi voliamo intorno ai petali del fiore, inebriati dalla magnificenza dei suoi colori. Incantati dalla fragranza di un profumo, siamo incitati ad agire, toccare e colmare i nostri recipienti vuoti con la pienezza della gioia promessa. Ciononostante, al centro del fiore tutto è immobile. Quando la danza della bellezza giunge al termine, siamo al culmine. Nella vita, le attrazioni sono infinite, Non dovremmo mai fare più di quanto basta a soddisfarci. Immergerci oltre il necessario è follia. Dobbiamo ricordare di ritirarci e guardarci dentro. All'esterno della nostra anima indugiano la bellezza splendente e un fantastico movimento; ma solo quando scendiamo al centro dell'anima ci ritroviamo nell'occhio del ciclone, nel punto di quiete dell'esistenza. Allora tutto si fa energia condensata, diventa luminoso, insopportabilmente forte ed intenso, eppure assorbito da una quiete suprema. </p>
<p><sup>118</sup> Guida / Adorate con la vostra coscienza, / ricevete grazia con umiltà. / Guidate con consapevolezza, / conducete con modestia. / L'altare è uno strumento. Se ci inginocchiamo davanti ad esso confessando di avere sbagliato qualcosa, in realtà è a noi stessi che lo stiamo dicendo. Se ringraziamo la buona sorte, le stiamo solo esprimendo la nostra modesta riconoscenza. Non esiste alcuna forza esterna che ci ascolta, né punizione divina per la nostra malvagità. L'altare è un semplice simbolo. Coloro che seguono il Tao lo usano per mettere a fuoco la consapevolezza di se stessi. Quando ci allontaniamo dall'altare, non dovremmo mai perdere la consapevolezza così raggiunta, e non dovremmo approfittare del fatto che l'adorazione è un atto simbolico per comportarci in modo immorale. Al contrario, dovremmo continuare ad agire con coscienza e guidare gli altri senza manipolarli o sfruttarli. Occorre maturità per comprendere che non vi sono dèi, e continuare a comportarci come se invece esistessero. Occorre perspicacia per capire che nessuno può imporci disciplina al di fuori di noi stessi. Solo i più saggi possono stabilire le proprie «leggi divine›, e trovarvi una guida come se fossero realmente il verbo divino. </p>
<p><sup>119</sup> Risorse / Nei momenti difficili, usate uno specchio: / vi scorgerete sia la causa, sia la soluzione. / Di fronte a un problema dovremmo sempre chiederci se a metterci in difficoltà non è stato il nostro stesso modo di agire. Se gli ostacoli sono il risultato imprevisto di eventi che noi stessi abbiamo messo in moto, dobbiamo imparare dai nostri errori e contemporaneamente cercare un modo per correggerli. Se le difficoltà sono dovute a pecche di carattere, allora occorre prima risolvere la situazione, quindi eliminare d difetto alla radice. La cosa meravigliosa in tutto ciò è che le risorse necessarie a risolvere i problemi sono dentro di noi. Quando osserviamo una gara Ira atleti e qualcuno supera se stesso stabilendo un nuovo record, speso diciamo che è andato in profondità ed è riuscito a produrre un risultato straordinario. Quando ci troviamo in mezzo ai nostri conflitti dovremmo fare lo stesso: scendere profondamente dentro noi stesa e sfruttare le nostre capacità al massimo per superare gli ostacoli. E' no modo per manifestare i nostri continui sforzi di crescita. Di fronte a un problema disporremo allora di maggiore forza per reagire. E quando trionferemo, la sicurezza di noi stessi e la facilità con i in ci accosteremo ai problemi futuri aumenteranno. Affrontiamo dunque la vita a testa alta. Continuiamo a coltivare noi stessi, non arretriamo davanti alle difficoltà e accumuliamo lo slancio che il successo ci darà. </p>
<p><sup>120</sup> Apertura / Nulla dev'essere per forza. / La predestinazione non esiste. / Nei testi antichi il concetto di predestinazione ha un'importanza enorme, tuttavia l'uso di questo termine è puramente metaforico. In passato la gente se ne serviva per esprimere sentimenti di legame con un luogo, un momento o altre persone. Ma nulla del futuro è già prestabilito. Non esiste alcun burattinaio cosmico: soltanto noi siamo responsabili delle nostre azioni. E' vero che circostanze particolarmente intense e di ampia portata sortiscono spesso conseguenze che influiscono in maniera visibile sul futuro. Così, ad esempio, se intraprendiamo un'iniziativa benefica come istituire un centro di assistenza sociale, vedremo i suoi effetti positivi durare nel tempo. E, allo stesso modo, se ci indebitiamo senza far nulla per ripagare il dovuto, le conseguenze spiacevoli dureranno altrettanto a lungo. Ma in entrambi i casi si tratta appunto di conseguenze scaturite dalle nostre azioni, di relazioni di causa ed effetto, e non di destino. La causalità affonda le radici nel passato, mentre nulla agisce dal futuro. Non vi è copione, né modello cui adeguarsi: ogni cosa va creata di volta in volta, e noi siamo gli artisti. I seguaci del Tao cercano sempre di minimizzare le costrizioni: portando a compimento ogni loro azione, essi riducono drasticamente le conseguenze. Vivendo in maniera piena il presente, assorbono il meglio di ciò che ogni giorno ha da offrire. Comprendendo che non vi è destino, fato o predestinazione in senso stretto, mantengono libero e aperto il futuro. E' questa la vera apertura della vita. </p>
<p><sup>121</sup> Luogo segreto / Una luce dorata sfiora la baia azzurra, / l'aria profuma di alloro. / Il crepuscolo senza vento si dissolve in notte, / un ruscello risuona nel bosco riparato. / Sebbene questo sia un mondo turbolento, vi sono pur sempre giorni e luoghi in cui possiamo godere di una certa tranquillità. Quando ciò accade, è giusto riposarsi dalle tribolazioni e dalle lotte del mondo e approfittare di quanto ci viene offerto. Si tratterà a volte della pace di un Tramonto, quando il sole accecante si riconcilia con l'orizzonte e un 'orso di placida accettazione sembra permeare il cosmo intero. Altre volte ci imbatteremo in un luogo segreto, magari un boschetto che promette un misterioso conforto. In questi luoghi nascosti e appartati, spesso riusciamo a trovare la pace. Una simile tranquillità può diventare addirittura preziosa, come quando, ad esempio, ci consente di notare la voce profonda di un ruscello che sinora non avevamo mai avuto il tempo di ascoltare. Talvolta siamo così consumati dalle nostre attività quotidiane, da ignorare persino il nostro stesso bisogno di ritrovare la carica. Il rinnovamento è un tonico profondo. In un santuario, e con un po' di riposo, possiamo prepararci a riprendere il cammino. </p>
<p><sup>122</sup> Efficacia / Un fiume nuovo / inutili le antiche parole. / Vedere, toccare, bellezza impetuosa, / bere dal corso cristallino. / Quando stiamo fermi sulla riva di un fiume, dobbiamo ricordare che il fiume è in realtà sempre nuovo. Anche se scorreva già secoli prima della nostra nascita, la sua configurazione esatta - le particolari correnti, il modo in cui sfiora le rocce, la forma delle sue sponde, il percorso dei pesci in profondità - è, in ogni momento, irripetibile. Per conoscere il fiume, dobbiamo arrivare a sentirlo in maniera diretta: toccarlo, nuotarci dentro, contemplarlo, berlo. Lo stesso vale per il Tao, Il Tao è flusso incessante. Sebbene esistesse già in origine e molti lo abbiano conosciuto prima di noi, oggi è qui perché noi lo esploriamo. Tocchiamolo. Tuffiamoci. Contempliamolo. Beviamo la sua acqua. Se toccheremo il Tao, non dubiteremo più della sua esistenza, né ci stupiremo di non avere più bisogno delle scritture per trovarne conferma. </p>
<p><sup>123</sup> Centro / Da un germoglio, soltanto una promessa. / Poi, una delicata apertura: / una ricca fioritura, esplosione di fragranza, / la realizzazione del centro. / La vera bellezza viene dall'interno. Prendiamo ad esempio un fiore: all'inizio non è che un germoglio che ancora non mostra la propria graziosità al mondo, né attrae api o farfalle, né è in grado di trasformarsi in frutto. Solo schiudendosi, il suo centro ne rivela tutta la bellezza. Lì è il cuore della sua squisitezza, la fonte del suo aroma, il suo nettare dolcissimo. Analogamente, la nostra bellezza, che è unica, viene da dentro. La nostra gloria intrinseca non ha nulla a che vedere con il nostro aspetto o le nostre azioni. Le nostre qualità sgorgano da una sorgente interiore; perciò dobbiamo avere cura di schiuderci e fiorire in maniera naturale e tranquilla, restando sempre ancorati al centro. Da qui' si irradiano il mistero e la forza, ed è giusto che essi maturino al momento opportuno. Così come il fiore attraversa diversi stadi - germoglio, apertura, fioritura, impollinazione, avvizzimento, frutto, caduta - ognuno di noi attraversa tutte le fasi che vanno dalla nascita alla morte. Non restiamo mai identici per tutta la vita. Cambiamo e cresciamo. La nostra identità si schiude e fiorisce. Se non ci teniamo al centro e non restiamo fedeli ai progressi fatti, non raggiungeremo mai la vera indipendenza. </p>
<p><sup>124</sup> Sfida / Qualunque dio può essere sfidato. / Senza scelta non c'è devozione. / Nel corso della storia, molti ribelli hanno deciso di sfidare i propri dèi: in mancanza di questa possibilità di scelta, non può esistere autentica fedeltà nei confronti di un'idea sacra. La devozione vale solo quando possiamo scegliere la nostra strada in maniera consapevole, pur conoscendo le difficoltà che ci attendono al varco. Scegliere di essere devoti è dunque un fatto positivo; ma lo è anche decidere di sfidare gli dèi, poiché ciò riafferma la fondamentale capacità dell'uomo di operare delle scelte. Non possiamo sostenere religioni che ci neghino questo diritto. Il totalitarismo metafisico sclerotizza la nostra libertà di esseri umani. Una religione in cui l'unica alternativa alla fede sia la punizione, non è accettabile: così si addestrano i cani, ma non si fanno maturare gli uomini. La spiritualità è veramente grandiosa solo se concede libertà di scelta. Se soffriamo sotto il peso di particolari problemi non è certo per colpa di una punizione divina, e non dovremmo permettere a un'idea tanto falsa di instillarci dubbi debilitanti. I periodi di crisi rappresentano sempre una sfida alla fede. Magari ci ritroveremo a reagire con amarezza nei riguardi dei nostri dèi, e a gridare: Come può qualcosa di sacro permettere che mi accada una simile atrocità? Ma gli dèi non sono né genitori, né difensori. Semplicemente, esistono per ispirarci a diventare persone migliori e simboleggiano la possibilità di scelta che è prerogativa della vita stessa. Se scegliamo la fede o piuttosto la sfida, è cosa di secondaria importanza. Ciò che conta è salvaguardare sempre la libertà di scegliere. </p>
<p><sup>125</sup> Risolutezza / Bandire l'incertezza, / affermare la forza. / Essere risoluti. / Aspettare la morte. / Prendiamo posizione oggi. Qui. Ora. Diamo peso alle nostre azioni e non vacilliamo nella determinazione a realizzare il nostro destino. Evitiamo di seguire il percorso delineato in qualche testo mistico: creiamo il nostro. La nostra risolutezza a percorrere il sentiero della vita è la nostra dote principale. Senza di essa, moriamo. La morte è inevitabile, ma non permettiamole di giungere per mancanza di volontà: verrà solo quando il tempo a nostra disposizione sarà finito. Finché andremo avanti, dovremo usare la nostra immaginazione per far fronte ai travagli della vita. Superiamo gli ostacoli e realizziamo ciò che ci riproponiamo. Troveremo così una felicità inaspettata. Anche se conosceremo il dolore di vedere cadere sotto i nostri occhi proprio quanto ci è più caro, accettiamo questo fatto: fa parte della natura dell'esistenza umana, e non abbiamo tempo da sprecare dietro a favole o a spiegazioni illogiche. Ogni giorno la nostra vita si accorcia di ventiquattr'ore. Il tempo che abbiamo a disposizione per realizzare qualcosa si fa sempre più prezioso. Dobbiamo centrare i nostri obiettivi, quindi abbandonare ogni volontà al momento di morire. La nostra vita è una creazione che muore con noi. Lasciamola andare, rinunciamo alla nostra individualità, e così facendo immergiamoci e fondiamoci completamente con il Tao. Ma sino a quel momento, creiamo la poesia della nostra vita con forza e determinazione. </p>
<p><sup>126</sup> Metafora / La spiritualità è / poesia applicata. / La metafisica è / metafora applicata. / Tutti i metodi di cui disponiamo per conoscere il Tao derivano da un'osservazione del mondo esterno e dalla sua applicazione alla tragica dimensione umana. In passato il corpo era considerato un microcosmo dell'universo, l'energia spirituale veniva paragonata al sole, la dualità corporea corrispondeva alla dualità del giorno e della notte, le abitudini degli animali venivano imitate per la loro innata saggezza e i centri psichici del corpo erano visualizzati come fiori in procinto di schiudersi. Ancora oggi, l'applicazione di tali idee dà ottimi risultati. Sostanzialmente, la metafora è un modo di forgiare i pensieri. L'intuito alla base della poesia può spesso guidarci nella risoluzione dei problemi, e l'immagine del fiore che si schiude viene sovente utilizzata anche nella meditazione. Tuttavia, la poesia non è che una sensazione mentale, e dentro di noi nessun fiore si schiude veramente. Attraverso la poesia mentale, gli esseri umani assorbono parzialmente la realtà oggettiva. In mancanza di ciò non esisterebbero senso dell'umorismo, creatività e spiritualità. Perché, a meno di non stabilire un nesso fra tutte le cose, non troveremo mai scampo dall'isolamento che spesso d affligge. </p>
<p><sup>127</sup> Dissimulazione / Nascondi ciò che sai. / Cela il tuo talento. / Ripara la tua luce. / Aspetta il momento opportuno. / Una volta imparato a seguire abilmente il Tao, nascondiamo le nostre capacità. Continuiamo ad accumulare privatamente la nostra straordinaria conoscenza e maestria, ma manteniamo un'apparenza normale. Non dare nell'occhio è una forma di grande saggezza. Non vantiamoci e non buttiamoci in imprese superiori alle nostre forze. Non 'nettiamo a repentaglio il nostro equilibrio prima di esserci impadroniti a fondo di un'arte. Così facendo, nessuno si aspetterà che usiamo il nostro talento per conto di altri sino a quando non saremo noi a torci spontaneamente avanti, non saremo vittime del rancore altrui e la profondità del nostro carattere non sarà sottoposta a giudizi. Imparando a dissimulare, evitiamo di attirare l'attenzione e le critiche degli altri, conservando il vantaggio strategico della sorpresa. Non si tratta di approfittare della situazione, ma di saper gestire meglio noi stese le nostre capacità. Conoscenza e abilità sono fattori neutri, semplici mezzi che dobbiamo imparare a utilizzare. Tutto qui. La maestria non deve servire ad abbellire la nostra immagine, né dovremmo permettere che altri ci inquadrino in base a ciò che sappiamo. E' molto meglio semplificarsi i. liberarsi dei limiti imposti da identità rigorosamente definite. </p>
<p><sup>128</sup> Limiti / Ogni fiume ha le sue rive, / ogni mare le sue spiagge. / L'espansione costante non è possibile. Prima o poi ogni cosa raggiunge un limite, ed è proprio ciò che i saggi si sforzano sempre di individuare. A livello ambientale, non cercano di espandere la civiltà a spese della natura; in economia, non spendono più di quanto consente il mercato; nelle relazioni personali, non chiedono più di quanto gli altri possono sinceramente offrire; nell'esercizio fisico, non si sforzano oltre le proprie possibilità; nella salute, non superano i limiti imposti dall'età. Grazie a questo atteggiamento, i saggi riescono a sfruttare ciò che altri considerano barriere. Quando intuiamo di avere raggiunto i limiti di un momento o di una situazione, dobbiamo conservare la nostra energia. Spesso lo facciamo per prepararci a sfidare i limiti stessi, o per affrontare nuove costrizioni. Ma, ogni volta che tocchiamo la circonferenza, prima di superarla dovremmo fermarci per vagliare attentamente e riordinare le nostre risorse: l'incertezza ci accompagna sempre, quindi dobbiamo procedere con cautela. Possiamo addirittura mettere i limiti al servizio dei nostri obiettivi: la consapevolezza di una costrizione può consentirci ad esempio di sconfiggere qualcuno. La difesa risulta infatti facilitata dall'utilizzo di determinati limiti, come nel caso del muro che ci protegge le spalle durante la lotta. Anche lavorare sarà più semplice, se sapremo che durerà solo per un tempo prestabilito. Sapendo che non ci verranno offerte a lungo, potremo sfruttare meglio le opportunità che già abbiamo. Non dobbiamo considerare le limitazioni sempre e solo in termini di vincoli negativi: esse costituiscono la geografia della situazione in cui ci troviamo, e approfittarne è giusto. </p>
<p><sup>129</sup> Incertezza / Calciare un sasso sul bordo della strada, / osservarlo rotolare via. / Casualità e sregolatezza / si trasformano in ordine. / Nel mondo vi è casualità. Le cose succedono senza una regola. Quando facciamo involontariamente rotolare un sasso giù dalla collina, non si tratta di un evento pianificato. Semplicemente, accade: due corpi che in un dato momento collidono. Alcuni sostengono che nell'universo regni l'ordine, e argomentano: «Dio non gioca mai a dadi». Ma qual è la relazione fra ordine e disordine? Potremmo dire che la casualità tende a farsi ordine. Le cose possono essere contenute entro una sorta di struttura portante - la procreazione, ad esempio - ma, all'interno di tale cornice, si ha una combinazione casuale fra le cellule da cui sortirà il vigore e la creatività del sistema. Per la stessa ragione un sistema può presentare certe costanti, come la gravità, ma all'interno dei limiti di tale sistema continua a regnare il caso. Significa forse che tutto tende al disordine? Se così fosse, in principio avrebbe dovuto esserci l'ordine. Ma da dove venne? Come fu creato? O forse il disordine e il caso sono sempre stati parte integrante dell'universo e sono quindi entrati nel tessuto stesso della realtà? I seguaci del Tao sono convinti che non si possa risolvere la questione una volta per tutte. A loro interessa innanzitutto accettare, e quindi cimentarsi con il dato di fatto che nell'universo regna sempre l'incertezza. Incorporare questa incertezza alla vita sta alla base del Tao, e riuscire in questa impresa ci fa sentire più umani. </p>
<p><sup>130</sup> Lotta / La vita acquista significato / quando affrontiamo il conflitto / fra i nostri desideri e la realtà. / Ognuno di noi ha personalità diverse che competono per emergere. Alcune ci riescono al momento giusto. Altre volte, le nostre aspirazioni e speranze non trovano invece alcun sostegno da parte dell'ambiente esterno. Soltanto pochi possono realmente affermare di vivere la vita come vorrebbero. Per la maggioranza di noi, la vita non è che una serie di conflitti fra le idee che ci portiamo dentro e le costrizioni imposte dall'esterno. Come possiamo allora misurarci con la mutevolezza delle circostanze? Avere degli obiettivi è importante, e la sopportazione preziosa. Ma il processo della lotta ha altrettanto valore. Il riso va battuto perché possa diventare bianco; l'acciaio deve sopportare una lunga lavorazione per poter acquistare durezza: sono le avversità a temprarci. Senza di esse, i nostri successi non recherebbero in sé alcun vero significato. Naturalmente, se le cose avvengono senza lotta o fatica non significa che non ce le meritiamo. Un musicista può riuscire a comporre un pezzo davvero bello in un solo pomeriggio. Un artista può produrre un capolavoro in una sola volta. Uno scrittore può concepire brani sublimi quasi gli venissero dettati da qualcuno. E ognuno di essi potrebbe esclamare: «E' successo tutto così in fretta!» Ma, in realtà, per giungere all'apice sono occorsi anni di impegno e di lotta. Anche -la performance di un virtuoso non è dunque che la punta di un iceberg fatto di sforzi e di lotta, e la gemma del significato è incastonata nel metallo di una lunga perseveranza. </p>
<p><sup>131</sup> Significato / Il fulmine distrugge il tempio. / Ira divina o disastro naturale? / In India, un tempio in riva al mare fu colpito da un fulmine. Quel piccolo temporale precedette l'arrivo di un ciclone che devastò l'intera campagna. Il vecchio tempio si spaccò dal tetto sino alle fondamenta, e una parte dell'edificio si staccò dal corpo principale come una testa mozzata. Si trattava forse di karma? Di una punizione divina? O, più semplicemente, era solo una vecchia costruzione colpita dalla sfortuna? La risposta rivela il nostro atteggiamento nei confronti della natura della realtà, e il nostro credere o meno nell'intervento divino all'interno delle questioni umane. Se pensiamo che, nella sua opera distruttiva, il fulmine fosse mosso da una ragione, allora viviamo in un mondo in cui l'incertezza rappresenta il prodotto di scarto dei capricci di qualche essere supremo. Se, invece, accettiamo l'incidente considerandolo un semplice disastro naturale, allora accettiamo anche la casualità degli eventi. Questo punto di vista non esclude la nozione dell'esistenza del divino, ma si limita ad affermare che in natura non tutto è necessariamente amministrato dalla burocrazia celeste. Che il fulmine abbia colpito il tempio, è un semplice dato di fatto. Il significato dell'incidente, qualora ve ne fosse uno, è determinato da ogni singola persona. Qualcuno lo considererà un disastro, qualcun altro una cosa positiva, un terzo resterà magari indifferente. Di per sé, l'incidente non racchiude nulla che ne detti il senso: è già abbastanza se tutti riconosciamo che è avvenuto. </p>
<p><sup>132</sup> Riconoscimento / I raggi sulla ruota celeste / mantengono costante la rotazione. / I seguaci credono che il Tao progredisca attraverso fasi diverse, ed applicano questo principio a ogni aspetto del mondo, dall'astronomia, alla crescita personale. Sul piano del macrocosmo, indicano nella rotazione delle stelle la prova di una progressione graduale; a livello personale, riconoscono varie fasi di crescita a partire dall'infanzia per finire con la morte. Lo sviluppo di ognuno di noi procede per stadi. Se restiamo troppo a lungo a un certo livello, la nostra crescita ne risulterà deforme o stentata. Se invece ci affrettiamo a superarlo, non otterremo alcuna ricompensa, né trarremo insegnamento dalle esperienze del momento. La crescita successiva sarà dunque disequilibrata: saremo costretti a tornare sui nostri passi per rimediare o, nel caso di esperienze irripetibili, avremo perso per sempre un'occasione. Discernere queste transizioni in maniera appropriata è fondamentale. Mentre attraversiamo i vari stadi della vita, dobbiamo sempre sottolineare il passaggio da una fase all'altra. Il riconoscimento è un fattore prezioso. Occorre comprendere che ogni volta ci lasciamo alle spalle una parte della vita per entrare in quella successiva. Può capitare che tale importanza sia evidenziata da un rito di passaggio, come la laurea o il matrimonio; in altri casi può trattarsi di una dichiarazione personale fatta in maniera del tutto privata. Qualunque sia la ragione, è importante sapere esattamente quando è il momento di concludere una fase per inaugurarne un'altra. Per questo si consiglia di contare i raggi della ruota che gira: perché sono la misura della nostra vita. </p>
<p><sup>133</sup> Bottaio / Il bottaio pialla le doghe creando angoli precisi. / I trucioli brillano al sole pomeridiano. / Egli unisce assi di legno profumato, / facendo combaciare i margini come per costruire un arco. / Senza cerchi, non esiste botte. / Perché una botte esista, occorre qualcuno che la costruisca. Sino a quel momento avremo solo lisce assi di legno, un fondo rotondo, trucioli e strisce di metallo: ma niente botte. Le parti ci sono già tutte, ma per prendere forma vanno composte secondo un ordine preciso. Lo stesso vale per le diverse sfaccettature della nostra personalità. Non otterremo la completezza sinché non le avremo strettamente integrate all'interno di un'unità: fino ad allora, esse non ci saranno minimamente utili. La pratica spirituale può costituire l'ordine esterno di cui la personalità ha bisogno. Anche se all'inizio potrà rivelarsi restrittivo, forse addirittura superficiale nella sua arbitrarietà, è assolutamente necessario: l'ordine non è che un mezzo per conseguire uno scopo. Probabilmente alla fine non avremo più alcun bisogno di una simile struttura, ma resta il fatto che, senza il mezzo adatto, lo scopo è irraggiungibile. Prima di abbandonare l'immagine della botte, occorre notare un ulteriore particolare. La botte racchiude una cosa soltanto: il vuoto. Lo stesso vale per noi. Tutte le componenti della nostra personalità, per quanto perfette nella forma, non potranno che contenere ciò che è dentro di noi. Pur cementandoci in un'unità di grande tenuta, la pratica spirituale sottolinea il vuoto del centro. Un simile vuoto non è sinonimo di nichilismo, bensì dà al Tao la possibilità di penetrarvi. E solo in questo spazio troveremo la pace. </p>
<p><sup>134</sup> Rilassamento / Rilassamento significa / pace totale. / Quando ci rilassiamo completamente, il silenzio è profondo. Nessun pensiero penetra nella mente, il corpo non ci dà problemi, lo spirito è libero dai ricordi. Questo potente senso di tranquillità è di fatto l'essenza della meditazione. La calma neutra della mente rivivifica l'anima ormai stanca, e ciò si chiama rigenerazione. Anche se non seguiamo un programma di meditazione prestabilito, è sempre positivo restare ogni giorno calmi e seduti per un po'. Dovremmo praticare questa forma di riposo con la stessa regolarità con cui dormiamo. Se ci sediamo e ci rilassiamo completamente, stiamo già meditando. Le tecniche più varie e complicate esistono perché la gente, di solito, non riesce a dedicarsi a questa semplicissima forma di rilassamento. La mente è in perenne movimento, il corpo in stato di disequilibrio e le preoccupazioni della giornata gravano sullo spirito: non riuscendo ad abbandonarsi, la gente deve costringersi a una prassi ben precisa. Ma se riusciamo a starcene semplicemente seduti e a svuotarci di tutto, avvertiamo un meraviglioso silenzio e una profonda, gratificante sensazione di pace. Dovremmo cercare di rilassarci in maniera sistematica, perché il rilassamento ci rinnova, ci purifica e ci concede una grande serenità. Non si tratta di un rituale, né di un obbligo religioso. E' solo un magnifico modo per staccarci temporaneamente dai problemi: ottenuto ciò, possiamo dire di avere raggiunto il nostro stato naturale. </p>
<p><sup>135</sup> Visioni / Né droghe né volontà / per indurre le visioni: /  trapassare ogni visione, / per scorgere il vuoto. / Il Tao non si raggiunge né attraverso la droga, né con mezzi esterni: sicuramente potremmo avere delle visioni, ma come riconoscerne il significato? Per quanto vivide, per quanto profonde, esse andrebbero comprese, altrimenti la loro utilità resterebbe nulla. Anche la meditazione porta visioni, voci, sensazioni e certezze assolute. Ma una preparazione indispensabile per queste esperienze risiede in una precedente ricerca filosofica: l'adepto potrà così sistemare le nuove esperienze all'interno di una precisa cornice di riferimenti. In tal modo non vi sarà confusione ed egli riuscirà a distinguere il vero dal falso - giacché, dopotutto, anche le intuizioni della meditazione possono sempre lasciare spazio al dubbio. Non tutto ciò che riceviamo nel corso della nostra ricerca spirituale sarà vero; ci capiteranno anche gli inganni, e dovremo riuscire a penetrarli con lo sguardo. La forma assunta dalle visioni non è che una funzione del nostro stesso grado di sofisticazione mentale. In quanto tali, esse sono comprese nella circonferenza della mente. Se desideriamo ricevere impulsi dal vero Tao, dovremmo sapere che tali impulsi non ci arrivano sotto forma di visioni: ricevere il Tao significa semplicemente entrare in uno stato di consapevolezza. I seguaci del Tao possono indulgere per un po' nelle visioni spirituali, ma alla fine imparano che esiste qualcosa di più importante di questa infinita esplorazione. Il fine ultimo è trascendere la condizione di schiavitù in cui ci relegano le percezioni. Solo dopo aver raggiunto tale stato di consapevolezza potremo giudicare la realtà in maniera adeguata. </p>
<p><sup>136</sup> Giudizio / L'accusato sta impotente davanti al giudice. / La penna è sospesa, a determinare / ciò che è giusto e ciò che è sbagliato. / Un unico colpo arbitrario, / e la vita è improvvisamente decisa. / I giudici possiedono il Tao? Spassionati al limite della crudeltà, sempre a distinguere sulla base di regole arbitrarie, possono rientrare in una visione concreta del Tao? La risposta dipende dal contesto. Se parliamo del Tao degli eremiti amanti della natura, sarà no: in quell'ottica nessuno ha diritto di giudicare gli altri. Se parliamo della società, tuttavia, anche i seguaci del Tao accettano la necessità dell'esistenza di un corpo di regole fisse. Tali leggi rappresentano il cosiddetto Tao sociale. Lontani dal mondo della natura, e in quello degli uomini, ci ritroviamo immersi in distinzioni dualistiche: soltanto allora concetti quali la rettitudine e la pietà acquistano significato. Il giudizio consiste nel paragone fra idee diverse, al fine di stabilire un accordo o un disaccordo con il Tao sociale. Occorre esaminare approfonditamente i fatti. I giudici devono operare distinzioni in maniera chiara e illuminata. Ciò che infine corrisponde al Tao, è la verità. Analogamente, siamo tutti obbligati ad esaminare le circostanze della nostra vita: fa parte delle responsabilità umane. Abbracciare il Tao non ci esenterà dall'emettere giudizi e dal prendere decisioni. Ognuno di noi è giudice e accusato al contempo. Il giorno finale, noi stessi dovremo fungere da esaminatori. Ce l'avremo fatta? O avremo sperperato la nostra preziosa esistenza? Saremo solo noi a deciderlo. </p>
<p><sup>137</sup> Vulnerabilità / Il guerriero considera ognuno come avversario. / Ne scorge tutti i punti vulnerabili, / e si allena per eliminare i propri. / Il saggio non ha punti vulnerabili. / Il guerriero considera ognuno un potenziale avversario. Valuta tutte le persone che incontra sulla base della loro forza o debolezza, mettendosi in posizione strategica. Nessun confronto lo coglie mai di sorpresa. Protezione, competizione, onore e onestà sono i suoi principii, Egli stesso è l'arma. Quindi, il guerriero allena il proprio corpo e la propria mente sino alla perfezione. Sa che la persona media offre centinaia di varchi alla morte. Per quanto lo riguarda, egli cerca di eliminare il maggior numero possibile di punti vulnerabili. In combattimento ne difende uno o due, e il resto della sua attenzione è rivolta alla strategia e all'attacco. Tuttavia, nessun guerriero è in grado di sbarazzarsi completamente dei propri punti deboli. Persino un campione ne ha sempre almeno uno. Solo la via dei saggi permette di eliminare ogni vulnerabilità. Si dice che il saggio non offre alcuna entrata alla morte. Per questo egli - perfetto nel Tao - è superiore al guerriero - semplicemente abile nel Tao. Il secondo accetta la morte, ma non si spinge oltre. Il primo supera i concetti di protezione, competizione, onore e onestà, e non teme la morte. Egli sa infatti che nulla muore, e che la vita è mera illusione: un sogno in perenne trasformazione. </p>
<p><sup>138</sup> Intellettualismo / L'oceano intero racchiuso in un cranio. /  Cercare nelle lettere il codice universale. / La mente è come un fiore su acque ghiacciate: / un occhio circondato da petali. / L'intelletto rappresenta uno dei problemi più spinosi per qualsiasi aspirante spirituale. Non se ne può fare a meno - anzi, è indispensabile - ma non gli si può permettere di occupare una posizione predominante. Per poter raggiungere la neutralità, l'intelletto dev'essere prima completamente sviluppato. In caso contrario esso agirà come una sorta di blocco, e impedirà la vera riuscita spirituale. L'erudizione costituisce dunque un primo, importante passo. Avere un'istruzione significa poter accedere al mondo convenzionale, soddisfare la nostra curiosità ed evitare ogni tendenza alla superstizione. Se non abbiamo soddisfatto la nostra curiosità sulla natura, la civiltà, la matematica e il linguaggio, non possiamo pensare di addentrarci nei misteri della filosofia. Ma, una volta coltivata la mente, dobbiamo concentrarci sempre di più su una parte di essa che nulla ha a che fare con il sapere. L'intelletto usa in maniera estremamente sofisticata discriminazione, categorizzazione e distinzioni dualistiche. Al contrario, la contemplazione spirituale non implica discriminazioni, categorizzazioni né dualismi, e dunque la pedanteria scolastica non le è di alcun aiuto. Si tratta invece di azione pura, e richiede la partecipazione totale della nostra interiorità. E' un fatto di puro impegno, non di semplice studio. Per usare l'intelletto in modo appropriato, lasciamogli gioco libero, sviluppiamolo al massimo grado, ma buttiamocelo alle spalle quando è necessaria un'azione spirituale. Il saggio sa come bilanciare e unire entrambe le cose. </p>
<p><sup>139</sup> Matrimonio / Muro di fiamme, ponte di lacrime. / Fiocco cli neve su maglie appena create. / Perché un matrimonio abbia lunga durata, la coppia deve superare grandi difficoltà e travagli. Assomiglia al processo di lavorazione e concatenazione delle maglie d'acciaio. Occorre portare il ferro a temperature elevatissime e quindi immergerlo in acqua gelida. Il matrimonio è un'alternanza fra il calore della passione e dell'amore e i raggelanti momenti di tragedia, conflitto e avversità. Un matrimonio forte deve assomigliare all'acciaio temperato. Percorrere la vita da soli è difficile. Abbiamo tutti bisogno del sostegno e del senso di appartenenza che vengono dal lavorare per obiettivi condivisi con un'altra persona. Perché una simile relazione funzioni, occorre vi sia una compatibilità di fondo nei valori, nella visione del mondo e negli intenti. Che marito e moglie debbano essere amici, oltre che amanti, è un'immagine del tutto inadeguata: due coniugi possono conoscere una fedeltà irraggiungibile in qualsiasi altro tipo di rapporto. Tuttavia, di fronte a tanta forza, il Tao ci ricorda la necessità della moderazione. In ultima analisi, qualsiasi relazione non è che temporanea. Un erroneo attaccamento può diventare vera e propria dipendenza, un legame volontario che va a detrimento della lucidità. Non dovremmo mai legare un'altra persona a noi, né definirci attraverso il nostro matrimonio, né obbligare qualcuno a stare con noi. Ma se la fortuna ci permette di camminare insieme, chi potrà mai sfidare la nostra scelta di essere compagni di viaggio? Quando poi viene il momento di separarsi, bisogna farlo. E senza rancore. La bellezza del matrimonio è come la caduca perfezione di un fiocco di neve. </p>
<p><sup>140</sup> Dissenso / Vecchio: il dissenso non è slealtà. / Sii cauto prima di punire. / Il tuo acciaio avvolto nel cotone / potrebbe non essere che osso fragile / avvolto nel grasso. / Non esistono autorità supreme. La gente va in cerca di leader, sacerdoti, guru ed eremiti nella convinzione che qualcuno possieda una formula precisa per vivere in modo corretto. Non è così. Nessuno può conoscerci meglio di quanto ci conosciamo noi. Tutto ciò che possiamo ottenere da una persona saggia è il conforto di una guida iniziale. Possiamo addirittura trascorrere decine d'anni studiando con uno straordinario maestro, ma non dovremmo mai rinunciare alla nostra dignità, indipendenza e personalità. Nella vita non esiste un unico modo per fare le cose: i sentieri possono essere validi anche se diversi da quelli delle persone più anziane e rispettate. La diversità è un bene per la tradizione. Troppo spesso gli anziani confondono il dissenso con la slealtà, e puniscono chi commette il crimine di pensarla in maniera diversa. Questi individui hanno perso il contatto con il Tao, e perpetuano solo convenzioni di utilità personale. Forse è la paura della morte che incombe a irrigidirli nelle loro posizioni: quando i leader reprimono, è segno che il tempo a loro disposizione sta per scadere. Secondo un detto, i maestri sono come acciaio avvolto nel cotone: morbidi all'esterno, ma detentori di enorme forza all'interno. Tutti vorrebbero che gli anziani fossero così. Ma spesso i vecchi maestri perdono il mandato conferito loro dal Tao, e al momento cruciale si rivelano solo fragili ossa coperte di grasso. Come possiamo rispettare persone del genere? </p>
<p><sup>141</sup> Rughe / Rughe sul viso, tatuaggi dell'invecchiamento. / La vita imprime segni sul corpo / come gli aghi di un cieco tatuaggio. / Più passa il tempo, più diventiamo consapevoli di invecchiare. A stento ricordiamo l'innocenza e l'esuberanza dell'infanzia. La vitalità giovanile e il volto disteso delle nostre vecchie fotografie ci lasciano sorpresi; guardandoci allo specchio, riconosciamo con riluttanza la maschera della vecchiaia. A quanto pare, non si può proprio sfuggire al marchio della vita. Ogni esperienza, tutto quanto facciamo e pensiamo lascia su di noi una traccia indelebile come un tatuaggio. Ma il motivo o la figura che un giorno emergeranno dipendono in gran parte da noi, così come saremo noi a scegliere il tatuaggio che vogliamo farci praticare. Nel corso della vita selezioniamo con le nostre azioni ciò che diventeremo, dunque non c'è motivo di vivere in maniera sbadata, di lasciare che a plasmarci siano accadimenti casuali: sarebbe come permettere a un cieco di tatuare la nostra pelle. Esiste un modo per evitare di invecchiare e imbruttire? Se un giorno saremo belli o brutti, la responsabilità sarà solo nostra. </p>
<p><sup>142</sup> Tempo libero / Cinguettio d'uccelli, segnale di pioggia in arrivo. / Un abbaiare di cani percorre il paese al tramonto. / Dai pini s'innalza una colonna di fumo, / famiglie contente cenano dietro finestre dorate. / Il polso della vita si misura nelle cavità, negli intervalli che separano gli avvenimenti. Se desideriamo vedere il Tao, dobbiamo imparare a riconoscere questi spazi. Ciò richiede disponibilità di tempo, la possibilità di sedersi a contemplare e di assecondare i bisogni interiori. Se troviamo un luogo in cui ritirarci, possiamo condurre una vita in cui il Tao fluirà spontaneamente in noi riempiendoci. Nei boschi, o sulle montagne, persino nei piccoli paesi dove il tempo procede con un ritmo più tranquillo e la gente è sensibile alla natura, esiste la possibilità di conoscere ciò che sta nel profondo. Solo quando disponiamo del tempo necessario ad accumulare una fede incrollabile possiamo arrivare a scorgere il Tao, in cui regnano la quiete e un naturale senso di ciò che è giusto. </p>
<p><sup>143</sup> Intuizione / Durante la caccia, il falco non pensa. / Teoria ed etica non lo preoccupano. / Tutto ciò che fa è naturale. / Gli animali conducono una vita semplice in armonia con il Tao. Non hanno bisogno né di pensare, né di ragionare: non dubitano mai di se stessi. Quando hanno fame, mangiano. Quando sono stanchi, dormono. Reagiscono intuitivamente ai cicli di ogni giornata. Si accoppiano nella stagione giusta e allevano i loro piccoli seguendo inclinazioni innate. Quando muoiono, cadono vittime dei predatori o dell'indifferente avvicendarsi delle stagioni. Noi esseri umani ci allontaniamo invece dalla norma naturale, preoccupandoci dell'etica delle nostre azioni. I comportamenti estremi si sono diversificati, sino a coprire l'intero spettro che va dalla malvagità al moralismo. Il Tao considera tutto ciò artificioso e innaturale. Perché separarci dalla natura? Il seguace del Tao preferisce vivere in completa armonia, evitando intralci da parte della teoria e dell'eccessivo pensiero. Sebbene nelle fasi iniziali della pratica sia necessario coltivare l'etica e la conoscenza, bisogna introiettarle tanto a fondo da renderle spontanee. Reagire a una situazione chiedendosi cosa sia giusto e cosa sbagliato denota già eccessiva lentezza. Dobbiamo agire correttamente per intuito: mai premeditare i nostri gesti, e mai dubitare di noi stessi. </p>
<p><sup>144</sup> Latenza / Sacerdoti e profeti insegnano la forma del Tao. / L'essenza del Tao non è trasmissibile. / E' latente, / e non si può conoscere attraverso lo studio. / Perché le religioni appassiscono fino a spegnersi? Perché non sono che il frutto del lavoro di persone. Sebbene correlate, religione e spiritualità non sono sinonimi: la prima è un prodotto umano e culturale, la seconda il rapporto diretto e personale con il Tao. Le religioni spesso degenerano in convenzione, rito e corruzione. Sono imperfette. Quando gli artefici scompaiono, anche le parole più sacre perdono gradualmente la loro forza. La sostanza dei nostri problemi spirituali non è diversa da quella dei nostri avi, e le verità di oggi cercano di accostarsi alla medesima spiritualità di un tempo. Perché? Perché, alla fine, tutte le verità conducono al Tao, e il Tao è sempre esistito in stato latente, ininterrotto ed eterno. Possiamo iniziare le nostre ricerche partendo dal regno della religione, ma una volta sgombrato il campo dalle distorsioni e dagli ostacoli della nostra coscienza, entriamo nel regno del Tao. E quando ciò avviene, tutte le religioni diventano inutili. Se riuscissimo a vivere un'autentica esperienza spirituale, saremmo folli a volerci trasformare in capi religiosi: così non faremmo altro che ripetere i medesimi errori di tanti uomini originariamente mossi da un genuino desiderio di ricerca. Molto meglio restare uno dei seguaci senza nome del Tao: solo così eviteremo le contraddizioni dell'azione sociale. </p>
<p><sup>145</sup> Paesaggi / Un mare rosso oltre il reticolo dei pini. / Isole inginocchiate come vassalli / davanti ai promontori. / Nuvole di pioggia premono / sulle dorsali costiere. / Il millefoglie si erge spettrale / nel fascio di luce del faro. / E' difficile cogliere in un attimo tutti i particolari di un paesaggio. I nostri occhi riescono a mettere a fuoco solo un punto per volta. Guardiamo vicino, poi guardiamo lontano. Guardiamo a destra, poi a sinistra. La vista di un oggetto di grandi dimensioni non è mai istantanea e intera, ma costituisce un'immagine composita. Lo stesso vale per quanto riguarda il nostro atteggiamento nei confronti del Tao. Il Tao è continuo, fluisce mutevole e ininterrotto, ma non possiamo conoscerlo attraverso una semplice occhiata: utilizziamo invece immagini composite che si formano dentro di noi. Per un principiante, le visioni del Tao saranno disordinate e fugaci. Vi inciamperà contro di tanto in tanto, o lo scorgerà nei brevi spazi che separano gli eventi. Per l'adepto già maturo, la visione composita deriva dall'esercizio, dalla padronanza tecnica, dalla ricerca e dalla disciplina personale. Ma, anche dopo molti anni, cogliere la totalità del Tao è impossibile. Esiste però un modo per conoscere il Tao direttamente e a fondo: attraverso il risveglio della forza spirituale. Quando ciò si verifica, la spiritualità si manifesta come una luce brillante, e la nostra mente si espande in una presenza luminosa. Come il faro, questo fascio di energia diventa luce e occhio al contempo. Ciò che esso mostrerà, sarà anche ciò che vedrà e conoscerà in modo diretto. Sarà una luce in grado di vedere. </p>
<p><sup>146</sup> Irrilevanza / Spasmi di roccia infuocata / formarono un cono alto tre miglia. / Pioggia e vento lo spaccarono / in cento dita turrite. /  Nel tempo, gli alberi fecero leva / nelle fessure. / Dopo un milione di anni, condor e serpenti / vi presero dimora. / Roccia imponente, pareti istoriate / di pallidi e vermigli licheni - l'uomo ancor più fragile su quelle pietre. / Quando scorgeremo il Tao? / Non prima di esserci spogliati / del nostro senso d'importanza. / In confronto ai portentosi movimenti del cielo e della terra, all'immensità del tempo geologico, le azioni umane e le opere monumentali più grandiose non hanno alcuna rilevanza. Scaliamo le montagne, ci tuffiamo nelle profondità marine, cerchiamo di avvicinarci il più possibile al sole, ma nella scala di misura della natura non siamo nulla. Nel nostro egocentrismo immaginiamo che, al cospetto di stelle, fiumi e montagne, la nostra vita possa ancora avere qualche importanza o significato. Non è così. Non possiamo sperare di rivestire alcun significato particolare nella storia dell'universo. Tuttavia, possiamo arrivare a conoscerlo meglio e a migliorare il ruolo che in esso svolgiamo. Se desideriamo conoscere la forza che mantiene azzurro il cielo, che fa brillare le stelle, che innalza le montagne, fa scorrere i fiumi e agita gli oceani, allora strappiamo il velo che ci separa dal Tao. </p>
<p><sup>147</sup> Remissività / La pioggia fuori stagione / sferza le chiome di alberi maestosi. / Viaggiatori perplessi si chiedono il perché, / stringendosi sotto vecchie grondaie. / Per i seguaci del Tao è importante conoscere e agire in conformità ai cicli delle stagioni. Studiare il modo in cui gli eventi procedono è diventata oggi una vera e propria scienza. Alcuni la padroneggiano a tal punto da venire ammirati quasi fossero dei maghi. Eppure, dinanzi a un accadimento imprevisto, persino i saggi restano sorpresi. E' il caso di una pioggia che giunge fuori stagione. Ci aspettiamo il caldo dell'estate piena, invece ecco una giornata quasi invernale. Che altro fare se non accettarla? Seguire i cicli non significa che possiamo contare sempre su una precisione e una regolarità matematiche: i processi secondo cui le circostanze evolvono non saranno mai del tutto prevedibili. La natura non si adegua alle teorie umane. Sarebbe anzi meglio dire che le nostre scienze sono imperfette nell'analizzare la natura. Il seguace del Tao è sempre flessibile e adattabile. Anche quando nutre il desiderio personale di fare qualcosa e ha raggiunto uno stadio di preparazione molto avanzato, deve continuare a inchinarsi di fronte alla natura. Sapere come accantonare le esigenze personali per assecondare le necessità imposte dal momento è un'arte preziosa. </p>
<p><sup>148</sup> Traduzione / Mettete la parola Tao / nel vostro cuore. / Non usatene altre. / Per quale motivo tanta gente si rivolge alle religioni straniere? Perché tante delle nostre filosofie non sono che traduzioni di sistemi concepiti in altre lingue? Certo, siamo tutti esseri umani dotati di un cuore e una mente, due braccia e due gambe, e ognuno di noi ha bisogno di spiritualità, ma perché andare sempre a cercare altrove? Chi si accosta al Tao domanda spesso se, per trarne benefici, sia indispensabile essere cinesi. E' vero che una parte dello studio del Tao è squisitamente cinese, ed è altrettanto vero che, diversamente da buddhismo, islamismo, induismo, cristianesimo ed ebraismo, il Tao non è mai stato esportato né predicato oltre le Cinque Montagne Sacre della Cina. E' un sistema elitario che cerca di proteggersi dagli scettici più rozzi e arroganti. Ma questo Tao non è ciò di cui abbiamo bisogno noi. Il vero Tao non ha nazionalità, né appartiene ad alcuna religione. Va al di là di qualsiasi teoria e concettualizzazione, dunque non può essere proprietà esclusiva di una razza o di una cultura. Il bisogno di comprendere il Tao è universale; semplicemente, i popoli gli attribuiscono nomi diversi in lingue diverse. Il Tao è l'essenza stessa della vita, perciò chi è vivo ha sempre la possibilità di arrivare a conoscerlo. Lo si trova nel qui e ora, ed è a portata di mano di chiunque lo cerchi sinceramente. </p>
<p><sup>149</sup> Rivoluzione / Certi giorni, tu ed io impazziamo. / I nostri ventri son pieni da scoppiare, / i cuori si spezzano, le menti cedono. / Non possiamo continuare come prima, / quindi cambiamo. Le nostre vite girano / creando una misteriosa geometria. / La vita gira. Non possiamo tornare indietro né di un minuto, né di un giorno. Alla luce di ciò, è inutile tentare di stabilire un ritmo artificioso, poiché la vita continua anche senza di noi, ci sorpassa e gli avvenimenti ci colgono impreparati. Per questo dobbiamo partecipare attivamente e conservare la nostra andatura. Non guardiamoci indietro e non arretriamo. Ogni volta che prendiamo una decisione, procediamo in avanti. Se il nostro ultimo passo ci ha fatto guadagnare un po' di terreno, assicuriamoci che il prossimo lo mandi a buon fine. Non abbandoniamo la nostra posizione sinché non siamo sicuri di avere a portata di mano qualcosa di equivalente o addirittura migliore. Ma come sviluppare tempestività all'interno di questo processo? E' importante essere intuitivi. Certi giorni ci scontriamo con i nostri limiti e smettiamo di essere tolleranti nei riguardi della situazione contingente. Quando ciò accade, cambiamo senza lasciarci frenare dalle considerazioni, dal senso di colpa, dalla timidezza o dall'esitazione: sono questi i momenti in cui la vita gira andando incontro a fasi nuove, ed è giusto che noi ne approfittiamo. Non è la distanza che abbiamo coperto a segnare i nostri progressi, bensì le linee e gli angoli formati lungo la strada. </p>
<p><sup>150</sup> Pietà / Osservate i precetti, ma siate pietosi. / Assorbite gradualmente, e le leggi saranno inutili. / Siate saggi al di là del bene e del male. / Un giovane sacerdote tornò presso la comunità in cui era nato. Al posto dei vicini conosciuti un tempo, trovò numerosissimi omosessuali. A quel punto fu colto dall'incertezza: da un lato doveva servire la gente, ma dall'altro la sua religione proibiva e condannava severamente l'omosessualità. Qualunque cosa avesse fatto, si sarebbe comportato da ipocrita. Alla fine decise di accettare tutti coloro che gli si fossero rivolti, pur continuando a sostenere le dottrine della sua religione. Sentì che il suo dovere principale era conservare la pietà, e in tal modo fu in grado di aiutare gli altri senza per questo violare i propri precetti. Quando credo diversi si contraddicono, occorre agire nella direzione di ciò che si ritiene essere il principio più elevato. Non dovremmo mai accantonare i nostri ideali per motivi di convenienza ed egoismo. Per cogliere la vera essenza di una particolare tradizione spirituale è necessario rispettarne a fondo le regole. Tuttavia, non possiamo permetterci di essere dogmatici. La legge umana è sempre imperfetta, e prima o poi ci troveremo di fronte a qualche caso senza precedenti. Dovremo quindi spingerci al di là delle regole e operare esclusivamente in base alla nostra saggezza. Dovremo mettere a frutto la nostra esperienza, dimostrarci flessibili e perspicaci. Cerchiamo di assorbire tanta integrità - accettandone sia le vittorie, sia le sconfitte - da poterci comportare nel modo giusto grazie alla pura intuizione. La tradizione è fondamentale. La pietà è più grande della tradizione. La saggezza è più grande della pietà. </p>
<p><sup>151</sup> Presente / Il presente / è presente solo / in un luogo / e in un momento. / Quando ascoltiamo un cane che abbaia possiamo provare una particolare emozione - dolore, angoscia, identificazione - ma in realtà nulla di tutto ciò esiste, tranne il suono proveniente da un lungo e profondo corridoio, incanalato dal nulla e destinato a svanire nel nulla. Come quel cane, possiamo sempre sforzarci di comunicare qualcosa, ma se osserviamo a fondo nella nostra vita non scorgiamo che un sottile velo di significato auto generato, al di sopra di un immenso oceano di nulla. Ciò che facciamo ha senso solo qui e ora. Fra un istante non ne rimarrà nulla. Facciamo quanto possiamo per il presente, e lasciamo che il resto avvenga in maniera naturale. Lavoriamo. Laviamoci. Meditiamo, Mangiamo. Studiamo. Uriniamo. Dormiamo. Facciamo ginnastica. Parliamo. Ascoltiamo. Tocchiamo, Moriamo ogni notte. Rinasciamo ogni mattina. </p>
<p><sup>152</sup> Sonno / Il sonno è come un treno velocissimo / che si tuffa in lunghe gallerie buie, / tagliando il giorno con luci rosse e nere. / Nessun timore per il macchinista. / La testa sul cuscino è come la testa sul binario, / ascolta il rombo del destino / sapendo che l'apertura arriverà. / Nel sonno, come nelle gallerie, / il suono sembra sempre più vicino. / Alcuni sostengono che, mentre dormiamo, il mondo per come lo conosciamo noi cessa di essere. Se esiste è solo perché qualcosa dentro di noi ci dice che è così. Durante la veglia, dunque, smettiamo di sognare? O stiamo semplicemente facendo un sogno diverso? Addormentarsi significa lasciarsi andare. Come qualunque insonne potrà confermarci, il sonno non è ottenibile attraverso alcuna forzatura. Ma se identifichiamo così tanto il controllo con la veglia, è forse possibile che l'aspetto incontrollato del sonno sia un'altra realtà? Il sonno ci sembra tanto reale, ma poi ci svegliamo. La vita di veglia ci sembra tanto reale, eppure abbiamo bisogno di staccarcene ogni giorno. I seguaci del Tao contemplano costantemente questo strano contrasto. Se la vita non è che un'incessante oscillazione da un sogno a un altro, si domandano, allora cosa è veramente reale? </p>
<p><sup>153</sup> Colpa / Anche se gli altri hanno colpe, / concentratevi sulle vostre. / Certe persone hanno l'abitudine di dare sempre la colpa agli altri. Forse siamo tutti un po' così. La lista di capri espiatori per le nostre sfortune è accurata e infinita: genitori, amici, insegnanti, uomini politici, persino demoni e dèi vengono coinvolti e invocati quando ci troviamo di fronte a un problema. Se le difficoltà provengono realmente dall'esterno, la soluzione non sta nel dare la colpa a nessuno: basterà individuare e neutralizzare la fonte dell'influenza nociva. Ma se il problema viene dall'interno, allora anche la soluzione dovrà venire da lì. Prima di accusare amici, parenti o genitori, come vorrebbero una certa miopia e la cattiva abitudine, dovremmo ricordare che la colpa è soltanto nostra. E' altrettanto sbagliato perdere stima in noi stessi solo perché sappiamo di avere qualche difetto. Osservare le nostre lacune e compiere i passi necessari ad eliminarle dovrebbe diventare un normale progetto di vita. Il fatto che desideriamo elevarci al di sopra delle nostre colpe non dovrebbe farci sentire privi di valore. Un simile apprezzamento si attaglia solamente a coloro che non cercano mai di migliorarsi. Abbiamo tutti un nucleo perfetto, dentro di noi c'è sempre qualcosa di speciale. La purezza è perfetta e sacra: dunque, nessuno può essere peggiore di un altro. Ci troviamo su questo pianeta solo per recuperare il nostro nucleo di purezza originario: una volta assunto questo atteggiamento nei confronti della vita, i difetti e le colpe scompaiono. </p>
<p><sup>154</sup> Strati / All'esterno è la forma, / all'interno il pensiero. / Nel profondo, l'anima. / I saggi tradizionali descrivono l'essere umano come composto da tre strati. Quello esterno è il corpo fisico, che incarna gli impulsi e gli istinti primari. Quello interno è la mente, che opera per distinzione, ragionamento e senso di individualità. Sia il corpo, sia la mente sono schiavi del mondo esterno perché la loro conoscenza avviene attraverso la stimolazione sensoriale. Essi non possono arrivare a conoscere nulla di «intangibile», nulla che sia privo di forma o di nome. Nel nucleo centrale di ognuno alberga l'anima. Si tratta di un'entità pura e vergine. Non pensa nel senso comune del termine, non è egocentrica e non deve preoccuparsi della propria sopravvivenza nel mondo esterno. Sebbene il corpo abbia una forma e la mente sia sfaccettata, l'anima è assolutamente priva di lineamenti e tratti somatici. Su di essa non si possono proiettare né segni, né profili, né nomi, formule, numeri, idee o raffigurazioni. L'anima è pura, informe e vuota. Con un po' di esercizio, possiamo riuscire a raggiungerla. Soltanto allora ci convinceremo della sua presenza. Una volta conosciuta l'anima, il corpo e la mente perdono di importanza, poiché quello stato travalica i sensi e il pensiero. Si dice che l'anima sia assoluta perché trascende ogni relatività. </p>
<p><sup>155</sup> Piacere / Cielo brillante blu cobalto; / l'acqua disseta come un nettare. / L'aria è il più dolce dei profumi; / il sole riscalda un gatto riconoscente. / E' difficile credere che la vita sia solo dolore. Perché non godere della felicità quando è lei a venirci incontro? Certamente il mondo è pieno di sofferenze ed orrori. Ma se dobbiamo accettare gli aspetti più tristi della vita, dobbiamo anche accoglierne i lati positivi. Sinché restiamo in questo mondo, non possiamo che accettarlo nella sua totalità. Se ci vengono incontro cose meravigliose, non dovremmo negarci il piacere di goderne. Sappiamo tutti che ad ogni salita segue una discesa. Perché indugiare nel terrore del futuro? Se ci siamo comportati in maniera responsabile, non vi è nulla di sbagliato nell'apprezzare ciò che di meglio ci riserva la vita. Osserviamo il gatto che si stira soddisfatto al sole. Non pensa minimamente a ciò che accadrà dopo: è completamente assorbito dal piacere del presente. Il riposo gli garantisce la possibilità di continuare a provvedere a se stesso, di catturare i topi e di fare tutto ciò che fanno i gatti. E' privo di ansie, e dunque riesce ad essere in maniera totale e pura ciò che dovrebbe. Il gatto si comporta come se fosse il beniamino della natura. E chi potrebbe affermare il contrario? </p>
<p><sup>156</sup> Inseparabilità / Il tronco è cavo, / ma i rami vivono. / Il vuoto è fondamentale, / ma le mille cose sono diverse. / Per questo, i viandanti si spogliano / delle preoccupazioni / e seguono il Tao con grande gioia. / Può accadere che la base di un albero sia cava, ma il tronco può ugualmente innalzarsi trenta metri per sostenere la sua chioma lussureggiante. Così il Tao può essere vuoto, ma il mondo è pieno di abbondanza e varietà. Questo perché non esiste separazione tra il vuoto e i fenomeni. Il Tao può dunque essere raggiunto attraverso la negazione del mondo. Il vuoto è una parte della realtà, quindi è qualcosa di tangibile. Il grande Tao permea il mondo e perciò può essere studiato. Tutto quello che occorre sapere sul modo in cui il Tao si manifesta può essere conosciuto affrontando il viaggio della vita. Per i seguaci del Tao, qualunque esperienza è valida. L'unica cosa che ci separa dal Tao è il nostro ego, perché ci induce a porci al di sopra di tutto il resto. I seguaci del Tao si spogliano invece del senso di importanza personale e di ogni desiderio di successo, Essi preferiscono seguire il Tao che scorre ovunque. Si spostano da un luogo all'altro assecondando intuitivamente la sua direzione. Cogliendo così la sua energia divina, vivono all'interno del suo flusso vitale. Questi viandanti hanno scorto il vuoto che è in loro e in tutte le cose: gioiscono della vita senza mai vedere nulla di più del vuoto. </p>
<p><sup>157</sup> Momento ideale / Se il mattino è il vostro momento migliore, / coltivate il Tao di mattina. / Se la sera è il vostro momento migliore, / coltivate il Tao la sera. / Qualunque sia il nostro momento migliore nell'arco della giornata, dovremmo dedicarlo al Tao. L'alba, per esempio, quando tutto è immerso nella quiete, il mondo è riposato e la mente ancora libera dagli affanni della giornata: questo è un momento ideale per dedicarsi allo studio. Il mattino, tempo della nascita, non andrebbe sprecato consumando una colazione veloce, leggendo di sfuggita il giornale e precipitandosi al lavoro come ossessi. E' molto meglio svegliarsi da un sonno ristoratore, lavarsi, bere acqua e immergersi nell'energia della vita in espansione. Se il nostro momento ideale è invece la sera, vi sono due pause particolarmente propizie: il crepuscolo, quando il giorno e la sera si incontrano in perfetto equilibrio, e la mezzanotte, quando si leva il primo alito del nuovo giorno. Di notte ogni preoccupazione mondana viene messa da parte, il riposo e il rilassamento giungono al culmine il mondo intero si ripiega nella tranquillità. La notte è il momento dilla rigenerazione, e non andrebbe sprecata in vani divertimenti, in lilla sessualità sfrenata, né con il troppo dormire. E' molto meglio ritirarsi dalle ansie del giorno, fare un bagno e immergersi nella forza dell'oscurità da cui nasce la vita. </p>
<p><sup>158</sup> Morire / Schiacciata da coltri di piombo, bianche matasse adornano il suo volto coriaceo. / Imprigionata nel torpore dell'attimo incombente, / gli occhi offuscati da un velo, / rantoli meccanici riecheggiano nel coma. / Sibili metallici di maschera ad ossigeno / sono la strana violenza della compassione moderna. / Che fare quando le persone che amiamo di più stanno morendo, mentre noi continuiamo a vivere e a lavorare? Anche se veniamo colti da un senso di ingiustizia, di tristezza o di paura, dobbiamo innanzitutto pensare a chi muore, poiché è nostra responsabilità stargli vicino. Non lasciamo che gli altri muoiano soli. Per quanto ridicola possa apparirci la vita al cospetto della morte, facciamo per loro ciò che essi non sono più in grado di fare. Se cercano disperatamente un modo per far fronte alla fine che incombe, non c'è nessun bisogno di consolarli con belle parole: offrire la nostra presenza, magari semplicemente stringendo le loro mani, è un modo già abbastanza eloquente di comunicare. La morte può essere prossima, ma il tempo che la precede, anche se brevissimo, è prezioso. La vita non è sminuita dalla morte. Osservare e affermare sono atti positivi. La morte ci attende tutti al varco, ma a determinare la qualità della vita è solo il valore che accordiamo ad ogni singolo minuto del nostro tempo. Se riusciamo in questo, allora la vita di nessuno potrà essere rovinata dalla morte. </p>
<p><sup>159</sup> Scrittore / Si ritirò in se stessa, / prima scrisse per uno solo, / poi per migliaia. / Diede corpo a fantasmi, dolori e gioie, / incarnandoli in meravigliose storie / di carta e d'inchiostro. / Una volta un autore dichiarò: "Posso sbarazzarmi di qualunque cosa scrivendone". Intendeva dire che il processo espressive poteva liberarlo dal dolore compresso in fondo all'anima. Una presa di coscienza che produceva un'interessante dicotomia: liberarsi, o restare attaccato a gioie e tormenti tacendoli. Gli scrittori scrivono perché devono: hanno bisogno di esprimere ciò che è profondamente sepolto dentro di loro. Sentono voci che nessun altro ode. E ascoltano intensamente, per poi comunicarne il messaggio. Noi percepiamo il Tao come gli scrittori percepiscono ciò che è unito. Nell'ascolto di voci misteriose e nell'espressione della meraviglia che esse generano, troviamo una magica affinità con la perfezione del Tao. </p>
<p><sup>160</sup> Superstizione / Le voci dei fantasmi sono tanto familiari, / ogni giorno mi parlano in sussurro. / Tu, così giovane e ricco, / pensi cose con sicurezza assoluta. / Io vacillo fra superstizione e tradizione. / Tu non hai bisogno di chiedere. / A formare una tradizione sono gli usi e i riti tramandati oralmente di generazione in generazione. La superstizione è un credo contrastante con ciò che la società considera normalmente vero e razionale. Quando tradizione e superstizione si fondono, è segno che ci troviamo di fronte a qualche problema. Un giorno dissero a una donna che non avrebbe dovuto lavarsi i capelli nei giorni in cui qualcuno compiva gli anni. Quando ella protestò, la risposta fu: «Niente ma!» Anni dopo, la donna apprese che nei tempi passati sciogliersi i capelli era un segno di lutto, e dunque un gesto di cattivo auspicio in occasione di un compleanno. Ciò che per una generazione era stato un fatto di etichetta, per un'altra era diventato superstizione. Chi cresce nella tradizione e nella superstizione si trova spesso lacerato fra gli estremi di due culture. Le convinzioni innate entrano in conflitto con il pensiero corrente e la cultura in perenne trasformazione, generando dubbi e insicurezze. Perché la tradizione non degeneri in superstizione, occorre sia opportunamente rivista. La vera sostanza di qualsiasi tradizione acquisterà una nuova forma senza che il suo carattere essenziale ne resti compromesso. Se ciò non accade, diventerà una semplice credenza di anziani, e svanirà come un sussurro di fantasmi. </p>
<p><sup>161</sup> Verità / Esistono tre livelli di verità: / esperienza, ragionamento e conoscenza. / Ogni altra affermazione andrebbe rifiutata. / Il primo tipo di verità è l'esperienza. Una volta fatta l'esperienza di qualcosa, lo conosciamo, e nessuno può più persuaderci del suo contrario. Il secondo tipo si ottiene tramite ragionamento. In questo caso la verità non è immediatamente verificabile perché l'oggetto in questione o è troppo piccolo (come le particelle dell'atomo), o è troppo grande (il movimento dei pianeti nel tempo) o ancora è troppo astratto (le idee). Una cosa può dunque essere vera, ma la sua verità deriva dall'analisi invece che dalla sperimentazione fisica. Entrambi i tipi di verità possono essere più o meno validi. Comunque sono relativi. Perciò, sebbene tali verità siano superiori alla falsità, alle opinioni personali, alle credenze e alla superstizione, hanno sempre dei limiti. Ma ne esiste anche un terzo tipo, del tutto diverso. Si tratta della conoscenza spirituale diretta. In tutto e per tutto interiore, questa modalità deriva dall'esperienza diretta della verità attraverso l'attivazione di facoltà superiori. Dalla meditazione scaturisce la percezione di una certezza assoluta. Non vi sono dubbi, né il bisogno di analizzare ulteriormente: questa conoscenza travalica parole, descrizioni e razionalizzazioni. Anzi, occorre vigilare perché i frutti della meditazione non passino nel regno della razionalità: se ciò accadesse ci ritroveremmo ancora una volta assoggettati alla relatività delle verità esterne, e perderemmo sicurezza in noi stessi. Per evitare i dubbi e i conflitti d'opinione, i seguaci del Tao tengono segrete le rivelazioni ricevute. Così, ciò che viene conosciuto in maniera diretta resta esclusivamente nostro. </p>
<p><sup>162</sup> Accessibilità / Finché sorgerà il sole / e il nostro cuore continuerà a battere, / il Tao sarà a portata di mano. / La gente pensa che il Tao possa essere conosciuto solo attraverso le favole narrate dai vecchi abitanti delle montagne o attraverso oscure poesie sugli dèi che cavalcavano draghi. Altri dichiarano che per comprenderlo sono necessari rituali elaborati, spaventosi talismani e formule celate nelle profondità dello spirito. Tutto ciò non è vero. Perché anteporre l'esperienza di altri alla nostra? Il Tao è dentro ognuno di noi. Naturalmente l'ignoranza offusca la consapevolezza del Tao, ma ciò non significa che il Tao non c'è o non è importante. Il Tao esiste perché noi possiamo farne esperienza ogni volta che ci apriamo. Il sole splende? La notte segue il giorno? Il cielo è azzurro? Proviamo delle sensazioni? Allora possiamo conoscere direttamente e immediatamente il Tao. Non perdiamo tempo, e non riteniamoci mai insignificanti. Sentiamolo, adesso: finché siamo vivi, il Tao è alla nostra portata. </p>
<p><sup>163</sup> Navigazione / Sapete / a che punto vi trovate del vostro viaggio? / Il movimento del Tao è stato paragonato allo scorrere dei fiumi. La sua vastità a quella degli oceani. Alcuni sono felici di poter galleggiare qua e là lasciandosi trasportare dalla marea, ma per altri una simile passività è inconcepibile. Dobbiamo navigare. Come i primi esploratori in alto mare, sappiamo dove vogliamo andare. E' in questi momenti che occorre avere studiato. La saggezza di coloro che ci hanno preceduto ci serve come una mappa. Le verità che riguardano il Tao sono le nostre stelle. Determiniamo la nostra meta e ci apprestiamo a partire a seconda di ciò che sappiamo e impariamo. Il futuro è sempre incerto: per questo è importante valutare in maniera spassionata se ci troviamo davvero sul nostro cammino spirituale. Di fronte a una decisione drammatica, quando non sappiamo come agire, scriviamo una lista dei pro e dei contro, includendovi anche quanto vorremmo fare oltre al necessario. Verifichiamo se mantenere la rotta può fruttarci ciò che desideriamo, e se non è così cambiamo, a costo di sconvolgere tutte le nostre abitudini. Certe persone non sanno mai a che punto si trovano della loro vita, e questo è uno dei principali motivi dell'infelicità. </p>
<p><sup>164</sup> Censura / Gli imperatori si servono della censura, / ma una repressione estrema porta a estreme reazioni. / Gli individualisti credono nella libertà, / ma un'estrema espressione porta a reazioni estreme. / Gli imperatori della Cina e dell'antica Roma punivano qualunque forma di espressione li indisponesse. Che si trattasse di dissenso, di cattive notizie o di un brutto ritratto, erano pronti ad annientare senza alcuna esitazione chi recava loro fastidio. Oggi esistono le democrazie, ma continua a sopravvivere la tendenza a punire il dissenso, a manipolare l'informazione e a castigare gli artisti. Gli uomini di potere dovrebbero essere cauti: prima o poi gli oppressi finiscono per ribellarsi. Gli artisti hanno sempre cercato di ampliare i limiti dell'espressione: trasportati dal desiderio di creare, hanno cercato di abbattere tutti i confini. Tuttavia, quando ciò avviene all'interno di una cornice sociale, l'artista non dovrebbe mai dimostrarsi troppo avanti rispetto al suo pubblico. Chi crea dev'essere cauto: le sfide portano sempre alla ribellione. Vi sono dunque due estremi: i desideri dei potenti, che considerano la censura uno strumento legittimo, e le tendenze dei creatori, che pensano non debba esservi limite alla loro libertà. I seguaci del Tao evitano entrambi. Evitano di assumere ruoli di comando, poiché in essi si celano pericoli, ipocrisia e delusione. Né diventeranno grandi artisti: sfidare il prossimo è altrettanto rischioso. Se proprio devono governare, lo fanno ispirandosi al criterio della compassione. Se creano, la semplice espressione di sé è per loro fonte di sufficiente appagamento. Essi evitano innanzitutto gli estremi che li allontanerebbero dal Tao. </p>
<p><sup>165</sup> Maestro / Subite inganni quando siete divisi, / la verità vi appare quando siete interi. / Unire femminile e maschile porta illuminazione, / il vero maestro è una luce perfetta. / A nessuno è preclusa la conoscenza della verità superiore, ma quando concentrazione, energia e pensiero sono dispersi, siamo vittime dell'ignoranza. La diversità e le contraddizioni della vita ci confondono, le apparenze ci ingannano. Abbiamo forse bisogno di un maestro che ci sostenga nella lotta per arrivare a conoscere la verità? All'inizio sì. Ma ciò che spesso viene taciuto è che il maestro umano è una manifestazione temporanea e imperfetta della verità ultima. Senza un maestro, non possiamo cominciare; ma se non vediamo al di là della sua persona, non possiamo aspirare all'interezza. Un buon maestro ci conduce verso il nostro maestro interiore. Solo quest'ultimo, rappresentato dal nostro io superiore, riuscirà a soddisfare ogni nostra richiesta. Una volta ricomposti tutti gli elementi dentro di noi - l'unione metaforica fra maschile e femminile - la luce in grado di dissolvere l'oscurità ci appare. Proprio come l'unione fra luci colorate dà una luce incolore, la combinazione fra tutte le nostre sfaccettature risulta nell'integrazione delle nostre polarità. Quando ciò accade, nelle nostre meditazioni «scorgiamo» una luce. Questa luce porta conoscenza: per questo viene chiamata il vero maestro. </p>
<p><sup>166</sup> Totalità / Chi considera superiore il proprio percorso è superbo. / Il pappagallo che parla della totalità del sé è assurdo. / Molti sentieri conducono alla vetta, / ma per recarvisi occorre un corpo intero. / Una volta incontrai una donna che era sempre stata cristiana. Aveva due figli che praticavano lo yoga. Considerava tutto ciò meraviglioso, ma essi pensavano con arroganza che il loro credo fosse superiore a quello della madre e la accusavano di non fare abbastanza per la propria salvezza spirituale. Nessuno ha il diritto di condannare le convinzioni spirituali altrui, Nessun sistema spirituale è di per sé superiore. Ognuno di noi dovrebbe osservare la filosofia e seguire le pratiche che più gli sono utili. Dovremmo essere felici di trovarle e aiutare chi è interessato alla forma di spiritualità che rappresentiamo, ma non dovremmo mai mostrare superbia nei riguardi della spiritualità altrui. Stiamo tutti cercando di raggiungere la vetta della realizzazione spirituale, e molti sono i sentieri validi che vi conducono. Naturalmente, la vista e il paesaggio sul fianco della montagna saranno diversi da quelli del versante opposto, ma la vetta resterà identica da qualunque parte vi arriviamo. L'unica cosa che importa è seguire con impegno il nostro cammino. Gli altri faranno lo stesso. Se, arrampicandoci ognuno dalla propria direzione, raggiungeremo la vetta della spiritualità umana, conosceremo finalmente la totalità della vita, e le discussioni che dividono sette e religioni diventeranno inutili. </p>
<p><sup>167</sup> Meditazione / Sediamo tranquilli abbandonando ogni attività. / Richiamiamo energia dalla terra, / accettiamo la forza dei cieli. / Fertilizziamo il seme che è in noi; / lasciamolo germogliare in un fiore di pura luce. / Permettiamo al chiarore di aprirci la sommità del capo: / la luce divina vi fluirà inondandolo. / La nostra mente è vuota, / la luce filtra in tutto il nostro corpo. / Seduti a gambe incrociate, le mani serrate, / quasi volessero afferrare il flusso luminoso, / la nostra pelle si fa trasparente. / Come può un sacco di pelle contenere / la grandiosità del divino? / Le nostre ultime vestigia bruciano / in un torrente d'infinito. / Torniamo solo dopo un tempo indeterminato. / Carne, sangue, ossa. / Ce n'eravamo andati? / O non siamo mai stati qui? / Dov'è il torrente? / Non è scomparso; / siamo solo tornati a unirci ad esso. </p>
<p><sup>168</sup> Saggio / Gli antichi saggi vivevano nelle foreste / e si spostavano di villaggio in villaggio, / condividendo, insegnando alla gente / senza guadagni, né nulla possedere. / Nei tempi antichi esistevano molti più aspiranti alla santità. Queste donne e questi uomini coltivavano se stessi ritirandosi sulle montagne o vagando tra fiumi e foreste. Quando arrivavano a un villaggio e si accorgevano di poter impartire un po' di conoscenza alla gente, lo facevano alla luce del sole. Una volta insegnato quanto era necessario, scomparivano, sapendo che altri li avrebbero seguiti. Non fondavano scuole religiose, né filosofie che portassero il loro nome. Sapevano che la conoscenza non apparteneva a nessuno. Non poteva essere posseduta, né barattata in cambio di un profitto, né conservata egoisticamente. Oggigiorno molti considerano la conoscenza alla stregua di una semplice merce che si può impacchettare, pubblicizzare e rivendere. Il loro interesse non sta nel beneficio spirituale che altri possono trarne, bensì nel vantaggio che essa frutta al loro portafoglio. Un maestro contemporaneo, ad esempio, fa pagare a peso d'oro l'insegnamento di un'unica tecnica. Viviamo in un mondo dove la condivisione generosa della conoscenza non rappresenta più una virtù. Quanta più conoscenza distribuiamo, tanta più ne otterremo in cambio. Più accaparriamo, meno accumuliamo. Cerchiamo di essere compassionevoli verso gli altri. Cosa dovremo temere, se ci mostreremo aperti? </p>
<p><sup>169</sup> Armatura / Frutti maturi, freschi vegetali, grano dorato, / radici vitali, carne tenera, acqua di fonte. / L'essenza in crescita ci nutre. / L'essenza legata al respiro / ci rende flessibili ma duri. / Il corpo del saggio è protetto da un'armatura. / Il saggio resiste alla morte. / I seguaci del Tao parlano di tre tesori nascosti nel corpo: l'essenza, il respiro e lo spirito. L'essenza costituisce l'aspetto biochimico del corpo stesso, viene nutrita dal cibo che assumiamo e regolata dalla qualità dei nostri ormoni. Per questo, la nostra alimentazione dovrebbe essere composta da sostanze ricche di energia. Cerchiamo di consumare cibo il più possibile vicino alla fonte. Preghiamo prima di mangiare, poiché tutto quanto assumiamo, pianta o animale, è vivo. Per sopravvivere dobbiamo consumare, ma quando moriamo accettiamo di trasformarci in cibo per altri esseri. Per favorire il respiro, lavoriamo e facciamo regolare esercizio fisico. Aumentiamo la nostra resistenza e discipliniamoci. Otterremo grande flessibilità, carni più sode, grazia e immunità ai traumi fisici minori, così come a molte malattie. Ma il vero esercizio dello spirito comincia con il tema della morte. Il saggio sa vedere oltre la morte. Sebbene debba morire, sa anche che nulla andrà perso poiché nessuno è padrone della nostra mente o del nostro corpo. I seguaci del Tao si salvaguardano e vivono la propria spiritualità con una realistica accettazione della morte. Creare e armonizzare l'essenza, il respiro e lo spirito è come indossare un'armatura: i travagli del mondo perdono di significato. </p>
<p><sup>170</sup> Santuario / Guada la calda corrente verso / il santuario oltre il fiume dal suono dorato, / dove un'ape ubriaca ronza la sillaba sacra / su un rosso fiore di loto. / L'intenso magenta del mango / e le offerte in spezie / sono deposti dal devoto. / Entrando nel rifugio di pietra azzurra / l'interno fresco e scuro, greve d'incenso, / forato da minuscoli triangoli / di fiamma di candela / ogni preoccupazione cade / sul pavimento cristallino. / Lettere infuocate appaiono nell'aria / e riappaiono nel cuore. / E' un bene che al mondo esistano luoghi sacri e che ad essi ci rechiamo in pellegrinaggio. Ma, alla fine, non è il posto a contare: a durare nel tempo è piuttosto ciò che sentiamo. Visitare un luogo sacro è importante; cambiare dentro lo è di più. Dopo una visita a un santuario, qualcuno racconterà di avervi udito la voce degli spiriti. Altri serberanno invece il ricordo del suo fasto. Se si tratta di luoghi sacri, è meglio assumere le vesti del pellegrino, piuttosto che del turista. Andiamovi in tutta umiltà, e lasciamo che il nostro cuore si commuova a tale esperienza. Allora riceveremo il vero tesoro che in essi è contenuto. </p>
<p><sup>171</sup> Altare / Ogni giorno forgio l'acciaio del mio corpo / e mi avvolgo in luminosi fili di coscienza. / Deposito frutti maturi e fiori profumati, / accendo incenso e rosse candele, / servo tè, riso e vino. / Mi cospargo di olii aromatici, / offro cuore ed ossa, / l'altare è la mia incudine, / il sole e la luna i miei carboni, / la disciplina il martello, i polmoni / il mio mantice. / seguaci del Tao hanno altari privati nelle loro case. Chi è pio considera l'altare solo come un mezzo di supplica; chi è scettico, un simbolo falso e insincero. Ma per chi intraprende il cammino, pregare è uno sforzo assolutamente necessario. Per coltivare veramente lo spirito occorre che esso sia già puro: a quel punto basterà eliminare solo ciò che lo offusca. Per questo, se vogliamo ottenere risultati in breve tempo dobbiamo lavorare sia sul piano fisico, sia sul piano mentale. Sforzi tanto diversi richiedono un centro solido. Concentrandoci sull'altare come base per ogni pratica, ci terremo saldamente ancorati al nostro percorso. Gli atti esteriori si accumuleranno allora come offerte, mentre l'arredamento votivo si trasformerà in commemorazione delle nostre fatiche. Allora il corpo stesso diverrà un altare d'acciaio, monumento incrollabile alla devozione spirituale. </p>
<p><sup>172</sup> Solstizio / Quando la vera luce appare, / l'intero pianeta si volge a guardarla. / Il solstizio d'estate coincide con il periodo di massima luce. E' un giorno di estrema forza. L'intero pianeta è completamente rivolto verso lo splendore solare. Questo grande culmine non è nulla di statico, né di permanente. Semmai, assomiglia più ad un punto appena percettibile. Il sole appare immobile. Il suo movimento diurno sembra quasi cessare. Ieri era ancora in viaggio per arrivare qui; domani inizierà una nuova fase del suo ciclo. I seguaci del Tao celebrano la giornata per rammentare a se stessi i cicli dell'esistenza. Essi sanno che in tutti i cicli esiste una destra e una sinistra, un sopra e un sotto, uno zenith e un nadir. Oggi il giorno supera la notte, ma quest'ultima tornerà gradualmente ad affermarsi. Nella vita, tutto è ciclico. E tutto è equilibrio. Celebriamo, dunque, ma senza orgoglio. Poiché ogni qualvolta festeggiamo un grande successo, la sua antitesi è già in avvicinamento. Analogamente, non lasciamoci intristire dalla cattiva sorte poiché, ogniqualvolta soffriamo, l'antitesi della sofferenza è già prossima. Chi sa come raggiungere il picco di ogni ciclo senza lasciarsi abbattere, è il più grande dei saggi. </p>
<p><sup>173</sup> Rinuncia / Il piacere del vino, / l'intossicazione dell'amore, / l'ossessione del lavoro, / l'ansia per i bambini, / la sofferenza dell'età. / Quando cesserà questo ardente bramare? / In origine era il nulla, e al nulla torneremo. La differenziazione è il risultato del rapporto fra opposti cosmici. La vita umana è stemperata nella complessità, e questa costante diversità è faticosa e destabilizzante. Noi stessi peggioriamo i problemi con le nostre passioni ed ambizioni. Ci intossichiamo, indulgiamo in piaceri sessuali, agogniamo una carriera di successo, dedichiamo decenni alla cura dei nostri figli. E alla fine, eccoci intrappolati fra le zanne della vecchiaia, sempre più impediti, finché non ci restano che dolori, infermità e senilità. Il dovere è qualcosa di inevitabile, ma non occorre che ci oberiamo di ulteriori responsabilità. Rendiamo semplice la nostra vita. Rinunciamo il più possibile. Abbandoniamo brame e desideri superflui. Lasciamoci alle spalle gli ornamenti della ricchezza e del successo. Rivolgiamoci verso il divino che è fonte di conoscenza, gioia e soddisfazione. </p>
<p><sup>174</sup> Venerazione / Possiamo venerare gli dèi, / ma non il Tao. / Venerare il proprio dio è più bello che essere amanti, più gratificante che darsi alle feste, più importante che adorare mammona. Ci offre riparo migliore di qualunque palazzo. Una giusta venerazione è estatica e gioiosa. Se consideriamo l'adorazione un gesto dal valore limitato, rischiamo di perdere di vista il divino. Agli inizi, possiamo volgere le spalle ai nostri dèi in qualsiasi momento. I seguaci del Tao sanno che il Tao non è il dio sull'altare, e dunque scorgono il loro dio in tutte le loro azioni, senza mai perdere di vista il divino. Si possono venerare gli dèi, ma non il Tao. Perché? Perché gli dèi ci guidano verso cose buone e ispirano la nostra devozione. Ma, per quanto magnifico tutto ciò possa sembrarci, in confronto all'eternità del Tao è ancora poco. Il Tao è privo di definizioni, di limiti, di coscienza personale e individuale. Per questo venerare il Tao non ha senso: i nostri sforzi si perderebbero in un mare infinito. Non esiste modo di supplicarlo, poiché esso non ci risponderà. E non vi è modo di adorarlo, poiché esso non fa sfoggio di alcuna gloria. Né vi è unione estatica con esso, in quanto privo di differenziazione. Il Tao è grande. Il Tao è eterno. Tutto quanto esiste di piccolo e limitato - persino la venerazione - in esso scompare. Possiamo entrare nel Tao solo per diventare parte della sua illimitatezza. </p>
<p><sup>175</sup> Diversità / Gli dèi hanno molte facce, / ma la vera divinità non ne ha alcuna. / Esistono così tanti dèi al mondo! I seguaci del Tao hanno il loro pantheon. I buddhisti, gli indù e i fedeli di altre religioni ne hanno altri. La tradizione islamica e quella ebraico-cristiana sono monoteiste, ma al loro interno proliferano sette estremamente diverse. I seguaci del Tao affermano che ognuno di noi vede il divino a modo proprio. Esiste dunque un unico dio, o ne esistono molti? Fra coloro che seguono il Tao alcuni sostengono che, se gli dèi esistono, allora chiunque è un dio. Noi siamo dio. In cielo non c'è proprio nessuno, e siamo solo noi a vivere la nostra vita. Non importa quale sia la nostra visione religiosa: gli dèi esprimono solo una preferenza individuale, e in ultima analisi sono un modo per manifestare la consapevolezza di noi stessi, Ma, al di là di tutte le differenze, esiste qualcosa, e questo qualcosa è l'assoluto. Ciò che è assoluto è privo di forma. Per questo il Tao non ha volto né nome. Non possiamo considerarlo il nostro dio. Equivarrebbe a dargli una forma e a trascinarlo nel nostro mondo di cose nominabili. Se usiamo la parola Tao è solo per comodità, ma di fatto ci riferiamo sempre a un mistero insondabile. Sinché vivremo nel mondo del-' la diversità, si tratti del ritmo convulso della nostra carriera professionale o del culto di tutti gli dèi del mondo, non saremo con il Tao: lo raggiungeremo solo quando avremo abbandonato la varietà dell'esistenza per trovare l'assoluto privo di forma. </p>
<p><sup>176</sup> Dedizione / Immaginate una scultura / a cui lavorare ogni giorno. / Se vi fermate, la bellezza / gradualmente svanirà. / Cosa accadrebbe se stessimo lavorando a una magnifica scultura, ma il nostro materiale si deteriorasse a ogni pausa? Purtroppo, è questa la sfortunata natura del nostro cammino spirituale. Non possiamo mai smettere di cercare di purificarci, di migliorarci, di rinsaldarci e di coltivare il divino che è in noi. Un giorno otteniamo buoni risultati, ma appena sospendiamo i nostri sforzi ecco che subito scivoliamo all'indietro. Perciò dobbiamo darci da fare sempre e su ogni piano: fisico, mentale e spirituale. La nostra vigilanza non deve mai venire meno. La nostra determinazione non deve mai vacillare. Paradossalmente, non esistono traguardi. A convincerci che dobbiamo fare qualcosa è solo la nostra mente. Siamo già puri. Siamo già sacri. Ma viviamo in un mondo inquinato, abbiamo pensieri egocentrici che ci separano costantemente dal vero Tao, e non ci è dato di conservare il nostro stato di purezza senza per questo smettere di essere attivi nel mondo. Se raggiungessimo i livelli più alti del Tao, un osservatore esterno penserebbe che siamo in trance, e ci sarebbe impossibile interagire con gli altri. Se dunque ricerchiamo la spiritualità nel mondo moderno, non dobbiamo mai smettere di coltivare la nostra purezza. Dal momento che non siamo in unione con il Tao, dobbiamo lottare costantemente contro le impurità del mondo. </p>
<p><sup>177</sup> Sfortuna / Lo sfortunato è uno spettro senza radici / che incede come un angelo impazzito. / Passi insolenti di chi, cacciato dal cielo, / deve ora trascinarsi nella polvere, / quasi non fossero bastate / mille precedenti vite. / Dove ha il cuore? E dove l'anima? / Chiamarla volontà celeste / è una risposta meschina. / C'era una volta un dio che commise un crimine. Per punizione, fu ricacciato sulla terra a patire i travagli dell'esistenza umana. Di fronte a chi è più sfortunato di noi - un senzatetto per la strada o una persona brutta e impopolare - siamo certi non si tratti di cm dio scagliato su questo folle pianeta? La cattiva sorte è una colpa personale? La spieghiamo in termini di moralità, destino, reincarnazione o giustizia cosmica? Nemmeno le parole dei santi offrono conforto alla sofferenza umana, dunque perché farne addirittura una colpa? Anche quando la differenza è grande, non dovremmo mai sentirci superiori ai nostri simili. Nascondere il nostro disprezzo è buona cosa; capire che facciamo tutti parte della stessa famiglia, significa provare compassione. </p>
<p><sup>178</sup> Infanzia / No. No. No. / Così si rovina un bambino. / Spesso i bambini rappresentano uno degli aspetti più preziosi della vita, eppure vengono di frequente maltrattati. Se siamo genitori, il nostro compito principale è allevare i nostri figli traumatizzandoli il meno possibile. E' essenziale mantenersi fermi, coerenti e pazienti. Senza dubbio vi saranno momenti in cui, per prevenire errori e cattive abitudini, dovremo correggerli; ma di fronte alla curiosità, alla personalità e all'iniziativa di un bambino non dovremmo mai assumere atteggiamenti scoraggianti. In questi casi, dire di no è sbagliato. Vi è una leggenda che parla di un ladro che penetrò in paradiso per rubare le pesche dell'immortalità. Una volta tornato sulla terra, stava per mettersi a mangiarle quando incontrò due bambini. Stimolato dalla loro intelligenza, pose loro un mucchio di indovinelli sui significati più profondi della vita, ed essi risposero con facilità e allegria. Il ladro decise così di dividere con loro le sue pesche, e tutti divennero immortali. Se la curiosità di quei bambini fosse stata repressa durante l'infanzia, avrebbero saputo ugualmente rispondere agli indovinelli? Se un ladro può mostrarsi gentile nei loro confronti, non possiamo forse farlo anche noi? E se ai bambini non fosse mai stata offerta l'occasione, sarebbero ugualmente diventati immortali? </p>
<p><sup>179</sup> Guerra / Le armi sono strumenti di cattivo auspicio / forgiate dall'ignorante. / Se il ricorso ad esse è inevitabile, / il saggio agisce con misura. /Il dolore più grande è essere veterani / e assistere alle atrocità dell'uomo. / Se prendiamo in mano un'arma, ne percepiamo intensamente la natura. E' lì a pregarci di essere usata. Uno strumento spaventoso, il cui unico scopo è la morte e la cui forza non dipende solo dal materiale di cui è fatto, ma anche dalle intenzioni di chi lo costruisce. E' triste dover ricorrere alle armi, ma a volte si tratta di una questione di sopravvivenza. Per il saggio, le armi sono l'ultima spiaggia: egli non si compiacerà mai di saperle usare, né esalterà la guerra. Quando la morte, il dolore e la distruzione colpiscono ciò che abbiamo di più sacro, il prezzo spirituale da pagare è altissimo. Ma la cosa che maggiormente ci addolora è assistere alla sofferenza degli altri. Il rimorso provocato dalla visione delle atrocità che l'uomo commette e dalla nostra impotenza ad aiutare le vittime non ci abbandona più. Se andiamo personalmente in guerra, siamo noi stessi a oltrepassare il limite: nella furia del combattimento, per sopravvivere, sacrifichiamo i nostri ideali, e questo ci cambia per sempre. Ecco perché nessuno ci tiene a essere un veterano. Riflettiamo bene, prima di andare incontro a un cambiamento tanto irreversibile: ad essere in gioco non è solo la nostra vita, ma la nostra stessa umanità. </p>
<p><sup>180</sup> Forza / Non si rinfila la spada nel fodero / se prima non ha assaggiato il sangue. / Un buono spadaccino / raramente sfodera la spada. / Molti secoli fa viveva un girovago perennemente inseguito da assassini. Era il migliore spadaccino del paese. I suoi nemici desideravano sfidarlo e vincerlo per guadagnarsi in questo modo una grande fama. Sebbene lo spadaccino si fosse da lungo tempo pentito di avere ucciso tanta gente e avesse rinunciato alla propria prerogativa, era ancora considerato il migliore. I nemici continuavano a cercarlo, e ogni volta egli li sconfiggeva usando quanto trovava a portata di mano: ombrelli, ventagli, bastoni. Ma non sfoderava mai una vera spada, poiché armato sapeva di essere letale. Allo stesso modo i saggi conservano la propria umiltà, affinché nessuno possa sentirsi sfidato. Laddove possibile, essi evitano il conflitto. Se sono i guai a cercarli, si difendono solo con il minimo dì forza indispensabile. Fare più di così significa cadere nell'eccesso. </p>
<p><sup>181</sup> Asse / La mente è una ruota che gira / intorno all'ombelico, al cuore, / alla gola e alla testa. / L'albero di trasmissione è il vuoto. / Se il percorso è ostruito, / l'energia non può fluire. / La gente va in cerca del sacro e si sente dire che il sacro è dentro ognuno di noi. A volte è difficile capire fino a che punto le parole dei saggi siano da intendere in senso letterale. Per loro la mente esiste, oltre che all'interno del cervello, in altre parti del corpo. I seguaci del Tao chiamano questi centri, nella persona media poco sviluppati, chakra o ruote. Per mezzo della meditazione possiamo arrivare a conoscerli, e a trarne una forza tanto profonda da renderci letteralmente divini. Il concetto di vuoto è al centro di molte filosofie, inclusa quella del 'Fa°. Tuttavia, spesso sembra essere qualcosa di assolutamente astratto. Qui il vuoto ha un ruolo funzionale. Il percorso che mette in comunicazione i vari centri energetici della mente assomiglia a un lungo albero motore che parte dal perineo e termina alla sommità del capo. Se questo albero non fosse vuoto, o cavo, l'energia sacra del corpo non potrebbe fluirvi. La varietà della vita non è che una manifestazione della nostra mente espressa dalla rotazione delle diverse ruote che conteniamo. Quanto più esse girano, tanto più le circostanze e il pensiero si fanno complessi. Ciononostante, se desideriamo ottenere semplicità e tranquillità non abbiamo che da spostarci al centro della mente che si muove, là dove sono il vuoto e l'immobilità. Per questo si dice che la varietà viene dalla rotazione delle ruote e le origini dal vuoto centrale. </p>
<p><sup>182</sup> Corso / Se spostiamo i macigni, / anche il fiume devierà il suo corso. / A parte qualche occasionale alluvione, persino il più impetuoso dei fiumi continua a scorrere nel suo letto originario, fluendo attraverso le fenditure tra i massi e gli scogli. Se costruiamo una diga, o nuovi argini artificiali, se ne spostiamo i macigni sul fondo, esso prenderà a seguire un corso diverso. Addirittura, se la terra si spostasse abbastanza da permetterlo, potremmo riuscire a farlo scorrere a ritroso. Lo stesso vale per il corso della nostra vita: quando i riferimenti fissi vengono spostati, anche le situazioni cambiano. Se ci trasferiamo in un'altra città, la nostra vita si modifica. Se sposiamo una persona piuttosto che un'altra, la nostra vita sarà diversa. Se apriamo un'impresa in una zona ricca, gli affari saranno fiorenti. Se scegliamo una casa in un'area non inquinata, vivremo sani. Se disponiamo i mobili nella maniera giusta, staremo più comodi. Se mangiamo correttamente, vivremo più a lungo. In breve, i seguaci del Tao sanno che il corso della vita può essere influenzato e, in certa misura, manipolato semplicemente alterandone i parametri. La vita è il flusso stesso dell'energia. E' l'aria che respiriamo, la forza che governa il tempo meteorologico, la potenza dell'unione fra le menti. E' ciò che fa scorrere le acque del fiume, che fa battere il nostro cuore, che produce l'azzurro del cielo. Questo flusso di energia si muove incessantemente in base ai punti fissi esistenti in ogni singolo momento. Per questo, manipolando i punti cardinali della nostra vita possiamo modificarne il corso. La libertà di scegliere e cambiare è nelle nostre mani. </p>
<p><sup>183</sup> Metà / Chi raggiunge il centro / domina il tutto. / Siamo giunti al 183esimo giorno, la metà esatta di 365. Ogni volta che raggiungiamo il centro di qualcosa, possiamo dominare il tutto come meglio crediamo, Nel gioco degli scacchi, chi riesce a portarsi al centro della scacchiera si trova generalmente in posizione di vantaggio. Chi riesce a raggiungere l'occhio del ciclone, è salvo. Chi si apre la strada verso il centro, in genere prende la decisione più saggia. Prima e dopo di oggi vi sono 182 giorni, e insieme formano un anno. In un numero pari non esiste centro: sono i numeri dispari a essere dinamici. E' bene individuare mete e parametri in ogni campo della vita. Definiamo lo scopo di ciò che facciamo: sapremo così quando avremo raggiunto il centro, e perseverare ci sarà più facile. </p>
<p><sup>184</sup> Luogo / Deserto: visioni. / Tropico: possessione. / Foresta: alchimia. / Montagne: ascetismo. / In tutto il mondo, i luoghi in cui si pratica la spiritualità sono particolarmente significativi. Nei deserti del Medio Oriente, i santi ebbero visioni. Ai tropici, gli stregoni ricorrevano alla possessione degli spiriti. Nelle foreste dell'Europa e dell'Asia, gli alchimisti perfezionarono le loro arti. Sull'Himalaya, i saggi si rifugiarono a praticare l'ascesi. Naturalmente non si tratta degli unici luoghi utilizzati allo scopo, rea il fatto che determinate pratiche siano legate a posti particolari non è una semplice coincidenza. Basta recarsi in uno qualsiasi di questi luoghi per avvertire quale essenza vi ispirò intere generazioni. Perciò occorre sviluppare sensibilità verso i luoghi in cui ci situiamo nel mondo. Scegliere un luogo spirituale richiede sottigliezza. Se non conosciamo la scienza della geomanzia, faremo meglio a recarci in un posto già famoso per favorire il raggiungimento dell'obiettivo che ci riproponiamo. Dopodiché restringeremo il campo di scelta a seconda delle nostre impressioni. Se avvertiamo una sensazione di profondo benessere, se sentiamo che le piante e gli animali di una certa zona prosperano e che il clima non vi subisce sbalzi nocivi per la nostra salute, allora è A posto che fa per noi. Trasferirci qui ci darà sostegno e giovamento. Ma nessun luogo è per sempre. Nel momento in cui percepiamo che il flusso di energia si è spostato altrove o che qualcuno dà inizio a opere che rovinano la zona, cerchiamo un nuovo luogo carico di vitalità. I seguaci del Tao raramente hanno dimora fissa. Essi preferiscono spostarsi per seguire costantemente il corso del Tao. </p>
<p><sup>185</sup> Fiamma / Entrate nella caverna / dalle pareti intricate. / Cercate la fiamma viva / che si alimenta di sangue. / Il cervello è un oggetto fisico che genera energia mentale. Assomiglia a un intrico, a una tela fitta e inconoscibile. E' una massa di emozioni, ricordi, istinti, reazioni e pensieri. Qualsiasi cosa entri nel suo ambito di conoscenza, viene filtrata dal suo nucleo oscuro. L'energia si dirama in scintille più veloci del fulmine, e tuttavia molte sono le zone ancora sopite, inutilizzate, quasi pietrificate dal tempo. Procedendo con metodo appropriato, possiamo arrivare al centro del cervello. Per usare una metafora, quest'area assomiglia a una caverna attraversata da un fiume sotterraneo. E' un fiume che può essere acceso da una scintilla spirituale, e trasformarsi così in un letto di fiamme. L'illuminazione da esso generata è energia spirituale. La si può utilizzare per ringiovanire il cervello e integrare i limiti posti alle nostre normali capacità mentali. I metodi che si occupano della mente considerandola solo dal punto di vista fisico si dimostreranno sempre lacunosi, così come affrontare la vita ricorrendo esclusivamente alle facoltà fisiche mancherà sempre di fornirci risposte definitive. Solo accendendo un fuoco vivo dentro di noi potremo danzare con spontaneità e rapidità sufficienti ad assecondare il ritmo della vita. </p>
<p><sup>186</sup> Punto / Rendere la mente / un singolo punto. / La chiave per qualsiasi meditazione è focalizzare la mente su un unico punto. Esistono molti metodi per farlo: dal canto, all'ascolto dei testi sacri, a procedure di tipo contemplativo. Ma il risultato finale non cambia. L'essenziale è concentrare al massimo la mente. Un punto occupa una posizione definita nello spazio ma non possiede né forma né dimensione. Un punto segna un luogo nel tempo, come ad esempio un punto di partenza. Un punto è l'essenza stessa di qualcosa, come il punto centrale di un'idea. Un punto è una coordinata per la navigazione. Un punto è il centro dominante, come nel punto di fuga della prospettiva. Un punto determina la nostra visione, come un punto di vista. Una volta resa la mente un singolo punto, essa si veste degli attributi sopra citati. La mente non focalizzata si disperde invece all'interno di un'area molto vasta: i pensieri sono separati, le energie disordinate ed essa non può procedere in alcuna direzione chiara. E' una mente in balia di ogni sorta di influenze, cui basta pochissimo per restare disorientata. Risultato di ciò sono la confusione, l'ignoranza, l'infelicità e l'impotenza. Una mente ben concentrata è pronta a ricevere qualsiasi cosa e può resistere in tutta tranquillità. Non è esagerato dire che il mondo le gira intorno, poiché essa non deve più arrancare dietro le apparenze. </p>
<p><sup>187</sup> Artista / Affrontare il foglio bianco / è il terrore dell'artista. / Quando un artista crea, assomiglia a uno sciamano. L'ispirazione gli giunge come un dono. I seguaci del Tao fanno Io stesso. La loro consapevolezza del Tao non è nulla di chiaramente formulato, né qualcosa che essi possiedono: è il Tao ad andare a loro come un dono. Per questo le arti e il Tao sono così saldamente alleati: perché l'atto del ricevere e dell'esprimere è il medesimo. Proprio come un artista teme l'incapacità di fare arte, così il seguace ha il terrore di non sentire più il Tao. Spesso le circostanze ci impongono di creare: come atleti sul campo di gara, come oratori di fronte a un pubblico, come musicisti sul palcoscenico, come cuochi ai fornelli o genitori alle prese coi figli. In che modo mantenere vivo il flusso? Alcuni cercano di farlo conducendo una vita ordinata e regolare, altri mantenendosi costantemente attivi. Ognuno di noi è diverso, dunque non esiste nulla di assolutamente giusto o sbagliato. L'unica cosa che conta è sentire il Tao e tenere questa percezione in vita il più a lungo possibile. Se riusciamo a scoprire ciò che vi è di speciale e nascosto in noi, e a imparare ad esprimerlo, allora conosceremo il Tao. </p>
<p><sup>188</sup> Aiuto / Non cerchiamo buone azioni da compiere, / ma se una si offre a noi, non rifiutiamola. / Se incontriamo qualcuno che soffre, / è nostro dovere aiutarlo. / A cosa serve coltivare se stessi e la saggezza, se poi teniamo tutto per noi? La conoscenza va usata, e se possiamo metterla al servizio di qualcuno, dobbiamo farlo. Una volta viveva un uomo che ogni giorno pregava un particolare dio fra i molti del tempio. Dopo un po' si accorse che l'incenso che accendeva si diffondeva ovunque: altri dèi traevano dunque vantaggio dai suoi sforzi! Costruì quindi un cono di carta per coprire l'incensiere, affinché il fumo venisse diretto solo verso le narici del suo dio. Purtroppo, in questo modo il volto del dio si annerì. I seguaci del Tao credono nell'uso dei sedici attributi a favore degli altri: pietà, gentilezza, pazienza, non attaccamento, controllo, abilità, gioia, amore spirituale, umiltà, riflessione, tranquillità, serietà, sforzo, emozioni controllate, magnanimità e concentrazione. Ogni volta che ci capita di aiutare qualcuno, facciamo appello a queste qualità. Il sacrificio di sé, va notato, non è compreso nella lista. Non occorre distruggersi per aiutare il prossimo: l'unico dovere che abbiamo nella vita è di portare a compimento il nostro viaggio lungo il Tao personale. Ma se offriamo conforto a coloro che percorrono il nostro stesso cammino, avremo già fatto il massimo che ci è concesso. </p>
<p><sup>189</sup> Vittoria / Si può essere marziali e spirituali al contempo? / Si può sconfiggere l'avversario finale? / Essere marziali richiede disciplina, coraggio e perseveranza. Non è solo questione di uccidere: mancando di guardare al di là di questo angusto aspetto del guerriero, la gente trascura tutte le eccellenti qualità legate al suo allenamento. Un guerriero non è un assassino crudele. Il guerriero è un protettore di ideali, di principii e dell'onore. Il guerriero è nobile ed eroico. Nel corso della vita incontrerà numerosi avversari, ma il nemico vero, l'avversario finale, è il suo stesso io. Nella personalità di chi combatte dimora un esercito di demoni che vanno sconfitti: la paura, la pigrizia, l'ignoranza, l'egoismo, l'egocentrismo e molti altri. Parlare di «potere sugli altri» non ha alcun senso. La vera natura della vittoria sta nel superare i propri difetti. Per questo nelle iconografie di tante religioni è contemplata la figura del guerriero. Ma non si tratta di immagini che esprimono l'idea di dominio sugli altri. Esse sono piuttosto simboli dello slancio e della determinazione di cui abbiamo tutti bisogno per sbaragliare i nostri demoni interiori. </p>
<p><sup>190</sup> Resistenza / Nell'arena non arrendiamoci / all'aggressore. / Fuori dall'arena affermiamo la compassione. / Viviamo in un mondo e in una società competitivi. Il Tao utilizza la metafora del guerriero per fare fronte a questa lotta. I guerrieri non si arrendono mai all'avversario. Possono spostarsi di Iato, ma senza mai cedere il passo. Avvocati, ufficiali di polizia, vigili del fuoco, medici, uomini d'affari, atleti: chiunque è in competizione con altre persone o con le forze naturali. Tuttavia esistono un modo giusto e un modo sbagliato di competere. Evitiamo l'ira e l'ingordigia: usiamo la concentrazione e la consapevolezza. Queste ultime sono inoltre necessarie al cammino spirituale. Per questo il seguace del Tao include la modalità guerriera nella propria preparazione. Il guerriero e il saggio cercano entrambi di trascendere le emozioni e la meschinità, di perfezionarsi e di condurre una vita all'insegna della verità profonda. Usciti dall'arena, non dimentichiamo mai di essere gentili. Lasciamoci alle spalle la competitività aggressiva. Dobbiamo continuare a coltivare consapevolezza, riflessi e concentrazione, ma l'espressione di questo sforzo sarà diversa: la nostra compassione non deve venire meno. Per questa ragione la modalità guerriera e la modalità del Tao, una volta combinate, costituiscono il massimo simbolo della versatilità. Il seguace del Tao che riesca in questa impresa padroneggia gli estremi dell'universo. </p>
<p><sup>191</sup> Campi / Adoriamo coltivando nove campi. / Dieta. Erbe. Abbigliamento. Recitazione. / Movimento. Meditazione. Creatività. Insegnamento. / Ma soprattutto: compassione. / Adorare non significa mostrare deferenza nei riguardi di un dio. Si tratta piuttosto di sviluppare qualità divine in noi stessi. Ciò è possibile se ci impegniamo a coltivare nove campi: La dieta dovrebbe essere morigerata, sana e a base di alimenti vivi. Se vogliamo trarne sostegno, nutriamoci di ciò che ha a propria volta sostenuto la vita. Impariamo a usare le erbe, poiché esse curano e conservano la buona salute. Indossiamo abiti modesti e di fibre naturali. Il modo in cui ci vestiamo è espressione del nostro stato mentale. La recitazione comprende preghiere, canti e anche la pratica del silenzio. Ciò che diciamo si trasforma in realtà. Muoviamoci, facciamo un po' di esercizio ogni giorno. Tutto l'universo si muove, e così dovrebbe poter fare l'energia del nostro corpo. Meditiamo quotidianamente; se possibile, una volta al mattino e una alla sera. Soltanto così raggiungeremo la tranquillità e trionferemo sui dilemmi che ci affliggono. Siamo creativi. Così facendo offriremo il nostro contributo al mondo ed eleveremo la nostra anima. Formiamoci una buona istruzione. Facciamo tesoro di ciò che impariamo e conserviamolo per poterlo offrire ad altri. Non bisogna mai essere gelosi di ciò che si sa. Ma soprattutto, coltiviamo la compassione. E' il punto di forza contro ogni male e la più grande apertura dello spirito. La gente domanda: «Qual è il modo giusto per adorare?» La risposta e: coltivare questi nove campi. 203 </p>
<p><sup>192</sup> Mortificazione / L'autodisciplina porta / a condizioni spirituali superiori / solo se praticata / con discernimento. / Più chiara è la meta, / maggiore è il risultato. / Occorre distinguere fra disciplina finalizzata e disciplina cieca. La prima non è che un mezzo per raggiungere un fine, e dunque è sana. La seconda non è sostenuta da un vero scopo e perciò si trasforma in fanatismo. In passato molti amanti della spiritualità credevano nella severa pratica dell'ascetismo. Si flagellavano, vivevano in grotte fredde e umide, si immobilizzavano in posizioni scomode e innaturali, digiunavano per periodi rischiosamente lunghi. Troppo spesso, queste persone perdevano di vista i loro obiettivi. Essere disciplinati è necessario, ma non dobbiamo mai dimenticarci del nostro significato interiore. Per condurre una vita austera accompagnata da una comprensione chiara di come e perché facciamo certe cose non è necessario osservare pratiche esoteriche. Pochi di noi rifiutano di affrontare qualche fatica o travaglio in più, se sanno di poterne trarre un beneficio. E proprio di questo si tratta, quando parliamo di disciplina e mortificazione: di qualche fatica in più per migliorare la nostra vita. </p>
<p><sup>193</sup> Immediatezza / Quando ci laviamo il viso, riusciamo a scorgere il nostro vero io? / Quando uriniamo, riusciamo a ricordare cos'è la vera purezza? / Quando mangiamo, riusciamo a ricordare i cicli di tutte le cose? / Quando camminiamo, riusciamo ad avvertire la rotazione dei cieli? / Quando lavoriamo, siamo felici di ciò che stiamo facendo? / Quando parliamo, le nostre parole sono prive di malizia? / Quando compriamo, siamo consapevoli dei nostri bisogni? / Quando ci imbattiamo nella sofferenza, offriamo aiuto? / Quando ci troviamo di fronte alla morte, restiamo lucidi e impavidi? / Quando siamo in conflitto, cerchiamo di riportare l'armonia? / Quando siamo con i nostri cari, esprimiamo il nostro affetto? / Quando alleviamo i figli, siamo fermi ma dolci? / Quando affrontiamo i problemi, siamo tenaci e lungimiranti? / Quando finiamo di lavorare, ci concediamo un po' di riposo? / Quando ci prepariamo a riposare, sappiamo come placare la nostra mente? / Quando dormiamo, scivoliamo nel vuoto assoluto? </p>
<p><sup>194</sup> Ricerca / Dov'è il Tao in questo momento? / Dite che è tutt'intorno a me, ma io / non vedo che cose, non sento che il battito del mio cuore. / Potete mostrarmi il Tao senza ragionamenti? / Potete aiutarmi a vederlo qui e ora? / Potete aiutarmi a sentirlo oltre ogni dubbio? / Dite che il Tao è al di là dei sensi, / ma come faccio a sapere che esiste? / Dite che il Tao è al di là delle definizioni, / e allora come potrò capirlo? / E' già abbastanza arduo capire l'economia, le mie relazioni, / la stranezza di quanto accade nel mondo, il crimine, la violenza, / la droga, la repressione politica e la guerra. / Con tutte queste cose che occorrono anni a sondare, / come posso comprendere qualcosa di incolore, / privo di nome e di gusto, qualcosa di intangibile e di silenzioso? / Mostratemi il Tao! Mostratemelo! / Guardiamoci dentro, oltre il corpo fisico: abbiamo tutte le facoltà per farlo. Distogliamo la mente dagli impulsi sensoriali, e scopriremo un nuovo modo di percepire. All'interno di esso, sentiremo il Tao. Una volta imboccata questa strada, troveremo il Tao e smetteremo di dubitare della sua esistenza. </p>
<p><sup>195</sup> Gratitudine / Quando beviamo l'acqua, / ricordiamoci della fonte. / Se abbiamo raggiunto un solido livello di comprensione spirituale, ci ritroviamo costantemente consapevoli delle cose più sottili della vita. Se ci lasciamo distrarre da cose di poco conto, non raggiungiamo mai uno stadio di consapevolezza profonda. Le occasioni spirituali non coincidono solo con i grandi festeggiamenti religiosi o i momenti eroici della vita. Ogni singolo istante del nostro quotidiano, ogni minimo dettaglio dovrebbero costituire una celebrazione della nostra comprensione. E anche il più piccolo dei nostri gesti dovrebbe essere permeato da un profondo rispetto. Una delle nostre azioni principali è bere acqua. Senza di essa, non sopravviviamo. L'acqua ci purifica, ci rinfresca ed è una componente essenziale di quasi tutti i processi biologici. Ma, mentre la beviamo, siamo consapevoli della sua funzione? Pensiamo alla fonte da cui proviene e a tutti gli sforzi che ci hanno reso possibile accostare le labbra a questo bicchiere? Spiritualità non significa dare per scontate le cose. Semmai il contrario: ricordare in che modo tutto ciò con cui veniamo a contatto rientra in uno schema più grande. Riconoscere la preziosità delle cose quotidiane. E serbare intatta la nostra gratitudine verso il bello e il brutto della vita. </p>
<p><sup>196</sup> Mandala / Cosa ho fatto oggi? / Esercizio fisico. Ho salutato / un amico in partenza. / Sono andato al mercato, ho mangiato. / Quindi una passeggiata. / E ho portato fuori la spazzatura. / Ho letto un po'. Ho meditato. Ho dormito. / Questo è stato il mio mandala. / Normalmente un mandala è un diagramma o un dipinto usato per la meditazione. Nel secondo caso, si tratta in genere di un disegno estremamente complicato e dai colori brillanti. Partendo dal perimetro esterno dell'immagine e aprendosi gradualmente la strada verso l'interno (talvolta fermandosi in certi punti per contemplare), chi medita si lascia completamente assorbire. Una volta raggiunto il centro, i pensieri egoistici dovrebbero ormai essere scomparsi e le profondità della mente dovrebbero essersi aperte. Altre religioni utilizzano spunti diversi: la messa, il canto, i sacramenti, la recitazione delle sacre scritture, la contemplazione. Anche questi possono essere dei mandala - oggetti di culto. Ma recarsi in chiesa o al tempio una volta la settimana, o leggere una pagina di un libro sacro al giorno, non basta. Il Tao può forse essere confinato entro rituali tanto semplici? No. Potremmo volare sino alle vette del cosmo, o immergerci negli abissi più profondi, nuotare da una parte all'altra dell'eternità, e non avere per questo ancora raggiunto i limiti del Tao. Perciò è necessario cercarlo quotidianamente. Ogni giorno dovremmo chiederci: «Come si è manifestato il Tao oggi?» Perché le nostre attività quotidiane sono i nostri mandala. Il Tao si rivela a noi in ogni nostra azione. </p>
<p><sup>197</sup> Soffocamento / Il giorno inizia e già / le prostitute battono la strada, / i drogati spiano funerei / gli angoli dei marciapiedi. / Una donna obesa, curva sotto il peso / di pochi passi, / supera un uomo che scava febbrile / tra i rifiuti di un cestino / il re degli ubriachi / nel regno dei piccioni. / Il cielo estivo è carico / di nuvole plumbee. / Il Tao è intorno a noi, ma a volte il peso delle nostre misere abitudini, delle cattive circostanze, o la nostra mancanza di contatto con la filosofia ci sono d'ostacolo. Sebbene ognuno abbia valore in quanto essere umano, non tutti sono ugualmente sensibili al Tao. La nostra vita trascorre all'insegna dell'ignoranza. Possiamo attraversare un ghetto e considerarci fortunati, ma dentro a ognuno di noi non sono forse accumulati spessi strati di sfortuna, confusione ed egoismo? Occorre dissiparli. Possiamo conoscere il Tao attraverso una progressiva purificazione e coltivando noi stessi. Tuttavia, vale anche il contrario. L'ignoranza può aumentare, farsi più densa e arrivare a soffocare la luce del nostro spirito. La luce dell'anima è chiara, ma ad oscurarla vi sono fitte nuvole di ignoranza umana. A che punto sono oggi i nostri sforzi per rendere più luminosa la nostra vita? </p>
<p><sup>198</sup> Conservazione / Non lasciamo cadere nemmeno un filo / senza che ce ne accorgiamo. / Non rastrelliamo foglie secche e scure / senza la dovuta accuratezza. / Pensate a quanto è stato difficile / per ogni cosa iniziare a esistere. / La frugalità viene esaltata da quasi tutte le culture, e a tutti è stato insegnato il valore della conservazione e della salvaguardia. Chi non spreca, senza per questo diventare avaro, è persona ammirevole. Ogni giorno possiamo prendere coscienza del concetto di conservazione. Dovremmo sempre riflettere se ciò che stiamo scartando può essere riutilizzato o riciclato; dovremmo valutare se le nostre spese sono assolutamente necessarie; dovremmo essere consapevoli se stiamo sprecando tempo e fatica in attività superflue. E non dovremmo mai fare violenza all'ambiente contaminandolo con rifiuti, sostanze nocive o attività ricreative deleterie. Ma conservare è impossibile se prima non comprendiamo a fondo la complessità dei cicli; analogamente, non attribuiremo mai il giusto valore a nulla se prima non ricorderemo quanto è prezioso questo qualcosa, e quanta fatica gli è costata iniziare a esistere. Per arrivare a conoscere veramente il rapporto che ci lega alle cose, dobbiamo preoccuparci di quella che sarà la loro prossima trasformazione - si tratti di una foglia avvizzita, di un fiore appassito, di un lago prosciugato. Vi è un tempo per la vita e un tempo per la morte. Anche noi siamo sottoposti ai medesimi cicli, con la differenza che all'interno di ogni singolo contesto disponiamo della possibilità di contemplare e agire. Fare ciò con grazia e consapevolezza è l'essenza di chi segue il Tao. </p>
<p><sup>199</sup> Interiorizzazione / La gente pensa di non dover imparare, / perché tante sono le informazioni disponibili. / Ma la conoscenza è qualcosa di più del possedere semplici informazioni. / Solo i saggi si muovono con sufficiente rapidità. / La quantità di informazioni disponibili al giorno d'oggi non ha precedenti. Nel Medioevo, pochi volumi potevano racchiudere in un'enciclopedia tutti i fatti noti, e un despota poteva controllare il popolo semplicemente isolando o distruggendo una biblioteca. Oggi la massa di informazioni ha raggiunto proporzioni oceaniche. Di fronte a una simile enormità, alcuni assumono un atteggiamento letargico. Pensano che, se tante cose sono effettivamente a portata di mano, non c'è alcun serio bisogno di imparare nulla. Queste persone escono e si procurano il necessario solo nel momento del bisogno. Ma la vita si muove troppo velocemente perché possiamo concederci di restare pigri. Così come il flusso di informazioni ha conosciuto una crescita esponenziale, il ritmo delle decisioni è andato enormemente accelerando. Non possiamo restare passivi: dobbiamo interiorizzare le informazioni e situarci in un punto preciso del flusso. Si dice che l'uomo medio sfrutta solo il dieci per cento delle proprie capacità mentali. Un genio il quindici. Dunque, se soltanto riuscissimo ad attivare per intero il nostro potenziale, potremmo restare al passo coi tempi. Essere al passo coi tempi significa infatti possedere cultura, determinazione ed esperienza. Non dovremmo mai smettere di imparare, né di esplorare o di imbarcarci in nuove avventure. Comportiamoci come gli antichi esploratori: ciò che essi scoprirono per sé supererà sempre di gran lunga ciò che i lettori riescono oggi ad acquisire attraverso le loro testimonianze scritte. </p>
<p><sup>200</sup> Scelta / Un versante della montagna è freddo e nebbioso, / l'altro caldo e torrido. / Scegliendo da che parte stare, / possiamo cambiare il nostro destino. / I seguaci del Tao parlano di destino. Lo definiscono come il corso o il disegno della vita, il modo in cui essa prende spontaneamente forma. Non pensano affatto a un insieme di circostanze preordinate. Non esiste copione da recitare su questo folle palcoscenico. Chi segue il Tao parla anche di collocazione, intendendo qualcosa di estremamente concreto, come il luogo in cui costruiamo la nostra casa o la nostra reputazione politica. A simili fattori viene attribuita una grande importanza. Immaginiamo per un attimo di ricevere un'offerta di lavoro in un'altra città, lontana dal posto in cui siamo nati. Ci trasferiamo con tutta quanta la famiglia: a questo punto la nostra vita cambierà? Proviamo a metterla in un altro modo. Se frequentassimo una certa scuola, la nostra educazione sarebbe diversa. Se svolgessimo una professione diversa, la nostra visione delle cose cambierebbe. Se vivessimo in un altro quartiere, saremmo persone diverse. Ogni scelta che facciamo ci cambia. Piccole o grandi, le scelte ci toccano in ogni minuto del giorno. L'ironia della vita è che si tratta di un viaggio di sola andata. Non possiamo tornare indietro, né fare paragoni fra strade diverse. Quando si tratta della nostra vita, non esistono esperimenti a doppio cieco. Per questo basterà la saggezza a guidarci. </p>
<p><sup>201</sup> Apparenze / Chi appare feroce, spesso è mite. / Chi sembra timido, spesso è maligno. / Guardiamo al di là delle apparenze; / mettiamoci in posizione di vantaggio. / In mancanza di esperienza, ci lasciamo facilmente ingannare dalle apparenze. Se un omone fa la voce grossa, subito lo giudichiamo volgare e bellicoso, ma in realtà potrebbe essere una persona gentile; partendo prevenuti rischiamo solo di lasciarci sfuggire le sue buone qualità. D'altro canto, quando incontriamo una donnina minuta e tranquilla il nostro atteggiamento tende a farsi compiacente; ma se alla fine si rivela una persona insidiosa, la nostra faciloneria accresce il nostro vittimismo. A volte le persone sono esattamente ciò che appaiono. Altre volte, non fanno altro che mostrarci una maschera. Gli esseri umani, come gli animali, dispongono di diverse strategie di sopravvivenza. Il colore, le movenze, l'odore e così via non sono che ingannevoli espedienti. Lo stesso vale per le persone: promettono grandi cose, ma raramente le realizzano. Dichiarano eterna un'amicizia, poi non si fanno più vedere. Si lasciano sfuggire promesse, ma stanno solo cercando un modo per approfittare del prossimo. Dobbiamo imparare a distinguere con chiarezza la personalità degli altri, senza lasciarci influenzare dall'apparenza esteriore. Mettiamoci dunque sempre in posizione strategica. Usiamo la nostra esperienza per sventare le trame degli altri. E' questo il modo di affrontare le apparenze. </p>
<p><sup>202</sup> Aspettative / Meditiamo senza pensare ai risultati. / Non aspettiamoci che le nostre ambizioni / si realizzino sempre; / soltanto allora la forza interiore / si manifesterà. / Nel mondo competitivo cerchiamo tutti di esprimere le nostre ambizioni, la nostra scaltrezza e aggressività: dobbiamo farlo per sopravvivere. Nel mondo meditativo, questi atteggiamenti sono inutili. Ciò che funziona bene all'esterno, non serve all'interno. Quando meditiamo, non dobbiamo aspettarci di trarne alcun guadagno. Se andiamo a caccia di risultati, i risultati ci sfuggiranno. Se invece sospendiamo le nostre ambizioni, i risultati cominceranno subito a manifestarsi. Sembrano discorsi assurdi, ma si tratta di verità empiriche ed innegabili. Se cancelliamo le nostre aspettative, riusciremo a sentire il divino. Più ci agitiamo e coltiviamo desideri egoistici, più ci ritroveremo frustrati. Quando la mente medita un guadagno, crea una barriera che automaticamente impedisce il conseguimento dei risultati in cui speravamo. La spiritualità è un modo di essere che trascende le macchinazioni e le fantasie della razionalità. Semmai coinvolge un aspetto della mente estraneo, e addirittura antitetico, alla sfera dei normali pensieri. Questo tipo di spiritualità è dunque raggiungibile solo sospendendo il nostro ragionare corrente. </p>
<p><sup>203</sup> Invisibilità / L'invisibilità è il migliore dei vantaggi. / Ma se costretti a un confronto, / usate tutte le vostre arti. / C'era una volta un venditore che commerciava in rimedi contro i reumatismi. Era un vecchio allegro che per anni non aveva mai abbandonato il suo posto sulla strada. Un giorno un giovane spaccone prese a stuzzicarlo e infastidirlo. Il vecchio cercò in tutti i modi di evitare il confronto, così alla fine il ragazzo si convinse di avere trovato un povero fifone di cui approfittarsi. Quando giunse il momento dell'attacco, il vecchio lo sconfisse con la boxe. Naturalmente, dopo quel giorno nessuno rivide mai più il venditore: aveva manifestato la propria superiorità nel momento critico, ma dopo essersi esposto scomparve. In questo mondo competitivo, mantenersi invisibili è meglio. Viviamo senza troppa ostentazione, cerchiamo di non attirare attenzione su di noi ed evitiamo di compiere gesti vistosi: non faremmo altro che provocare l'ostilità del nostro prossimo. I saggi ottengono ciò che vogliono senza mai suscitare l'invidia o il disprezzo altrui. Per loro, realizzarsi significa solo realizzare i propri desideri interiori. Tuttavia, in certe occasioni non si può fare a meno di dare prova di sé. Quando ciò è necessario, dobbiamo chiamare a raccolta tutte le nostre capacità e impegnarci al massimo. Diamo prova di noi solo quando le circostanze ce lo impongono, e cerchiamo pure di dimostrarci superiori: non sarà quello il momento di mettersi a chiacchierare di umiltà e filosofia. Occorrerà agire. Poi, torniamo subito a farci invisibili. </p>
<p><sup>204</sup> Traguardo / Più coltiviamo noi stessi, / maggiore è la riuscita. / Perché dubitare? / Una volta distanziati, / gli altri non possono raggiungerci. / All'inizio della nostra pratica del Tao possiamo avere l'impressione di fare scarsi progressi. Ci paragoniamo costantemente ai maestri e a chi è più avanti di noi, e spesso disperiamo di poter raggiungere il loro livello. Ma se siamo diligenti, non v'è dubbio che riusciremo nell'impresa. Una volta raggiunto il primo traguardo, potremo rilassarci un po' e osservare a che punto ci troviamo del nostro viaggio. Una delle constatazioni più gratificanti è che finalmente avremo raggiunto qualcosa che nessuno potrà più toglierci. La spiritualità è nostra: siamo noi a conservarla e ad apprezzarla. Nessun altro potrà mai accedervi, ma questo prezioso risultato continuerà a sostenerci e a guidarci. Godremo di una salute migliore e avremo consolidato una conoscenza irraggiungibile con altri mezzi. Quando arriveremo a questa sorgente, il terreno del nostro cammino spirituale si farà più solido. L'incertezza smetterà di perseguitarci. Chi mai potrà mettere in discussione ciò che abbiamo fatto? Solo noi l'avremo vissuto in prima persona. Una volta raggiunta questa pietra miliare, avremo il diritto di rallegrarci un po' e di indulgere brevemente alla nostra soddisfazione. Dopodiché riprenderemo il nostro viaggio. </p>
<p><sup>205</sup> Chiarezza / Riuscite a scorgere un suono? / A udire una luce? / A unificare i vostri sensi? / A rivolgervi all'interno? / Ciò che tutti cerchiamo è la chiarezza. Dimentichiamo le razionalizzazioni religiose e le spiegazioni elaborate: vogliamo solo chiarezza. Ciò che aborriamo è l'ignoranza. L'ignoranza ci confonde, ci porta sfortune e dolori e ci rende tristi. Se conquistiamo chiarezza, possiamo vivere con equanimità. E' un malinteso che la spiritualità conduca alla felicità perenne: la felicità perenne non esiste. Anche i saggi conoscono la tristezza, ma, diversamente dalla maggior parte di noi, la loro chiarezza mentale permette loro di vedere oltre le emozioni del momento. Essi guardano lontano, per questo felicità e dolore non fanno differenza per loro. La vera chiarezza è qualcosa di più dell'essere brillanti o saggi. Si manifesta attraverso la meditazione. Arriva quando riusciamo a unificare tutte le facoltà della mente nella magnifica luce dell'intuizione. E' difficile parlare di tutto questo in termini che non siano mistici. Il nostro linguaggio non ha confidenza con le frontiere dello spirito, perché pochi hanno visto questi limiti, e ancora meno li hanno descritti. Tuttavia, proviamo a farlo. Se uniamo il suono alla visione, creiamo la luce. Tale luce è il concentrato della forza della mente. Grazie a questa luminosità, la verità si rivela. </p>
<p><sup>206</sup> Disprezzo / Perché disprezzare gli altri? / Come potete essere tanto orgogliosi? / Per quanto vi siate realizzati, / esistono persone più avanti di voi / e più indietro di voi. / Tutti esseri in cammino, / tutte vittime della stessa esistenza, / tutti dotati di corpo, mente e spirito. / Nessuno è migliore. / Aiutate gli altri per tutte le volte / che siete stati ignorati. / Siate gentili con loro, per tutte le volte / che siete stati disprezzati. / Il viaggio dell'umanità è il viaggio dall'ignoranza verso l'illuminazione. Assomiglia a un'interminabile marcia di anime attraverso l'eternità. Se dunque facciamo parte di una coda infinita di anime, con quale diritto affermiamo che la nostra posizione è superiore? Se la fila non ha testa né coda, il posto che occupiamo non ha alcuna importanza. Perciò è da stolti guardare dall'alto in basso coloro che marciano alle nostre spalle. Essi occupano oggi quello che ieri era il nostro posto. Invece di provare orgoglio, dovremmo provare compassione. Se non riusciamo a tenere a mente questo, proviamo allora a pensare a tutti quelli che ci precedono: anche noi aspiriamo a raggiungere la loro posizione, e per farlo dobbiamo impegnarci seriamente. Certo, il mondo è pieno di ingiustizie. Ma perché peggiorare le cose? Di fronte a chi è meno fortunato di noi, esprimiamo compassione. Da chi è più avanti di noi, cerchiamo di imparare. Ogni altro sentimento è superfluo. </p>
<p><sup>207</sup> Evoluzione / Molecole organiche da nuvole cosmiche, / milioni di anni al centro dell'eternità. / Veniamo dallo stato primordiale; / la spiritualità è un prodotto / dell'evoluzione. / E' provato che gli esseri umani si sono evoluti da antichissime molecole base. Erano le molecole formate dai gas e dai processi generativi di stelle e pianeti. A loro volta, stelle e pianeti erano nati dai primi movimenti dell'universo. Quel primo istante dell'universo veniva dal nulla. Ci troviamo dunque sulla cresta di una particolare onda evolutiva. Restringendo il campo dalla dimensione cosmica alla situazione umana, la nostra mente rappresenta l'espressione finale di ciò che siamo. La spiritualità, l'espressione finale della mente. Si potrebbe dunque dire che la spiritualità non è una pura credenza, una costruzione mentale o una semplice opinione: casomai può essere considerata una funzione o un esito dell'evoluzione. Se la spiritualità non è che una funzione della vita, il profilo di un'increspatura cosmica, dove sta andando? Non lo sappiamo. Al pari dell'universo, essa continua a espandersi verso territori sconosciuti. Possiamo decidere di cooperare e seguire l'onda, oppure di ignorare la nostra spiritualità, e insieme a questa uno dei significati fondamentali della condizione umana. Solo scegliendo di partecipare all'intero processo della vita possiamo veramente realizzare la parte che ci spetta all'interno dell'evoluzione universale. </p>
<p><sup>208</sup> Essenza / Di fronte a un dipinto, / non soffermiamoci sulla sostanza del colore. / Di fronte a un artista, / non guardiamo quali pennelli usa. / Esplorare la vita nella meccanica delle cellule e delle molecole è come cercare di assaporare la bellezza di un dipinto analizzando il colore di cui è fatto. Da una prospettiva piuttosto angusta, potrebbe anche essere interessante; ma la cosa importante è arrivare ad afferrare l'idea che il quadro esprime. Perché preoccuparci esclusivamente della meccanica delle situazioni? E' come cercare il genio di un artista esaminando i suoi pennelli: è la sua mente, non i suoi strumenti, ad essere responsabile della bellezza del quadro. Allo stesso modo, la natura della vita non può essere compresa unicamente in termini di relazione tra forze meccaniche. Potremo coglierla meglio accostandoci all'essenza che si cela dietro la fisica, la chimica, la biologia, la matematica e tutte le altre scienze. Troppo spesso ci lasciamo ipnotizzare dai dettagli della vita, e così finiamo per trascurarla nel suo complesso. L'essenza della vita non sarà mai del tutto conoscibile, finché ci porremo nei suoi confronti come spettatori davanti a un panorama. La natura squisitamente essenziale dell'esistenza può essere compresa solo immergendoci completamente nel suo corso e diventandone parte. </p>
<p><sup>209</sup> Trappola / La vecchiaia si copre di cosmetici, / la sicurezza è cercata negli uomini, / la consapevolezza è rimandata al futuro. / La donna si consuma nel lavoro, / sopporta tensioni e fatiche, / sopravvive grazie ai calmanti, / proietta sciocche speranze sui figli. / Molti di noi si lasciano intrappolare da un'esistenza triste. «Che tragedia!» pensiamo, ma in realtà è la gente a farsi male da sola. Dovremmo tutti conoscere il corso della nostra vita, per affrontare meglio le decisioni che ogni giorno dobbiamo prendere. Alcuni non credono sia importante il modo in cui si agisce. Oppure si stringono nelle spalle credendosi vittime delle circostanze. Tutto questo non basta a giustificare una vita infelice. La malattia, lo stress, le separazioni, i problemi dei figli e la paura della morte ci rendono schiavi. I seguaci del Tao non vogliono fare questa fine: vogliono essere liberi. Sentirsi vittime non interessa loro. Perciò, nonostante la difficoltà del cammino, cercano costantemente di ampliare i parametri di riferimento della loro esistenza: non si lasciano sfruttare né schiavizzare, e per essere felici rifuggono la «normalità». </p>
<p><sup>210</sup> Variazione / Mai saltar fuori due volte dallo stesso buco. / Ognuno di noi desidera il successo. Non solo quello dato dai soldi, dal prestigio o dal potere: il semplice successo dato dalle cose che funzionano. Se il nostro hobby è il giardinaggio, siamo felici nel vedere i nostri fiori reagire bene alle cure che gli abbiamo dedicato. Se frequentiamo una scuola, desideriamo riuscire negli studi. Se siamo scienziati, speriamo che i nostri esperimenti diano buoni risultati. Tutti noi vogliamo il successo. Ma, di fronte a una riuscita, occorre grande coraggio per continuare a muoversi e superare i limiti raggiunti. La cosa si fa particolarmente evidente nel campo della creazione: arte, musica e scrittura. Conquistare il pubblico è difficile, e una volta scoperto qualcosa che funziona, è ancora più difficile staccarsene. Così ci ripetiamo, come quei musicisti la cui carriera consiste nel suonare sempre i medesimi pezzi. Ma, qualunque sia il nostro campo di attività, dobbiamo agire altrimenti. Mai saltar fuori due volte dallo stesso buco. Solo così potremo ottenere successo all'interno di una dimensione più ampia, anche quando i benefici materiali ci sembreranno inferiori. Spiritualità significa creatività. Ed è la creatività a darci il potere e la forza per seguire il Tao, a permetterci di rimodellare la nostra personalità rendendola un veicolo spirituale. Solo svariando ampiamente possiamo star dietro ai costanti mutamenti del Tao. Se desideriamo seguirlo, dunque, non aggrappiamoci a metodi e dogmi: l'importante è essere spontanei. </p>
<p><sup>211</sup> Assoluto / Dicono: «Tu sei dio». / Ma tutti lo sono. / Dicono: «Tutto è dio». / E allora perché / esistono le differenze? / Dicono: «Tutto è illusione». / Quindi anche dio lo è? / I seguaci del Tao sostengono che non esistono prove per dimostrare che fu dio a creare il mondo. Nessuna prova materiale: dunque, l'idea v per loro filosoficamente inaccettabile. Se dio è assoluto, argomentano, dev'essere uno e tutto, onnipotente, onnisciente e onnipresente. Naturalmente, qualsiasi cosa fosse distinta e separata non soddisferebbe tale premessa. Se vi fosse un dio e un mondo da lui creato, però, esisterebbero già due cose, e dio cesserebbe di essere assoluto. In conclusione, se esistesse un dio assoluto, non potrebbe esistere nulla di separato da lui. Tutto è dio. Anche noi siamo dio. Tuttavia non riusciamo a comprenderlo. Perché? Perché lo cerchiamo al di fuori di noi. Commettiamo l'errore di considerarci osservatori e di porre dio, come oggetto, al centro del nostro esame. Sfortunatamente, le nostre percezioni sono sempre condizionate dalla soggettività, e tutto ciò che dà fuori» chiamiamo dio non può esserlo perché non è assoluto. L'unica cosa che abbiamo scoperto è dunque qualcosa che esiste solo in relazione alla nostra percezione. Noi siamo dio. Per trovarne conferma, dobbiamo solo rimuovere la barriera della soggettività che ci impedisce di cogliere la nostra unità essenziale con il tutto. </p>
<p><sup>212</sup> Forma / All'inizio, è necessaria la forma. / Quindi occorre dissipare il dubbio / e l'inibizione. / Infine, la forma è celebrata con gioia, / e l'espressione diviene informe. / In qualunque campo di attività, compreso quello spirituale, occorre partire servendosi di strutture, procedure e forme particolari. Sebbene il principiante ammiri la virtuosità apparentemente priva di sforzo dei maestri, dovrà lasciar passare del tempo prima di poter raggiungere lo stesso livello. Prendiamo la danza. Lo studente deve insistere costantemente sui primi passi, isolandoli con meticolosa attenzione dal resto dei movimenti. Nonostante l'importanza accordata a tale procedura rischi di inibirlo ulteriormente, si tratta di una tappa necessaria. Alla fine, il ballerino imparerà a lasciarsi andare. I passi saranno ormai diventati parte naturale del movimento, e solo a quel punto la danza diverrà celebrazione gioiosa. Il nostro ballerino, così maturato, sembrerà danzare in maniera del tutto magica e spontanea, al punto da apparire privo di forma - o, più precisamente, sarà la forma a emergere in maniera fluida, aggraziata, originale e bella. Lo stesso vale per la spiritualità: all'inizio, le restrizioni e gli esercizi ci appaiono come una costrizione, ma alla fine raggiungiamo uno stadio in cui la meditazione scorre in modo assai spontaneo. Ogni giorno si presenta carico di novità, freschezza e meravigliose intuizioni. La bellezza del mondo si rivela per ciò che è, i dubbi svaniscono e la banalità della vita comune viene sostituita dalla maestosa grandiosità dell'anima. E' questa la vera assenza di forma. </p>
<p><sup>213</sup> Immigrato / La magia non funziona in questo posto. / La poesia ha perso ritmo e rime, / il cibo familiare è oggetto di curiosità, / e sguardi ostili sostituiscono gli affetti. / Essere immigrato / significa esser solo fra milioni. / Gli immigrati partono per molte ragioni, ma in generale si tratta sempre della ricerca di prospettive di vita migliori. Per questo essi affrontano i rischi legati all'incertezza, allo sfruttamento, alla discriminazione, all'ostilità, alla povertà e a volte persino alla separazione dai propri cari. Chi sopravvive a tutto ciò sviluppa una forza e una determinazione interiori che lo sosterranno sempre nei momenti di sofferenza. Conservare la propria spiritualità è un problema come un altro. Eccezion fatta per gli stadi più elevati, la spiritualità ha sempre un contesto culturale definito. (Esiste una spiritualità che trae forza dalla terra, dalla cultura e dal tempo: per questo quasi tutte le forme di magia non funzionano lontane dal loro luogo d'origine; esiste poi la spiritualità che ognuno porta dentro di sé, e un'altra ancora, più rara, che trascende qualsiasi tempo e luogo.) Gli immigrati cercano di conservare le proprie credenze originarie o di adattarsi a quelle del paese ospitante. La prima è un'impresa alquanto ardua: la nuova cultura è incompatibile con quella che hanno lasciato, e sosterrà la loro spiritualità solo a patto che si tratti di un culto già affermato. Nel secondo caso, gli immigrati devono accostarsi a un sistema completamente nuovo. Comunque sia, devono far fronte a un conflitto fra due culture, sino a raggiungere un livello spirituale in cui i riferimenti culturali perdono ogni significato. </p>
<p><sup>214</sup> Abbondanza / Il sole in cielo. / Grande abbondanza. / Suprema riuscita / nella transitorietà. / D'estate, il sole di mezzogiorno è più caldo e luminoso che mai. Simboleggia uno zenith, una realizzazione, un periodo di grande fulgore. Nell'ambito delle cose umane, sta per l'unione tra forza e chiarezza, da cui scaturisce luce brillante. Quando i tempi sono propizi, nulla può ostacolare l'abbondanza. Il periodo di abbondanza corrisponde a un momento favorevole per l'azione vigorosa. La luce brillante non illumina solo quanto vi è di bello, ma anche quanto vi è di brutto. Perciò, quando il male viene rivelato noi dobbiamo opporci ad esso. Sradichiamolo alla base e promuoviamo energicamente il suo contrario. L'abbondanza è motivo di celebrazione, ma i seguaci del Tao non abbandonano mai la cautela. Nessuno zenith può infatti conservarsi all'infinito, e il tempo dell'abbondanza precede sempre un inevitabile declino. Nella vita nulla è definitivo: per questo i saggi si rallegrano e godono dell'abbondanza. Ma già mentre traggono beneficio dal momento, si preparano per ciò che seguirà. </p>
<p><sup>215</sup> Declino / Una fredda nebbia illividisce il cielo, / le notti cominciano prima. / Tutti conoscono il declino, / ma pochi ne discernono la linea di confine. / Sebbene sia ancora estate e ci attendano altri mesi di caldo, possiamo già intuire che i cieli stanno tornando a farsi più bassi. Quasi impercettibilmente, il frutto matura sull'albero e le notti si allungano. E' ancora troppo presto per parlare di autunno, ma la prossima stagione sta già avanzando. Perché non ci prepariamo mai per il declino? Sappiamo tutti che si tratta di un fenomeno reale - conosciamo la caduta degli imperi, la vecchiaia degli eroi, l'indebolimento delle nostre facoltà - ma non sempre siamo consapevoli del suo avvicinarsi. Spesso ce ne accorgiamo anzi quando è già arrivato, facendoci così cogliere di sorpresa. Soltanto i saggi riescono a percepire l'attimo in cui le cose iniziano a cambiare. L'estate non se ne va in un giorno. Le nostre azioni vanno concertate con i tempi. Così come il declino dell'estate è graduale, anche le nostre azioni dovrebbero adattarsi al ritmo del cambiamento. Sebbene il declino sia ormai prossimo, dobbiamo misurare la velocità o la lentezza degli eventi. Se siamo troppo affrettati - come colui che, alla prima brezza, tira fuori il guardaroba invernale - reagiremo in maniera spropositata. Pensare al declino come a qualcosa di naturale e inevitabile è importante. Per questo non dovremmo caricarlo di una valenza emotiva. E' semplicemente qualcosa che accade: tutto qui. </p>
<p><sup>216</sup> Poesia / Tutto può essere materia di poesia: / un catalogo di attrezzi per la boxe, un collage di altre poesie, / la spirale di fumo dell'incenso, il pelo / di un cervo, vecchie scarpe scalcagnate, / il panorama di vetro e acciaio di una città, / gli occhi a mandorla di un santo, il pianto di minuscoli fiori, / pareti bianche illuminate dal sole, l'ombra azzurrina di donne chinate, / una trappola per topi, un rigagnolo di sangue per terra, / la picchiata del gabbiano, un alloro incappucciato di neve, il profumo di eucalyptus. / Prati di fili spezzati, grasse zolle di terra. / Tutto può essere materia di poesia. / Anche nel sonno, scriviamo una poesia. / Camminando, scriviamo una poesia. / Amando, scriviamo una poesia. / Persino votando, scriviamo una poesia. / In preda alla rabbia, scriviamo una poesia. / Sognando, scriviamo una poesia. / I saggi affermano con grande serietà che chi desidera conoscere il Tao dovrebbe coltivare il poeta che ha dentro di sé. </p>
<p><sup>217</sup> Fuggitiva / La considerano un'inetta / ma premono perché riesca. / «Voglio un figlio.» / Bisticciano tra loro, / e la rimproverano perché è distante. / «I miei amici si divertono.» / Sono attaccati ai soldi, / da lei esigono fedeltà. / «Non ce la faccio più.» Lei è innocente. Loro, ambiziosi. / C'era una volta una ragazza che era sia una brava studentessa, sia una brava atleta. Per i genitori, non bastava ancora. Premevano perché dedicasse tutto il suo tempo allo studio o agli allenamenti in preparazione della prossima gara. Un bel giorno, la ragazza non ne poté più e fuggì. I genitori si convinsero che l'avevano rapita. In moltissime famiglie, non si fa altro che ripetere alle ragazze quanto siano incapaci. C'è dunque da stupirsi se poi restano incinte? Ai figli maschi, invece, si dice che sono scapestrati. Perché stupirsi allora se si ribellano per imporre la propria personalità? Quando i genitori esigono negando ogni comprensione, bloccano la crescita dei figli. Obbligarli a soddisfare le ambizioni dei grandi significa distruggere la loro individualità. Prima di accusarli, dovrebbero darsi la pena di guardare come li hanno allevati. </p>
<p><sup>218</sup> Possesso / Un ragazzino conduce / cento anatre verso il lago / con un bastone ornato di nastri: / massa bianca ed eccitata. / Un ragazzino può dirigere un intero stormo di anatre servendosi di un esile bastone. Le anatre procedono soddisfatte verso il lago dove giocheranno nel fango. Alla fine, naturalmente, si trasformeranno in cena per qualcuno. Esse obbediscono al bastone perché rispondono a un condizionamento. In verità, non avrebbero nessun bisogno di farlo. Così come non avrebbero bisogno di trasformarsi nella cena di nessuno. Per quanto riguarda il ragazzino, sta semplicemente facendo il suo lavoro, ma non per questo è veramente padrone delle anatre. Egli esercita il proprio potere su di esse, e queste gli rispondono, ma né il primo, né le seconde si rendono conto che si tratta di un legame provvisorio. Il possesso è una costruzione artificiale. Se riusciamo a non dimenticare mai che la proprietà esiste solo in virtù di una definizione, possiamo rinunciare agli atteggiamenti difensivi, possessivi e alla cupidigia. Che importa quanto denaro o quante terre diciamo di avere? In realtà non le possediamo affatto. Non possediamo nemmeno il nostro corpo. Il vero possesso significherebbe controllo totale. Non invecchieremmo. Potremmo diventare belli come desideriamo. Non ci capiterebbero mai incidenti. Ma il fatto è che siamo tutti imprigionati in carni che invecchiano, degenerano, si ammalano e possono essere distrutte dal più piccolo degli imprevisti. Non siamo padroni del nostro corpo: viviamo in un guscio ricevuto in prestito. Perché allora non cercare la verità che sta oltre il corpo? </p>
<p><sup>219</sup> Sangue freddo / Anche se deve uccidere, / o soffrire prima d'essere ucciso, / chi ha sangue freddo mantiene la calma. / Nulla si crea. / Nulla si distrugge. / Tutto è infinito. / Per quasi tutti, uccidere è un atto abominevole. Se fossimo costretti a farlo, proveremmo orrore e saremmo scossi da emozioni incontrollabili. Analogamente, se fossimo minacciati di morte proveremmo paura e lotteremmo per restare vivi. Entrambe le situazioni implicano un estremo attaccamento a ciò che sappiamo e che desideriamo continuare a essere. Fondamentalmente, indicano una visione del mondo limitata. Pensiamo di stare davvero distruggendo qualcuno, ma se possiamo macellare il suo corpo, non possiamo macellare la sua anima. L'anima di ognuno di noi non è che una parte di un'anima cosmica e infinita. Potremmo sottrarre al mondo una grande quantità di anime, ma il numero totale non diminuirebbe. Così come possono nascere tantissime anime, senza che la somma finale ne risulti aumentata. Nulla nasce davvero, e nulla viene realmente distrutto. A cambiare sono solo le apparenze. Per questo gli individui che possiedono sangue freddo considerano con calma le trasformazioni del mondo. Il mutare dei fenomeni non li allarma, poiché sanno che si tratta solo delle manifestazioni esteriori di una realtà indefinibile, illimitata e infinita. </p>
<p><sup>220</sup> Soglia / Perché disperarsi per il bozzolo / quando la farfalla prende il volo? / La morte è una delle poche certezze della vita, eppure la temiamo. Con grande immaturità neghiamo la sua presenza e ci rifiutiamo di prenderla in considerazione. Nella vita, dove solo pochissime cose sono abbastanza stabili da costituire dei veri punti di riferimento, la morte è una garanzia. Non si tratta di una fine, ma di una trasformazione. Ciò che muore è soltanto il nostro senso di identità, da sempre falso. La morte è la soglia di questa vita: al di là di essa vi è qualcos'altro, un mistero. L'unica cosa di cui possiamo esser sicuri, è che non si tratta di nulla di simile a questa vita. Non lasciamoci abbattere dall'ammissione che nessuno conosce veramente la morte. Il massimo che possiamo fare è avvicinarci ad essa attraverso una delle cosiddette esperienze di morte apparente, che, per definizione, non corrispondono alla morte reale. Oppure esaminare il cadavere di chi è già morto, ma in questo caso vedremo soltanto che, chiunque o qualunque cosa animasse il corpo fino a poco prima, ora non c'è più. Quel cadavere è davvero il nostro amico morto? No. Chiunque egli fosse da vivo, ora non c'è più. A che pro disperarsi dunque per un guscio vuoto chiuso in una bara? La morte definisce i limiti della vita. Entro tali limiti esiste la base su cui fondare le nostre decisioni. Una volta stabilito che la nostra vita è stata portata a compimento, possiamo utilizzare la morte come porta d'uscita da questa esistenza. </p>
<p><sup>221</sup> Non dualità / Non contemplate / in maniera attiva. / Siate il vuoto / che contempla il vuoto. / Quando comprendiamo che la natura fondamentale di questa esistenza è il vuoto, capiamo che essere vuoti è anche l'unico vero modo per meditare. Attenzione, però: il vuoto non è l'oggetto della meditazione. Appaiare chi medita all'oggetto crea una relazione dualistica e sviante fra l'io e ciò che lo circonda. Nella meditazione cerchiamo l'unità. Abbiamo bisogno di qualcosa che ci faccia uscire dalle normali modalità dualistiche alla base di tutte le nostre difficoltà: per questo la vera meditazione è quella che non ci costringe all'interno di un rapporto soggetto/oggetto. Qualunque oggetto, infatti, per quanto sacro non fa che rinforzare l'illusione che al di fuori di noi esista una realtà. Ciò che stiamo cercando di conquistare è la visione interiore autentica: non esiste differenza fra realtà esterna e interna. Meditare veramente significa comprendere che in noi stessi non esistono distinzioni e che il nostro senso d'identità è solo il risultato di un attaccamento alla visione dualistica. Oltre a questo dovremmo riuscire a capire che non vi è nulla da contemplare davvero, nulla a cui pensare. </p>
<p><sup>222</sup> Separatezza / Il Tao è in noi; il Tao ci circonda. / Ciò che cogliamo attraverso i sensi / sono le sue manifestazioni. / Ma parte di esso è invisibile / e si chiama vuoto. / Essere con il Tao è armonia. / Separarsi dal Tao significa disastro. / Agiamo con il Tao, osserviamolo e seguiamolo. / Per conoscere il Tao, restiamo tranquilli / e guardiamoci dentro. / Il Tao è dentro di noi: noi siamo il Tao. Ma è anche fuori di noi: è tutto l'universo noto. Ciò che possiamo conoscere di noi e del nostro universo non basta a spiegare il Tao: ciò che conosciamo sono solo le sue manifestazioni esteriori. Il vero Tao è assoluto. Non possiamo conoscerlo direttamente poiché non ha definizioni, punti di riferimento o nomi. In assenza di contrasti, la nostra mente è incapace di percepire. Eppure è proprio questa infinità priva di colore a costituire la realtà sottostante la nostra vita. L'unico modo per sondarla è eliminare il nostro senso di separatezza da essa: dobbiamo immergerci nel mistero. Solo allora conosceremo la pace. </p>
<p><sup>223</sup> Ciarlatani / Siede sul trono con compiaciuta sicurezza. / La pelle è oro brillante, gli occhi come  quelli di un serpente. / Le labbra spalmate di miele, la lingua e. rosso intenso. / Esorta i suoi seguaci ad abbandonare ogni inibizione. / «Ciò che sentite è il Tao, / perciò lasciatevi pure andare.” / Essi urlano, gemono, danzano follemente. / «Sì! Sì!» esclama. «Qualunque cosa facciate è Tao!» / Oggigiorno troppi ciarlatani blaterano di spiritualità: quando incontriamo questi sedicenti maestri, dobbiamo mostrarci ostili. Se la via che ci indicano appare facile, probabilmente sarà anche falsa. Perché mai l'impresa spirituale dovrebbe essere diversa dalle altre? Possiamo forse diventare ballerini senza fare alcuna fatica? Studiare è stata cosa facile? Tutto richiede sforzo. Inutile pensare che si possa raggiungere una condizione spirituale semplicemente standosene seduti in presenza di un maestro; eppure, un sacco di gente continua a cadere nella trappola di questa logica. Nei raduni di massa, sfruttare una leggera isteria collettiva e la tendenza a muoversi in gregge è un gioco da nulla. Un maestro ci dirà che qualunque cosa facciamo è sacra: il maestro può raccontare ciò che vuole, ma mai e poi mai potrà pretendere di darci il Tao. Il Tao ce lo guadagniamo da soli. E' difficile trovare dei veri maestri, e seguire la strada impone solitudine e disciplina. Se ciò che occorre è l'impegno quotidiano, come possiamo costruirlo in occasione di un semplice raduno? Lasciarsi andare non è sinonimo di Tao. Il vero Tao può essere raggiunto solo attraverso la comprensione e la forza. </p>
<p><sup>224</sup> Indifferenza / Per un vero maestro / sedere sul trono / non è diverso / da sedere nella polvere. / Un vero maestro resta indifferente alle maniere della società. Nemmeno l'ambizione, la conoscenza e la religione gli appaiono interessanti. Perché? Perché tutte queste cose rientrano nel regno della definizione umana. Le persone spirituali trascendono ogni identità. Per questo ricchezza e povertà, bene e male, violenza e pace non fanno per loro alcuna differenza. Essi considerano le dicotomie prive di significato. Ci riesce difficile crederlo? Ebbene, il grado di difficoltà nell'accettare ciò è proporzionale al grado del nostro attaccamento al dualismo. La vera illuminazione viene dal comprendere l'unità del reale e aiuta a percepire la fondamentale eguaglianza fra tutte le cose. Per un maestro, alimentazione e malattia, vita e morte, moralità e immoralità sono la stessa cosa. Se offriamo ai maestri un cibo qualsiasi, essi lo mangeranno. Se non hanno di che nutrirsi, però, arriveranno persino a dimenticare l'esistenza di una simile attività. La loro vita è priva di polarità. Le persone normali, come noi, non sono in grado di farlo. Continuiamo a operare distinzioni, a difendere noi stessi e i nostri territori e ci sentiamo sicuri solo all'interno di confini dichiarati. E' il modo in cui siamo abituati a definirci, ma la nostra identità è anche la nostra prigione. Soltanto un maestro conosce il significato della liberazione e gode di completa libertà. </p>
<p><sup>225</sup> Pregiudizio / Nessun figlio è brutto per la madre. / Nessuno resta indifferente a se stesso. / Sappiamo tutti cos'è il pregiudizio. Può presentarsi sotto forme diverse: nazionalismo, sciovinismo, provincialismo, razzismo. Molti di noi si scagliano contro simili ingiustizie: finché esisteranno pregiudizi, dichiariamo, non saremo mai in grado di conoscerci veramente. Ciononostante, a impedirci di conoscere noi stessi è proprio una particolare forma di pregiudizio. A pensarci bene, noi siamo la persona che preferiamo al mondo: provvediamo a tutti i nostri bisogni corporei, ci lasciamo andare al piacere dei sensi, soddisfiamo le nostre curiosità intellettuali e assecondiamo le nostre ambizioni più sfrenate. Quando ci ammaliamo o ci troviamo in difficoltà, nessuno prova dolore o si lamenta più forte di noi. Quando siamo soddisfatti, nessuno gioisce più intensamente. In punto di morte, nessuno più di noi si aggrapperà disperatamente alla vita. Se siamo schiavi dei nostri appetiti, non potremo dedicare attenzione alla spiritualità. Se l'agio ci appaga più della fatica, la nostra forza interiore non basterà mai per intraprendere una ricerca spirituale. Se le idee dell'intelletto contano per noi più dell'esperienza, la nostra percezione del Tao non sarà mai autentica. Se continuiamo a insistere sulla nostra separatezza e individualità rispetto all'universo, non raggiungeremo mai la vera unione. Nessun figlio è brutto per la madre, poiché è lei ad averlo creato. Lo stesso vale per noi: siamo inevitabilmente parziali verso noi stessi, poiché siamo noi a crearci. Se vogliamo raggiungere un obiettivo spirituale, qualunque esso sia, dobbiamo prima affrontare e risolvere questo pregiudizio. </p>
<p><sup>226</sup> Ripetizione / '"I grani del mio rosario sono infilati / sul filo della mia stessa vita. / Non posso saltarne nemmeno uno: / talvolta è un seme. O un osso. O un pezzo di giada. Un grumo di sangue rappreso. / Sperma. Una scheggia di legno marcio. La reliquia di un saggio. Talvolta è oro. / O vetro. O un prisma. O ferro. O argilla. / Una palla. O una pietra. Una pesca. / Un proiettile o una bolla di sapone. / Talvolta è piombo. O luce pura. / Qualunque cosa sia il prossimo grano, devo contarlo / e rispettare le mie pratiche ascetiche. / Ripetere. Ripetere. Ripetere. / Finché la ripetizione diventa resistenza. / Raramente comprendiamo la forza della ripetizione. Ciò che viene ripetuto all'infinito può resistere, ciò che viene ottenuto nel volgere di un attimo difficilmente dura. Se gli agricoltori non coltivassero i loro campi ogni giorno, non potrebbero sperare nel raccolto. Lo stesso vale per la pratica spirituale. Il vero significato non sta nelle grandi dichiarazioni o nelle iniziazioni pittoresche: ciò che conta è la costanza con cui coltiviamo la nostra vita spirituale. I nostri progressi possono essere minuscoli o spettacolari, ma dobbiamo accettare entrambi. Ogni singolo giorno va concatenato a quello successivo, come i grani di un lunghissimo rosario. Non possiamo mai sapere quanti ne abbiamo già contati, né quanti ce ne restano da passare. L'importante è afferrare saldamente quello che ci scivola fra le dita e lasciar arrivare sino al cuore il significato spirituale di quel preciso istante. </p>
<p><sup>227</sup> Coerenza / Seguire la strada / non è così difficile. / Ma amiamo lasciarci distrarre, / e la prospettiva è incerta. / La gente afferma in continuazione di voler seguire la strada del Tao, ripetendo che desidera solamente arrivare a comprendere. Ma questo è falso: se così fosse, si limiterebbe a camminare, ed ecco che subito otterrebbe l'illuminazione. Comprendere e realizzare i propri obiettivi non sono cose che si verificano in un attimo, perché comunque tendiamo a lasciarci distrarre. Seguire il Tao con estrema coerenza non è cosa da tutti, e non tutti desiderano ottenere risultati immediati. Nel momento in cui si ha l'illuminazione, il mondo perde completamente di significato. Molti di noi, invece, desiderano continuare a esplorare, a partecipare e a divertirsi. E' legittimo; basta essere consapevoli che i nostri sono semplici giochi e passatempi. In ultima analisi, lasciare che il nostro percorso subisca lievi deviazioni va bene, ma dobbiamo sempre avanzare con cautela e tornare sulla strada principale senza perdere troppo tempo o allungare troppo il cammino. Per questo una prospettiva chiara e distinta sta alla radice della saggezza. Chi segue il Tao può dare l'impressione di allontanarsi dalla meta, ma in realtà sa perfettamente quando rimettersi in carreggiata. </p>
<p><sup>228</sup> Profondità / La luce del mattino illumina / la meditazione del lottatore. / Nella sua mente, persino un tempio / viene spazzato via. / Chi può sfidare le profondità dell'oceano? / Un tempo vi era un lottatore che, nonostante l'enorme statura fisica, perdeva quasi tutti gli incontri. Passò di allenatore in allenatore, ma nessuno riuscì a mostrargli la via per arrivare a vincere. Sebbene non gli mancassero né la forza né l'abilità, egli non aveva né concentrazione né fiducia in se stesso. Alla fine decise di consultare un maestro di meditazione, che acconsentì ad aiutarlo. «Il tuo nome significa "Grande Oceano"», osservò il maestro. «Dunque ti darò questa meditazione con cui esercitarti.» Quella sera il lottatore sedette solo nel tempio e cominciò a contemplare se stesso sotto forma di onde incalzanti. A poco a poco, le onde crebbero. Presto si trasformò in inondazione. Poi l'inondazione divenne alluvione, e infine una potente mareggiata. Nella sua mente, tutto fu spazzato via: persino gli dèi sull'altare e le travi del tempio furono risucchiati da quel moto. Verso l'alba, le acque tornarono a distendersi in un mare vasto e infinito. Quel mattino, il maestro andò a controllare i progressi del lottatore e rimase molto soddisfatto: capì subito che non avrebbe perso mai più. E' solo la profondità del carattere a determinare l'intensità del nostro atteggiamento nei confronti della vita: possiamo sia irrobustirlo, sia sprecare le nostre energie in distrazioni quotidiane. Coloro che imparano a fortificare ogni giorno il proprio carattere, raggiungono una profondità che nulla potrà mai sfidare. </p>
<p><sup>229</sup> Redenzione / Ogni giorno medito davanti all'altare, / ma il peccato non smette di macchiarmi. / A dispetto dei nostri sforzi quotidiani per migliorare noi stessi, continuiamo ad avere lacune e difetti. Ne eliminiamo uno, solo per scoprirne un altro. Ci liberiamo di un coinvolgimento indesiderato, e subito restiamo invischiati in nuove preoccupazioni. Perché è tanto difficile ottenere la completa liberazione? Perché alla base di ogni difficoltà c'è la nostra mente. Chiunque abbia un po' di intelligenza e di ambizione conosce la profondità del desiderio: vogliamo sempre qualcosa, e inventiamo mille strategie per procurarcelo. Si tratti del bisogno quasi istintivo di cibo o di un desiderio ammantato di approvazione esterna, la fame di soddisfazione della nostra mente non si placa mai. Una volta in preda al desiderio, allunghiamo le mani nel tentativo di ghermire la preda. Se non riusciamo a catturarla, ci ritroviamo rabbiosi, frustrati e delusi; se ci riusciamo, subito vogliamo qualcos'altro. E' uno sforzo incessante e, sebbene meditiamo, eliminare di colpo questa vecchia abitudine è impossibile. Per questo dobbiamo accettare di non ottenere immediata redenzione, anche se è con la massima buona fede che ci sediamo davanti all'altare. Il seguace del Tao sa come eliminare il desiderio, come accettare le lacune personali e cosa fare per sgombrare pazientemente il campo dalla fame di soddisfazione esterna che perseguita la nostra mente. </p>
<p><sup>230</sup> Perfezione / L'eroe scende dalla montagna / raggiante di forza. / Ma una zuffa con un vecchio / lo atterra in un istante. / In passato, i giovani uomini e le giovani donne che desideravano condurre una vita straordinaria andavano in montagna a esercitarsi sotto la guida di qualche famoso maestro. Lontani dalle distrazioni sociali, isolati nella purezza della natura, si ritiravano su un picco e non scendevano a valle prima di avere affinato le loro doti. Erano degli eroi e rappresentavano il culmine dello studio e dell'impegno. Tuttavia, nel loro successivo girovagare per il mondo si imbattevano spesso in persone anziane capaci di sbaragliarli nel giro di un attimo. Che si trattasse di un dibattito filosofico o di una disputa sul piano fisico, c'era sempre qualcuno in grado di sconfiggere anche il più grande degli eroi. Perché? Perché l'eroe possedeva unicamente la perfezione, la forza della giovinezza e il coraggio, mentre gli anziani avevano il vantaggio dato dall'esperienza e dalla saggezza. Nel mondo vi sarà sempre qualcuno in grado di batterci. Impariamo a riconoscere chi è più saggio di noi, e rispettiamolo: nessuno potrà mai dirsi davvero grande prima di avere vissuto moltissimi anni. Perfezionarsi è un'arte difficile ma non rara. Possedere una saggezza perfetta è un fatto rarissimo. </p>
<p><sup>231</sup> Ordine / Costruisci la tua vita mattone su mattone. / Conduci un'esistenza all'insegna della verità / e voltandoti potrai sempre ritrovarla. / Conduci un'esistenza all'insegna della fantasia / e voltandoti troverai solo illusione. / Ciò che di buono abbiamo oggi si fonda su ciò che di buono avevamo ieri: per questo dovremmo considerare attentamente le nostre azioni. Prendiamo ad esempio chi vive in maniera frugale. Queste persone riciclano gli avanzi dei loro pasti e mangiano a casa piuttosto che al ristorante; non sprecano acqua; comprano con discernimento; non spendono soldi in cose superflue. E' esattamente il tipo di attenzione che richiede la spiritualità. Non dovremmo vanificare le nostre fatiche sperperandole in vane distrazioni: al contrario, dovremmo concentrarci su quanto ci sta più a cuore. Non dovremmo racimolare informazioni a caso: al contrario, dovremmo cercare di ordinarle in un insieme organico, sfruttando così al massimo le nostre capacità. Non dovremmo mentire disinvoltamente, perché in tal modo ci allontaniamo dalla verità che cerchiamo. Se la nostra esistenza è magnifica piuttosto che disperata, dipende unicamente dal modo in cui ordiniamo i dettagli del nostro agire quotidiano. Dobbiamo organizzarli all'interno di una composizione che ci soddisfi: soltanto allora la vita acquisterà significato. </p>
<p><sup>232</sup> Etichette / Non chiamatemi seguace del Tao. / Seguire il Tao è un impegno squisitamente personale, grazie al quale trascorriamo ogni minuto della nostra vita in armonia con ii ritmo dell'universo. Ne seguiamo il corso fluido e in perenne movimento facendo esperienza delle sue infinite meraviglie, e alla fine non desideriamo altro se non stargli innanzi completamente vuoti, come specchi perfetti capaci di cogliere qualsiasi sfumatura. Se ci incolliamo addosso un'etichetta, otteniamo solo di separarci dal Tao. Accettando le discriminazioni legate alla razza, al sesso, al nome o alle affiliazioni, ci definiamo per contrapposizione al Tao. Per questo il seguace del Tao non si identifica mai con il suo nome. Le etichette non gli interessano, e nemmeno il rango o la posizione. Godiamo tutti della stessa possibilità di essere in contatto con il Tao. Rifiutiamo le etichette. Rifiutiamo le identità. Rifiutiamo la conformità. Rifiutiamo le convenzioni. Rifiutiamo to definizioni. Rifiutiamo i nomi. </p>
<p><sup>233</sup> Profeti / I profeti custodiscono segreti / e hanno un fascino particolare. / Io non sono un profeta. / Conosco solo ciò che è normale. / E' questo il mio Tao. / I profeti del Tao formano una categoria particolare: si tratta di uomini e donne esperti in meditazione, filosofia, medicina, geomanzia, magia, arti marziali, scienza, matematica, letteratura, pittura, poesia, testi sacri, storia, musica e liturgia. Possono fare cose straordinarie e rispondere a qualsiasi domanda. II numero di segreti che possiedono esorbitante. II loro grado di padronanza delle arti, formidabile. Sono grandi, ma questo e tutto. I seguaci del Tao anelano aria perfezione, ma detestano sentirsi chiamare profeti. E' un ruolo angusto e limitato. Essere profeta significa assomigliare a un'enorme trappola abbellita dall'esca tentatrice del senso di importanza personale. II vero fine della ricerca del Tao e trascendere l'identità. Chi si definisce profeta, o anche solo maestro, invece, esalta la propria identità. E' molto meglio non essere profeti e tenersi alla larga dalle responsabilità, con le limitazioni e tentazioni che ne conseguono. Conviene tenersi nell'ombra e lasciarsi credere stupidi. Essere chiamati con un titolo è un ostacolo di cui non abbiamo alcun bisogno. Se già ci troviamo al cospetto delle più grandi meraviglie della vita, l'ultima cosa the desideriamo è che qualcuno si pari davanti alla fonte di Luce. </p>
<p><sup>234</sup> Ragno / Dal centro della mente / si irradiano otto gambe / che creano una tela sublime / con cui filtrare il Tao. / Il ragno è una creatura perfetta del Tao. Il suo corpo è un'elegante espressione della sua mente: intesse splendidi fili e le sue gambe sono fatte apposta per creare e percorrere la tela. Dal centro, il ragno irradia il proprio mondo con parsimonia ed economia. Rispetto al Tao, il ruolo rivestito dal ragno è quello di stabilire una trama. A determinarla è la sua mente, che si armonizza con il flusso del Tao senza porre il minimo ostacolo. Semplicemente, crea la propria trama e aspetta che il Tao le offra sostegno. Ciò che nella ragnatela resta impigliato, il ragno lo accetta. Ciò che non vi si impiglia, non lo preoccupa. Una volta intessuta la tela, il ragno non pensa di ampliarla oltre i limiti naturali. Non ingaggia guerre contro i propri vicini, non va in cerca di avventure in terre straniere, non tenta di volare sulla luna, non costruisce fabbriche, non schiavizza nessuno e non cerca di essere intellettuale. Il ragno è solamente ciò che è, e tanto gli basta. </p>
<p><sup>235</sup> Affaticamento / Le tensioni del lavoro mi sopraffanno. / Le responsabilità mi schiacciano. / Quando chiudo gli occhi, / ciò che vedo sono solo le pressioni degli altri. / A volte le responsabilità diventano così onerose da impedirci di conservare il nostro equilibrio mentale. L'attenzione viene meno, e un senso di frustrazione ci causa grande infelicità. Dentro di noi, il dolore ha la meglio. Non riusciamo a dormire abbastanza, mangiamo male e litighiamo con tutti. I saggi possono liquidarci frettolosamente dichiarando che questa è la follia dell'umanità. Indubbiamente hanno ragione, ma le parole dei saggi sono troppo nobili di fronte al nostro affannoso arrancare nella polvere. Il più delle volte dobbiamo far fronte a queste pressioni almeno temporaneamente: per quanto desideriamo uscire da una simile follia, non riusciamo a rinunciare di colpo al nostro mondo. Quando ci troviamo sotto pressione, è impossibile conservare la consapevolezza del Tao. Se dobbiamo lottare sul campo di battaglia, o in ufficio, o a casa, o anche solo nella nostra mente, essere in armonia con Tao diventa una specie di miraggio. In una situazione del genere dobbiamo accontentarci di affrontare con coraggio i nostri problemi - sin quando non potremo fare altro che lasciar perdere ogni cosa. Quando i problemi ci affliggono, siamo separati dal Tao. Il massimo che ci è dato di fare è ricordare che il nostro affaticamento non è una realtà assoluta. </p>
<p><sup>236</sup> Imprigionamento / La nostra soggettività / è una bara foderata / di spine e di specchi. / Viviamo circondati dai riflessi della nostra identità. Invece di pensare al Tao, pensiamo solamente a noi stessi. Le uniche cose che ci interessano sono la sopravvivenza e la gratificazione. Quando ci accorgeremo che non abbiamo fatto altro che circondarci di illusioni? Noi non vediamo mai il mondo per quello che è realmente, e ignoriamo il dilemma della nostra esistenza. Assomigliamo a vanitosi idioti infilati in una bara di specchi. Più crescono le nostre illusioni, più la bara si fa angusta. Presto sviluppa anche delle spine - le punte delle lance del nostro egocentrismo - ma, presi come siamo da noi stessi, non ce ne accorgiamo. Siamo troppo innamorati della nostra immagine. Camminiamo impettiti facendo ondeggiare le nostre belle chiome. Intanto, la bara si fa sempre più stretta. Alcuni riescono a liberarsi dalla trappola, ma le sono talmente affezionati da continuare a trascinarsela dietro ancora per lungo tempo. Coloro che insistono nel portarsi appresso le proprie illusioni, sono sa lo leggermente migliori di coloro che vi sono ancora imprigionati. Sa lo quando comprendiamo la nostra vera natura la bara svanisce. </p>
<p><sup>237</sup> Corpo / Io non sono questo fragile corpo. / Noi non siamo il nostro corpo. Certo può suonare strano: dopotutto, non esiste oggetto al mondo che conosciamo più intimamente di questo. Perché allora non dovremmo identificarci con esso? Cosa è tangibile nel nostro corpo? Naturalmente ha una certa sostanza, ma come spiegarne gli aspetti volitivi? Un cadavere è tanto tangibile quanto un essere vivente, eppure nessuno li confonderebbe mai. Qualcosa di misterioso è dunque all'origine della differenza fra un corpo vivo e un corpo morto. Qualcosa ci anima. A dirigere l'energia è la mente. Ma cosa c'è di definito nella mente? Assomiglia a una tremula fiamma: descriverne il contorno preciso è impossibile. Più esaminiamo noi stessi, più sottili si fanno le distinzioni. E, alla fine, tutto diventa indistinto. Ci aggrappiamo tenacemente ma inutilmente all'impressione che, riducendo un oggetto ai minimi termini, potremmo scoprirne qualcosa di definitivo. Tutto ciò ci confonde. Ma una cosa resta certa: io non sono questo fragile corpo. </p>
<p><sup>238</sup> Matrice / Questo fragile corpo / è la matrice / della mente e dell'anima. / Non possiamo permetterci di trascurare il nostro corpo, nemmeno dopo aver compreso che non dobbiamo identificarci esclusivamente con esso. In realtà, nella ricerca di ciò che siamo, il punto di partenza migliore è la nostra esistenza fisica. Possiamo modificare la nostra vita per mezzo dell'alimentazione e dell'esercizio fisico, così come curando la salute possiamo facilitare la nostra ricerca. Se non siamo ostacolati da blocchi e dolori fisici, riusciamo a identificarci meglio con il nostro io interiore. Nella ricerca della mente e dell'anima è opportuno comprendere che il corpo non rappresenta il nostro autentico io, ma è altrettanto opportuno accudirlo quotidianamente. Rinnegare o mortificare la carne non ha senso, ma solo i saggi riescono a curare il proprio corpo pur continuando a guardare oltre. </p>
<p><sup>239</sup> Giovinezza / Te ne sei andato da casa troppo presto: / gli ubriachi ti spaventano, / i depravati ti derubano. / A che servono i gioielli di un eremita? / I giovani hanno bisogno di compassione e di qualcuno che li guidi, non di oscuro misticismo. Ecco qualche consiglio per loro: Ricordate che siete sempre voi stessi. Non cedete la vostra mente, il vostro cuore o il vostro corpo a nessuno. E mai, per nessuna ragione, compromettete la vostra dignità. Conservate la buona salute osservando una dieta sana, con l'igiene, l'esercizio fisico e una vita ordinata. Non lasciatevi sedurre dalle droghe o dall'alcol. Il denaro non è mai più importante del vostro corpo e della vostra mente, ma dovete lavorare e mantenervi. Mai dipendere dagli altri per la propria sopravvivenza. Scegliete con accortezza gli amici e le situazioni in cui vivrete, poiché entrambi vi influenzeranno. Cercate un mentore di cui possiate fidarvi, qualcuno che abbia risposte da offrirvi, ma non cedetegli la responsabilità della vostra vita. Nessuno vive per voi. Una buona istruzione è sempre un bene prezioso. Le emozioni sono transitorie e ostacolano le decisioni. Ogni giorno vi toccherà decidere: qualunque cosa facciate, sortirà effetti irrevocabili sulla vostra vita. Prima di percorrere un sentiero, fermatevi a riflettere. Raramente un fiume riesce a invertire il proprio corso. Conoscere il male è giusto, ma non fatene mai. Ricordate che esiste sempre un modo per uscire dalle delusioni esistenziali. Se vi stancherete del mondo, cercate qualcuno che vi mostri il Tao. </p>
<p><sup>240</sup> Obiettivo  / Cos'è un arciere / senza un bersaglio? / Coltivare la filosofia del Tao non basta. Occorre agire. Ciò che conta sono le azioni, non le parole. Ma il semplice movimento non ha senso alcuno. Occorre avere uno scopo. Gli obiettivi a breve termine ci aiutano a determinare ogni singolo stadio della nostra vita e a viverlo in maniera profonda e completa. Gli obiettivi a lungo termine ci forniscono una prospettiva e il senso di continuità. I primi ci aiutano a comprendere la transitorietà della vita, ma ci insegnano anche a beneficiarne. I secondi danno risalto alle esperienze accumulate. I nostri obiettivi dovrebbero sempre essere personali. Nessuno ci conosce meglio di noi. L'obiettivo universale è uno solo: una pietosa morte, priva di rimpianti. </p>
<p><sup>241</sup> Utopia / Intona mille canti per la pace nel mondo, / mi hanno detto. / Prega tre volte al giorno perché finiscano / le guerre. / Osserva pratiche ascetiche per liberare / tutti gli esseri viventi. / Ma le sofferenze del mondo / non sono diminuite. / Periodicamente, qualche gruppo religioso proclama che se ognuno di noi facesse qualcosa - come ad esempio intonare un canto - certi problemi sociali verrebbero risolti. Si dice anche che la devozione spirituale possa influenzare il corso di guerre, carestie, malattie, l'economia e il problema della sovrappopolazione. Ma solo un vero impegno personale può rientrare nella sfera della spiritualità. Il modo in cui disponiamo delle nostre preghiere quotidiane riguarda solo noi. Una volta trasportati i nostri ideali su una scala più ampia, li ritroviamo compromessi dalle contraddizioni della vita. L'utopia non esiste. Non esisterà mai. Esiste solo il tentativo valoroso di ognuno di noi per cercare di vivere in maniera spirituale in un mondo dove questa sembra essere un'impresa impossibile. </p>
<p><sup>242</sup> Cuore / Immaginate il vostro cuore come un fiore / di loto che si schiude. / Dal centro emerge un fanciullo rubicondo, / puro, virginale ed innocente. / Queste sono le istruzioni per una meditazione: Immaginate il vostro cuore come un rosso fiore di loto che si schiude. Dal suo centro emerge un fanciullo rubicondo. Fate uscire il fanciullo dal vostro corpo e immaginatelo librarsi al di sopra della vostra testa. Voi, bambini, tenete un sole in ogni mano e ogni piede poggia su una luna. Trattenete l'immagine il più a lungo possibile. Portare alla luce questo fanciullo è difficile. Quando cerchiamo di farlo, ci accorgiamo di quante difese abbiamo costruito intorno a noi. Comprendiamo anche quanto ci abbiano segnato le esperienze dell'adolescenza e della maturità. Talvolta arriviamo persino a dubitare di possedere ancora un essere puro e innocente. Ma è così. E' così per tutti. Ognuno deve trovare quel bimbo che ha dentro di sé e riportarlo alla luce, poiché esso rappresenta il tempo in cui le nostre energie erano ancora intatte e i nostri cuori non ancora straziati dalla dualità del mondo e di noi stessi. </p>
<p><sup>243</sup> Dialogo / Continuo a parlare nel sonno. / Continuo a sognare. / Come può esistere la calma perfetta / se il mio cervello fa tanto rumore? / Noi tutti siamo in continuo dialogo con noi stessi: ed è questa l'origine dei nostri problemi. La parola dialogo significa discorso fra due parti. Dunque non potrebbe esservi dialogo interiore se non in presenza di una divisione nella nostra mente. Chiunque porta in sé due parti: finché non riusciamo a unirle, non possiamo raggiungere lo stato di interezza necessario alla spiritualità. Anche dopo lunghi anni di pratica, addomesticare la mente resta un'impresa difficile. Possiamo dare l'impressione di avere acquisito un controllo perfetto sulle situazioni di veglia, ma poi ci scontriamo con l'infinita turbolenza degli stati di sonno e meditazione. Se è così, è segno che il nostro successo è incompleto. La perfezione è invece qualcosa di totale. Il processo di perfezionamento è lungo e richiede estrema metodicità. Ma pur dovendo sempre cercare di dare il massimo, non possiamo correre il rischio di reprimerci. Semmai, invece di rifiutare gli aspetti più spiacevoli e incontrollabili di noi stessi, dovremmo individuarli ed esaminarli attentamente. L'introspezione quotidiana dà armonia alle nostre sfaccettature. Gli aspetti negativi possono essere eliminati; quelli positivi, coltivati. E' uno sforzo che richiede anni di impegno, ma solo con questa gradualità potremo pacificare noi stessi e la nostra mente inconscia, e liberarci dalle lotte e dai conflitti. </p>
<p><sup>244</sup> Contadini / Gente semplice di campagna, corpi arrotondati, / la pelle abbronzata per il calore della valle. / Perché raccontare loro del Tao? / Essi mangiano quando hanno fame, / dormono quando hanno sonno. / Nemmeno un saggio in perenne evoluzione / potrebbe raggiungere la loro semplicità. / Siamo interessati alla semplicità? Allora andiamo a vivere in mezzo ai contadini. Le loro attività quotidiane sono coordinate dalle stagioni, vivono in contatto con la terra e non passano la loro esistenza cercando di conquistare una posizione. Sono onesti e semplici. Per loro non esiste distinzione fra ciò che sono come singoli individui, e ciò che sono come contadini. Chi di noi vive in città troverebbe estremamente arduo eguagliare la semplicità dei contadini. Dopotutto, è ciò che il Tao celebra ed esalta sopra ogni cosa. A chi interessa conoscere a memoria il pi-greco di tutti i numeri? Chi ha bisogno di concepire una nuova politica monetaria? A chi serve lottare per raggiungere il vertice della carriera politica? Nessuna di queste cose è indispensabile per sentirsi umani. Rinunciamo al superfluo. </p>
<p><sup>245</sup> Giardino / Un calore accecante divide il giorno dalla notte, / segna ombre corte in terra feconda. / Verdi viticci carichi di fagioli / scalano attorcigliati rustiche canne di bambù. / Fiori violetti sbadigliano sensualmente tra foglie di velluto: / un'unica zucca racchiude il sogno del mondo intero. / Coltivare il proprio cibo dà grande soddisfazione. In questo modo ci sentiamo vicini alla terra. Usiamo gli elementi base - acqua, luce del sole, terra, aria e piante - per il nostro lavoro, il nostro sostentamento e il nostro piacere. Curiamo il nostro giardino da quando germoglia a quando si sviluppa sino a dare frutti maturi, annaffiando, potando e seminando. Anno dopo anno osserviamo l'avvicendarsi dei cicli, prima le gemme, poi il raccolto, poi l'appassimento e ancora la semina. Mangiamo le nostre piante per sopravvivere. A noi va bene e anche a loro va bene. Un giorno torneremo a questa terra, a questa polvere arroventata dal sole, e ci trasformeremo in cibo per le piante. Così funziona la vita, ed è tutto molto bello. I seguaci del Tao descrivono la realtà come una serie di cerchi che si inscrivono l'uno nell'altro: microcosmi contenuti da macrocosmi. Ciò che è a portata della nostra mano non è che il microcosmo di ciò che sta più lontano. Perché andare a cercare il Tao chissà dove? E' già tutto nei semi della zucca che cresce nel nostro giardino. </p>
<p><sup>246</sup> Albero / Hai preso le misure per diventare così alto? / Hai usato la geometria per irradiare le tue membra? / Hai pianto i rami spezzati dalla tempesta? / Hai contato le foglie da offrire al sole? / Non hai fatto nulla di tutto ciò, eppure / l'uomo, con la sua intelligenza, / non può aspirare alla tua perfezione. / Quando rinunceremo al faticoso artificio della nostra vita per accostarci a ciò che è naturale? Tutti i successi dell'uomo non sono che monumenti eretti a un orgoglio smisurato. Nessuna opera dell'uomo ha mai apportato alcuna miglioria veramente indispensabile alla terra. C'era bisogno della Grande Muraglia cinese? Delle piramidi d'Egitto? Del Colosso di Rodi? Della meccanizzazione, del motore a vapore, dell'elettricità, dell'energia nucleare, della tecnologia dei computer? I nostri successi servono esclusivamente al nostro benessere e alla nostra gratificazione. Non abbiamo fatto altro che esasperare il folle gioco della domanda e dell'offerta, che chiamiamo civiltà. Per vivere con il Tao non occorre nessuna di queste «sofisticazioni», ma il nostro coinvolgimento all'interno della società ci rende ciechi di fronte a questo fatto. Ignoriamo l'ordine naturale del nostro corpo e della nostra mente, e ci chiudiamo a un punto tale da trovare stimolanti solo il sesso e le droghe. Ci lamentiamo di essere smarriti ed alienati ma, ironia della sorte, le risposte sono a portata di mano. Basta recarsi all'albero più vicino e contemplare: allora scorgeremo senza difficoltà il segreto della vita naturale. </p>
<p><sup>247</sup> Colomba / Ieri sera una colomba è rimasta impigliata fra le travi. / Ho trascorso ore nel tentativo di liberarla. / Presa dal panico, ha battuto la testa molte volte. / Solo quando è rimasta intontita ho potuto provvedere a lei. / Sul giornale, la citazione di un saggio: / “La natura umana era, in origine, una / e noi eravamo un tutto. / E il desiderio e la ricerca del tutto / si chiama amore». / Era una sera tardi. Ad attirare la mia attenzione fu il frullio delle sue ali. La colomba cercava di librarsi in volo per fuggire, ma riusciva solo a farsi male ed era disorientata. Sfiorava affannosamente il soffitto. Atterrava verso le finestre azzurrine, guardava fuori e non riusciva a superare l'invisibile barriera. Montai su una sedia e cercai di aiutarla a uscire. Mi permise di avvicinarmi abbastanza, ma non comprendeva né la mia lingua, né le mie azioni. Volò via ma un attimo dopo perse quota e cadde sul pavimento. Scesi, esortandola a riprendere il volo. Era vicinissima alla libertà, ma fu presa dal panico e sbatté contro una parete. Piombò sul mio tavolo da lavoro, intontita, il respiro affannato; accanto al suo corpo, una penna che si era staccata. Soltanto allora riuscii a infilarla in una scatola e a prestarle le cure necessarie. Non comprendendo le mie intenzioni, si fece del male. Non potevo sperare di aiutarla senza terrorizzarla. Un tempo tutte le creature viventi erano unite? E il contatto fra loro diretto? Forse sì, ma in questo mondo la ricerca dell'amore e della compassione non avviene mai senza dolore e confusione. </p>
<p><sup>248</sup> Ricettività / Voglio assomigliare a una stanza vuota: / pareti bianche illuminate dal sole / e una fresca brezza che spira dalle finestre spalancate. / Certe giornate scorrono in maniera estremamente fluida, e allora ci sembra che tutti i possibili modi d'agire si equivalgano. Invece di fare qualcosa di arbitrario, è meglio svuotarsi completamente: così percepiremo anche le correnti più sottili della vita. Quello dell'azione casuale è un rischio da evitare. Le azioni arbitrarie sono quasi sempre inadatte al momento. Sono strutture artificiali, imposte dal nostro stesso pensiero. Simili movimenti sono in genere rigidi e legnosi: mancano della fresca perfezione di ciò che è naturale. Non abbiamo abbastanza pace, ma la pace non si può raggiungere attraverso una continua azione: in questo modo le acque agitate non avranno mai la possibilità di placarsi. Un albero tormentato dai venti non potrà mai crescere diritto. Rinunciamo all'attività che non è necessaria. Rinunciamo alle azioni arbitrarie. Sforziamoci di essere ricettivi. La pace che cerchiamo sarà lì: a portata di mano. </p>
<p><sup>249</sup> Prospettiva / Nato dalla cataratta di una montagna, / il lungo fiume si gonfia fino al mare. / I suoi torrenti devastano l'igneo letto, / ma basta una lama di roccia per deviarne il corso. / Onde rabbiose arano i solchi di pietra creando labirinti, / le barche hanno difficoltà a passare. / In questo punto, un uomo bloccò un esercito intero / e i poeti trovarono ispirazione / fra i nidi delle aquile. / Lungo il fiume Yangtze sorge un'altissima roccia. In quel punto il letto del fiume si restringe e, prima di gettarsi nell'angusto passaggio, le sue acque si distendono in un'ampia baia. Le rocce sommerse sono pericolose, e ancora oggi per le barche è un'impresa riuscire a superare questo tratto. Alla sommità della scoglio si erge il tempio del Re Bianco, dedicato a un uomo che visse nel passato. Proprio in questa zona ebbero luogo numerosi eventi storici. Nel Medioevo, un famoso stratega riuscì a sgominare un intero esercito servendosi di pochissimi uomini. In seguito, famosi poeti trassero ispirazione dal panorama del fiume e delle montagne. Più di recente, lo stesso roccione servì da quartier generale a un signore della guerra. In natura esistono luoghi capaci di conferire grande forza alle persone, ma è il carattere di ogni singolo individuo a decidere se tale forza verrà usata per scopi di guerra o di pace. Lottare per conquistare un vantaggio non basta: occorre saper sfruttare con saggezza la propria posizione. </p>
<p><sup>250</sup> Rispetto / Un oceano d'inchiostro nella goccia / che trema sulla punta del mio pennello. / Sulla carta bianca e dura, / un universo attende di poter esistere. / Tutto ciò che facciamo dovrebbe essere intriso di senso di rispetto; verrebbe dunque spontaneo pensare che questo sia il nostro punto di partenza. Invece no. Riverenza e rispetto vengono con l'esperienza e la premura. Solo quando ci stanchiamo dei nostri eccessi vi è spazio per la stima. Nel contemplare il nostro mondo, sviluppiamo rapidamente un grande senso di meraviglia. La perfezione delle stelle, la bellezza delle montagne e dei fiumi, l'aria pura e corroborante dell'oceano ci riempiono di emozione e di voglia di festeggiare. Per quanto consentono le nostre misere forze, dobbiamo creare e mettere quotidianamente ordine nella nostra vita: dobbiamo essere responsabili e allo stesso tempo esprimere meraviglia per tutto ciò che sappiamo. Il pittore si cimenta con un foglio di carta bianca. Ciò che è importante non è il quadro che farà, bensì quell'attimo magico in cui tutto è già presente allo stato potenziale. Creerà qualcosa di bello o qualcosa di brutto? L'enorme determinazione a usare in maniera valida il momento e i materiali si chiama rispetto. </p>
<p><sup>251</sup> Vitalità / Lumaca, minuscola spirale in membrana calcificata; / geometride, drago a forcina; / bombo, grumo di velluto giallo e nero; / farfalla bianca, scoppio sincopato di allegria; / bulbi spogli, bianchi tentacoli / nel suolo che si sfalda; / pere, figlie della terra e del sole. / Quando ci colgono i dubbi sulla vita, non abbiamo che da trascorrere qualche ora curando un giardino. Vi potremo osservare una grande varietà. Ovunque guardiamo, scorgiamo un processo dinamico in atto: magari il modo in cui un loto germoglia tra il fango e il marciume, o la danza con cui il lombrico si scava un minuscolo cunicolo nella terra. Il profumo del terriccio umido ci fa un effetto stranamente eccitante, la vista degli alberi in crescita ci delizia. Per quanto curato possa essere un giardino, in esso regnano costantemente l'entropia e il disordine. Va tutto bene: così dev'essere. I nostri schemi e la nostra estetica sono imperfetti. La nostra mente non può abbracciare e comprendere tutta la varietà della natura. Lasciamo che essa prosegua nel suo corso multiforme. Varietà significa vitalità. </p>
<p><sup>252</sup> Merito / Prostratevi innanzi all'altare. / Siete all'altezza della vostra divinità? / Riuscite a eliminare il profano / e a desiderare solo l'adorazione? / Adorare non è facile. Recarsi al tempio una volta la settimana perché il sacerdote interceda per noi non è abbastanza. La vera adorazione è un atto di quotidiana umiltà nei confronti della nostra divinità, cui offriamo un cuore puro e parole sacre. Una volta nella città in cui vivo venne un grande capo religioso. In tale occasione iniziò cinquemila aspiranti alla semplice pratica del canto. Da allora, tutti si danno da fare per intonare 108 canti ogni sera: non ci si può fermare, non esiste una «fine». Allo stesso modo occorre recitare le sacre scritture: è questa la devozione quotidiana. Una volta iniziato, non possiamo smettere per il resto della nostra vita. Non c'è spazio per la pigrizia. Il nostro corpo e la nostra bocca devono essere puliti, dobbiamo trovarci in una giusta disposizione fisica e mentale, e non possiamo né pronunciare, né fare cose profane. Dobbiamo essere all'altezza della nostra divinità. Non importa se «non riusciamo a cavare un ragno dal buco». Ricevere una risposta è un fatto secondario. Pregare è già una ricompensa, e porta trasformazione. </p>
<p><sup>253</sup> Impazienza / Questa mela è come un gioiello, / con tutte le sfumature di rosso e di verde / e una forma perfetta. / Che frutto miracoloso. / Un giorno venne a trovarmi il proprietario di un frutteto. Ogni anno, gentilmente, si ricorda di me portandomi il meglio del raccolto. Mentre pranzavamo insieme, il discorso cadde sullo sport della pesca. Mi disse che un tempo era stato un grande appassionato, ma ormai gli restava poco tempo per dedicarsi a quell'hobby. «Sono un uomo impaziente», furono le sue parole. Gli risposi che invece mi sembrava molto paziente. In fondo, non è da tutti piantare alberi e curarli sino alla maturazione dei frutti. Ma lui insisté che c'era sempre qualcosa da fare e che il frutteto richiedeva tutta la sua attenzione. «Quest'anno le mele sono un po' più piccole», si scusò. «Avrei potuto farle venire più grandi se solo avessi potato gli alberi. Ma per potare bene un albero ci vuole una giornata intera, e con cinquecento meli, può immaginarsi la difficoltà e la spesa. Così li ho lasciati crescere come volevano, e alla fine sono riuscito a piazzare lo stesso il mio raccolto sul mercato.» Le mele erano dolci, naturalmente, e nient'affatto piccole. I seguaci del Tao sostengono che ogni cosa avviene a suo tempo. Cos'è la pigrizia, e cosa il duro lavoro? Seguire il Tao significa seguire la natura. Il che richiede pazienza. Il proprietario del frutteto aveva ottenuto un buon raccolto perché sapeva qual era il momento giusto per lasciar crescere liberamente i suoi alberi. </p>
<p><sup>254</sup> Indovinello / Venne prima / l'esperienza / o il significato? / Da bambini amavamo molto un indovinello che diceva: «E' nato prima l'uovo o la gallina?» Era un enigma tanto grande che ci ha accompagnati fino all'età adulta, trasformandosi in un cliché applicabile a qualsiasi situazione logica particolarmente intricata. Forse il significato della vita è per certi versi arbitrario. La gente va a lavorare, ed ecco che il lavoro diventa parte integrante della sua esistenza. Si sposa, mette su famiglia, ed eccola affermare che queste sono le cose più importanti al mondo. Se il lavoro fosse stato un altro, o il coniuge un'altra persona, o se al posto di sposarsi avessero preso i voti, la vita avrebbe avuto un significato diverso? Vi sono poi persone a cui la vita ha imposto moltissimi significati: chi soffre di una deformità fisica vive in maniera diversa da chi è perfettamente sano; chi nasce in una famiglia ricca ed aristocratica avrà prospettive naturalmente diverse dal figlio di un mendicante; chi nasce in Asia avrà una visione dell'esistenza diversa da chi nasce in Europa. E dunque chi ha ragione: chi dice che il significato dipende dalle nostre definizioni, o chi sostiene che sono le circostanze a determinarlo? </p>
<p><sup>255</sup> Indefinitezza / La primavera è il tempo delle dichiarazioni spavalde. / In autunno, è difficile trovare qualcosa di assoluto. / La vita è mistero e ambiguità, / così l'inverno ci appare ora piacevole e consolante. / Da giovani ci lanciamo in imprese eroiche. Il mondo si piegherà certamente al nostro volere, pensiamo, e potremo offrire il nostro grandioso contributo. L'ingiustizia sociale non esisterà più. Le grandi domande troveranno risposta. Una volta andai a trovare una maestra di scrittura. Ormai in pensione, fragile e canuta, la sua mente era tuttavia ancora lucida e acuta. Allora ero uno scrittore alle prime armi, mentre lei aveva già seguito centinaia di grandi autori. Le espressi tutte le mie angosce, rivolgendole tutte le domande cui gli altri maestri non avevano saputo rispondere. Nella maggioranza dei casi mi disse solo «Sì». Conosceva le risposte, così come le eccezioni, e sapeva che la risposta migliore per un giovane è sempre «Sì». Sì: un'affermazione. Sì: continua ad esplorare. Sì: non esistono risposte definitive. Avevo l'abitudine di cercare soluzioni immediate ai miei problemi quotidiani. Oggi non sono più così ansioso. E' la scienza o la religione ad aver ragione? Sul piano metafisico, esistono il bene e il male? Esiste un solo dio, ne esistono molti o non ne esiste nessuno? Tutte domande cui si possono dare centinaia di risposte. Risposte note, ma su cui nessuno trova accordo. Oggi come oggi lo ritengo positivo. Lasciamo pure che vi siano centinaia di risposte, di cui nessuna assolutamente giusta: porre le domande è già sufficiente. </p>
<p><sup>256</sup> Arbitrarietà / Il significato della vita è arbitrario. / Perché rovinare l'universo con la rigidità? / Perché facciamo le scelte che facciamo? In fondo, non disponiamo di una libertà illimitata: siamo costretti dal nostro sesso, dalla razza, dalla situazione economica, la nostra personalità è stata forgiata tanto dai geni quanto dai processi casuali della vita. Inoltre, sappiamo che ognuno la pensa diversamente circa le cose che dovremmo fare, e i pareri degli altri non sono che un'ennesima costrizione. Una persona nata in un certo contesto culturale disporrà di scelte diverse da quelle di persone nate in altre culture. E da tutte possono scaturire vite belle e preziose, ma ciononostante diverse. Il significato di ogni singola vita dipende dalla gamma di scelte cui si può attingere. Perciò non possiamo affermare che la vita di una persona vale più della vita di un'altra. Di tutti gli esseri umani vissuti sin qui, davvero ne è esistito qualcuno 'migliore» rispetto agli altri? Della loro esistenza scorgiamo solo l'esercizio di certe preferenze, non reali differenze di significato. Il significato è sempre arbitrario. Non è legato né a dio, né alla famiglia, né al nostro io, a meno che non siamo noi a definirlo attraverso tali relazioni. Nulla nella vita ci presenta un senso: siamo noi ad assegnare un significato agli oggetti e ai rapporti. Ogni volta cerchiamo di rendere piacevole tale significato, ma alla fine non possiamo sfuggire alla sensazione che tutto sia arbitrario. Sarebbe molto meglio non rovinare l'universo con i nostri rigidi schemi. </p>
<p><sup>257</sup> Irruzione / Caldo e umido il cielo di fine estate / opprime d'afa la terra. / Ma ecco improvvise nuvole pesanti: / l'aria polare passa come un gelido rastrello / e le ghiande cadono come proiettili, / mentre un nuovo vento irrompe. / Quando l'aria è calda e umida, si ha un senso di apatia e stagnazione. Ci ritroviamo oppressi dalla fiacchezza. Al cambio di stagione, dall'Artico spira un'aria fresca. Le nuvole iniziano a disperdere il loro carico di pioggia e l'afa è spazzata via da brezze fredde e penetranti. Di notte il cielo cambia tanto in fretta da scatenare fulmini tra le nuvole in collisione, mentre il tuono preannuncia la rotazione celeste. Lo stesso vale per la vita umana. Se il cielo non sopporta a lungo la stagnazione, come possiamo riuscirci noi? Quando la vita ci blocca o ci lascia frustrati, dobbiamo inevitabilmente cercare una valvola di sfogo. Nulla è eterno, dunque perché dovrebbero esserlo i nostri problemi? Dobbiamo solo sfruttare la prima occasione che ci si presenta per rimettere in moto le cose. D'altro canto, a volte la stagnazione dipende dalla nostra stessa pigrizia o incompetenza. In questo caso, siamo noi a dover prendere l'iniziativa per rompere il circolo vizioso della monotonia. Non appena scorgiamo un'opportunità, entriamo in azione: finché non affronteremo a fondo noi stessi e le situazioni, non potremo mai dire di avere fatto abbastanza. </p>
<p><sup>258</sup> Pulizia / La prima pioggia d'autunno / ripulisce dal caldo appiccicoso. / Il viaggiatore riconoscente / respira aria fresca e cieli tersi. / Le montagne, lontane, sembrano / più grandi, più azzurrine, / e il suono della cascata si fa / più intenso. / L'autunno si avvicina. L'aria rinfresca. E' tempo di raccogliere i frutti estivi. Il calore e l'affanno cominciano a scemare. L'aria è carica di un senso di rilassamento: l'attività febbrile dell'estate è sostituita dai festeggiamenti dell'autunno. In primavera ci siamo dati da fare, assecondando l'ascesa dell'anno. D'estate abbiamo goduto del vigore e della gloria del fuoco. Ora possiamo concederci un ritmo più rilassato. Le zucche ingrossano, i viticci son carichi d'oro, le foglie appena accarezzate da calde sfumature: allo stesso modo, anche noi possiamo aspirare adesso alla pienezza e alla tranquillità. E' questo il tempo del raccolto. Ma ogni stagione di semina e di crescita porta con sé eccessi e sprechi inevitabili. La polvere dell'estate aleggia ancora. Nei campi, le stoppie aspettano di essere bruciate. Raccolto e pulizia devono essere scrupolosi. Il tempo del raccolto è anche il tempo della pulizia e dell'inventario. </p>
<p><sup>259</sup> Ponte / Arco di sogno che brilla / fra nuvole burrascose: / un ponte fra la terra e il cielo. / Difficile è trovare la sua entrata. / Le leggende narrano che l'arcobaleno sia un ponte fra la terra e il cielo. Camminare su un simile ponte è difficile. Non solo ci appare di rado, ma trovarlo è di per sé un'impresa. Sembra levarsi proprio all'orizzonte, ma più tentiamo di avvicinarci, più ci sfugge. Trovarne la fine, o individuarne la base e contemplare le altezze vertiginose librate al di sopra di esso, è ancora più impossibile. Se dovessimo imbatterci per caso in questo sentiero sacro, saremmo abbastanza leggeri e puri da percorrerne la superficie rugiadosa e abbandonarci all'abbraccio degli dèi? Un mio amico sostiene di avere visto un arcobaleno triplo. Visione assai rara! La terra in cui ciò accadde doveva essere davvero benedetta, e a lui toccò la fortuna di vedersi rivelata tanta bellezza. Ma quanto alto dev'essere il cielo per necessitare addirittura di tre insormontabili ponti? </p>
<p><sup>260</sup> Stimolazione / Sesso, caffè, liquori e sigarette / sono i totem del presente. / La stimolazione ha sostituito / la sensibilità. / Nel mondo moderno, queste sono le sfortunate equazioni: Vuoi intimità? Fai del sesso. Vuoi una sferzata di energia? Bevi caffè. Vuoi liberarti delle inibizioni? Bevi vino. Vuoi essere alla moda? Fuma sigarette. Perché queste cose ne hanno sostituite altre molto più naturali? Perché la gente ha perso la capacità di raggiungere determinati stati senza una stimolazione artificiale. Perché non cercare invece l'intimità attraverso la sensibilità? L'energia attraverso una buona salute? Se superiamo i nostri ostacoli interiori, ogni inibizione cadrà da sé. Cadranno anche le finzioni. E vi sarà una piena fioritura del Tao. </p>
<p><sup>261</sup> Silenzio / Cercate il silenzio. / Gioite in silenzio. / Adorate il silenzio. / Avanzando lungo il cammino, cerchiamo sempre di più il silenzio. Esso ci sarà di grande sostegno, sarà fonte di enorme consolazione e pace. Una volta raggiunto uno stato di profonda calma e solitudine, il nostro cuore si riempirà di gioia. Qui, finalmente, non avremo più bisogno di difenderci, né di attaccare: sarà questo il luogo in cui restare veramente aperti. Vi conosceremo la beatitudine, la meraviglia e la soggezione legata alla conquista di qualcosa di puro e sacro. Dopo di ciò, sentiremo di adorare il silenzio. Questa forma di pace sembra sfuggire a tantissime persone: è la bellezza del Tao. </p>
<p><sup>262</sup> Solitudine / Non occorre che la solitudine / sia disperazione. / Potrebbe essere un'opportunità. / Perché la gente è sola? Perché non vive il contatto con altre persone o altre cose. Abbiamo tutti bisogno di sentirci apprezzati, di far parte di qualcosa e di sentire che l'ambiente circostante ci accoglie. Quando ciò non accade, ci sentiamo isolati. Uno dei modi principali per combattere la solitudine è cercarsi un compagno, o una compagna, e metter su famiglia. Non sempre si tratta di situazioni perfette, e i problemi di relazione talvolta superano il terrore della solitudine. E' molto meglio rendersi autosufficienti: allora, sia che abbiamo già amato, sia che non abbiamo amato mai, non soffriremo di solitudine. Alcuni sostengono che l'autosufficienza sia un mito. L'uomo è un animale sociale, dicono, nessuno può vivere bene al di fuori di una comunità. Ma non è questo l'atteggiamento giusto per comprendere la vera autosufficienza. Ciò di cui stiamo parlando è un supremo senso di legame con noi stessi e il cosmo che ci circonda. Il che non preclude la possibilità di stare con gli altri, ma impedisce gli eccessi e le lacune che derivano dal contare sulla società come unica fonte di unione. Il Tao ci circonda. Chi è con il Tao non è mai solo, ma diventa parte integrante del ciclo naturale. Così come l'acqua avvolge i pesci, il Tao circonda noi. Se ci sentiamo soli è perché dimentichiamo di essere totalmente immersi nel Tao. Per questo la solitudine può rappresentare un'opportunità: ci ricorda che indugiamo egoisticamente nella nostra identità invece di contare sul sostegno del Tao. </p>
<p><sup>263</sup> Contrappunto / Oggi il caldo è insopportabile. / Il calore della valle si sposta / verso la costa. / Le fresche giornate autunnali danzano / con una finta estate. / Bianco nel nero, nero nel bianco. / Stava già arrivando l'autunno, ma ecco verificarsi oggi un brusco cambiamento: fa più caldo che d'estate. Persino mentre il clima va rinfrescando, è possibile un improvviso ritorno del caldo. Nella mente di chi segue il Tao, la dualità della vita non è chiaramente demarcata. La linea è confusa. A separare il giorno e la notte non vi è un confine netto. Lo stesso vale per l'alternarsi delle stagioni. L'estate non sfuma semplicemente nell'autunno: a regnare sono complessità e contrappunto. Se la natura è colma di sfumature e sottigliezze, persino di false apparenze, quanto grande dev'essere la nostra saggezza per permetterci di seguire i ritmi della vita senza deviare il nostro corso? </p>
<p><sup>264</sup> Non violazione / Amo questo lago, / bacino di lacrime celesti, / inclinato dall'attrazione lunare / che preme sulle sue sponde. / Amo queste montagne, / affioramenti di nuda roccia / scolpiti dai mari, / scaturiti da epoche ignote, / isolati in un campo di veccia, / solcati da argentee cascate. / Un gufo in allerta mi osserva / senza battere ciglio, / e oltre, foreste alpine inquadrano / una luna lontana. / La terra è battuta da scienziati e ingegneri. Ciò che è selvatico e naturale subisce l'attacco volgare e rumoroso dei turisti. Non abbiamo alcun bisogno dei loro termometri e delle loro seghe. Non ci occorrono né ponti, né monumenti. Nel contesto del Tao, ciò significa violare la terra con l'ambizione umana e ronzare al di sopra del paesaggio come mosche su un cesto di frutta fresca. Dovremmo invece camminare in questo mondo misterioso senza trasformarci in un peso. </p>
<p><sup>265</sup> Innocenza / Farfalla nera e arancione / che vola gioiosa. / Le ali come mani di suora: / dapprima giunte in preghiera, / quindi aperte in offerta. / Il mondo si muove verso la guerra. I grandi leader fanno della retorica. Gli eserciti si ammassano ai confini. Sembra che il mondo non si stanchi mai dei conflitti. Dovremmo ricordare sempre gli innocenti, ciò che è tenue, delicato e bello. Una farfalla vive un giorno appena. Viene al mondo quasi solo per volare ed accoppiarsi. Non si pone domande circa il proprio destino, non si cimenta in pratiche di alchimia per allungare la propria esistenza o cambiare la propria sorte: trascorre in felicità la breve vita che ha a disposizione. Una farfalla è sempre attirata dal bello. Si tratti del sole, di un filo d'erba o del bordo di una rosa color rubino, è ad esso che la farfalla dedica la propria breve esistenza. Nemmeno i matti e gli iracondi infastidiscono la farfalla. Perché allora non imparare a rispettare l'innocenza nel nostro prossimo? Forse passiamo troppo tempo in situazioni brutte. Nel nome del senso pratico e del realismo, non facciamo che pensare alla strategia, alla difesa, al territorio, alla conquista, allo sfruttamento. Per noi è troppo tardi: non possiamo essere come la farfalla. Ma almeno possiamo renderle onore, e cercare di condurre un'esistenza semplice e il più possibile vicina alla sua. </p>
<p><sup>266</sup> Apprezzamento / Oggi il sole è sorto e tramontato in dodici ore. / Abbiamo colto pere dorate da rami stracarichi. / Inerpicatici per mille scalini fino a un rustico tempio, / abbiamo reso le nostre offerte agli dèi.  / La sera ci siamo seduti in calorosa compagnia. / La luna crescente si è poi unita a noi. / Attinta l'acqua al fiume dalle trecce d'argento, / l'abbiamo versata in una caraffa di coccio. / Preparare un buon tè non è cosa facile, / ma questa teiera ha una storia venerabile: / per averla, uno studioso cedette / tutti i suoi libri. / E oggi sprigiona l'aroma dell'antichità. / L'equinozio d'autunno coincide con il tempo della riflessione sulla vita. Se il raccolto è stato abbondante, dobbiamo esprimere il nostro ringraziamento. Se l'anno è stato difficile, dobbiamo gioire per ciò che già abbiamo e decidere di sfruttare meglio le prossime occasioni. Per apprezzare la vita non occorrono premesse quali la ricchezza o l'abbondanza: soltanto gratitudine verso la bellezza del mondo. </p>
<p><sup>267</sup> Stile / Un vecchio siede su un gradino di pietra. / Pizzica una preziosa chitarra. / Le corde vibrano di sentimento; / egli non ha bisogno di un pubblico / per aprire il suo cuore. / Un giovane entusiasta vuole apprendere il suo stile. / «Stile?» ribatte lentamente il vecchio. «Il mio stile è fatto / della lunga strada della vita, di dolori / e di gioie, delle persone care, e di solitudine. / Della guerra e delle sue atrocità. / Di un bimbo che nasce. / Di funerali di genitori ed amici. / La mia scala sono le sette stelle dell'Orsa, / la cassa della mia chitarra è lo spazio fra il cielo e la terra. / Come posso insegnarti il mio stile? / Tu hai la tua giovane vita.» / Ognuno ha un proprio stile nella vita. Gli anziani possiedono la prospettiva. I giovani il vigore. Possiamo imparare gli uni dagli altri, ma non ottenere ciò che appartiene ad altre generazioni. Ognuno di noi è forgiato dal proprio tempo, e trascendere i limiti del tempo è un fatto assai raro. </p>
<p><sup>268</sup> Natura / Ho la schiena curva per il tanto studiare, / Gli occhi offuscati dalle parole della storia. / Per quanto immerso nella conoscenza, / non posso competere con la perfezione della natura. / Imparare è una passione condivisa da molti. L'istruzione ha un fascino tutto particolare, come le imprese della civiltà. Frequentiamo biblioteche e musei, visitiamo mostre per ammirare i reperti estratti da tombe reali, restiamo ammaliati dalle nuove invenzioni. Eppure, se guardiamo fuori dalla finestra e vediamo un albero ergersi in tutta la sua perfezione, se spiamo una pozza lasciata dalla marea, o un gatto che perlustra i suoi territori, se scorgiamo l'azzurro frullare di una ghiandaia, allora notiamo un ordine di bellezza e di intelligenza diverso. Le opere dell'umanità non possono competere con quelle della natura: la civiltà manca del suo equilibrio e della sua finezza. Troppo spesso le nostre imprese sono macchiate da motivazioni impure: il profitto, il desiderio di fama, la semplice ingordigia. Riusciamo, ma non possiamo prevedere i risultati perché non siamo in grado di collocare le nostre azioni in un contesto più ampio. La natura è un insieme di forze contrastanti, di denti e di artigli, di profumi e veleni, di fango ed escrementi, di uova e di ossa, di fulmini e lava. Ci appare come un tutto caotico e terribile. Ma, con le sue opere insondabili, supera di gran lunga la portata delle vicende sociali. Pensiamo al nostro operato: quanta parte di esso è paragonabile alla perfezione della natura? </p>
<p><sup>269</sup> Modestia / Se la stringa della scarpa è annodata, / dovete piegarvi per scioglierla. / Nella vita le difficoltà non risparmiano nessuno, ma ognuno vi reagisce diversamente, Alcuni soccombono, altri diventano violenti; alcuni sfoderano la propria determinazione, altri rispondono con l'inganno. Nel complesso, le avversità ci lasciano troppo provati. I seguaci del Tao reagiscono ai problemi con la modestia: adattandosi alla situazione. Si inchinano e si concentrano fino a trovare una soluzione. Non ricorrono mai all'uso della forza, ma non per questo si piegano passivamente al destino. Piuttosto, studiano la situazione cercando attentamente di sciogliere i nodi. Proprio come noi ci pieghiamo quando si aggroviglia la stringa di una scarpa, essi si inchinano per trovare una guida. Ma anche la modestia può trasformarsi in errore, se il nostro diventa un atteggiamento insicuro e sottomesso. In certe persone l'eccesso di umiltà diventa sconfitta. Hanno talento, ma la loro personalità è così divisa da non riuscire a tradurre in atto ciò che esiste in potenza. Per questo occorre dare un limite anche alla modestia: funziona ma, come sempre, va applicata nella giusta misura. </p>
<p><sup>270</sup> Commozione / Il disco dorato dell'alba orla gli scogli purpurei. / Una vecchia si china a spazzare i gradini del tempio. / Lava ogni pietra con amorevole cura. / Quanti fedeli penseranno al suo lavoro? / Un giorno, all'alba, mi recai a un tempio magnifico. La sua architettura era l'espressione sublime dello spirito umano che intendeva fare di quel luogo un autentico tesoro. Generazioni di fedeli avevano deposto offerte sui suoi tabernacoli, fra le sue mura centinaia di monaci avevano raggiunto l'illuminazione e migliaia vi avevano ottenuto benedizione nella vita e nella morte. Tuttavia, la vista più commovente fu un'anziana donna che spazzava in silenzio i gradini. Il suo stato di concentrazione era perfetto. La sua devozione palpabile. La sua scrupolosità totale. Quel semplice atto tradiva uno spirito elevatissimo. Più tardi, quello stesso giorno, arrivò in pellegrinaggio della gente ricca. Le pietre grigie del tempio divennero piste per i giocattoli colorati dei bambini. Il grande sacerdote celebrò le sue funzioni. Alcuni monaci sfilarono in silenziosa preghiera. Fra tutti quelli che passarono, quanti si resero conto del sacro servizio che aveva permesso loro di esprimere la propria devozione? Quando abbiamo a disposizione un unico sentiero, dovremmo rendere onore a quanti lo accudiscono per noi. </p>
<p><sup>271</sup> Disciplina / Una giovane pizzica corde d'acciaio suonando motivi popolari, / i grilli levano il loro canto, come i monaci. / Ho passeggiato immerso nella felicità autunnale, / ma un ragazzo cerca sempre orna guida. / Possiamo avere ormai percorso gran parte del nostro cammino, ma se incontriamo un principiante in cerca di una guida dovremmo aiutarlo senza riserve. Cosa potremmo rispondergli? Ecco cosa dissi io una volta: «Il tempo dell'inizio è uno dei momenti più preziosi. Può essere entusiasmante e carico dei semi di una favolosa crescita. La prima cosa da fare è decidere di arrivare in fondo. «Quando io cominciai, optai per un impegno che sarebbe durato tutta la vita. Decisi che sarei stato con il mio maestro per almeno sette anni. Ormai ne sono passati molti di più, ma l'ingrediente fondamentale è ancora lo stesso: impegno, ecco quello che occorre. “Tuttavia, a volte l'impegno richiede a sua volta qualcosa, per essere fruttuoso. Mi riferisco alla disciplina, cioè alla perseveranza nel continuare anche quando le cose si fanno difficili. La vita ci mette a dura prova e ci perfeziona con le avversità: senza di esse, non arriveremmo mai a sviluppare un carattere. «Il riso soffre quando viene battuto. E soffre la giada quando viene lucidata. Ma ciò che risulta alla fine è qualcosa di speciale. Se anche tu desideri esserlo, devi insistere nel cammino anche quando si fa più difficile». Impegno e disciplina: due fra le parole più preziose per chi va alla ricerca del Tao. </p>
<p><sup>272</sup> Determinazione / Signora farfalla, / una settimana fa ti vidi. / Ora sei tornata, / con il tuo amato, / volate insieme / in rotte elicoidali: / quanti sono / i tuoi felici ritorni! / Narra una leggenda di due farfalle che si amavano tanto, che persino nel momento della morte i loro cuori rimasero fedelmente uniti. In onore alla devozione che si erano portate, gli dèi permisero loro di continuare a reincarnarsi per sempre in farfalle, e di tornare ogni volta a incontrarsi. Quale meraviglia, se potessimo tutti manifestare una simile determinazione e fede nei confronti di ciò che amiamo! </p>
<p><sup>273</sup> Spirali / Tre correnti di energia sottile: / spirali gemelle intorno / a un pilastro di giada. / Questa presenza luminosa / è la forza della vita stessa. / Nello stato di meditazione profonda è possibile raggiungere la consapevolezza della forza vitale. Imparando a guardarci dentro, riusciamo a vederla. Paragonarla all'elettricità, alla luce o alla coscienza è parzialmente corretto; ma ognuna di queste descrizioni è di per sé inadeguata. Dobbiamo riuscire a vederla e a sentirla da soli: e da soli dobbiamo arrivare a conoscerla. Trovarsi in sua presenza è come stare al cospetto di qualcosa di originale, primitivo, fondamentale, misterioso, magico e profondo. Significa veder mutare tutti i punti di riferimento e sentire i propri sensi venir meno, per lasciare posto solo a un'enorme soggezione. Questa forza ci attira con un fascino irresistibile: è la fiamma potente che cattura la falena della nostra coscienza. Si tratta di una colonna di energia attorcigliata su se stessa che funge da sostegno per tutti gli stadi della nostra crescita. E' la nostra anima; è la forza che ci vivifica e ci dà consapevolezza. Se desideriamo partecipare pienamente alla vita, è indispensabile fare i conti con questa presenza interiore: una volta stabilita l'armonia con essa, potremo diventare tutt'uno con la nostra dinamica di esseri umani. </p>
<p><sup>274</sup> Futuro / Nessuno mi precede, / nessuno mi segue: / davanti a me e alle mie spalle / solo la vastità del mare e del cielo. / Solo il cielo conosce / la risposta finale, / ma gioia o dolore / dipendono da noi. / In questa vita siamo soli. Nessuno vive al posto nostro. Né la droga né la magia possono staccarci, anche solo per un attimo, da questa condizione. Possiamo negarla, ma è inutile: siamo soli, e solo a noi sta decidere cosa fare di ogni singolo, prezioso momento della nostra vita. L'esempio di chi ci ha preceduto può aiutarci, ma alla fine si tratta solo di riferimenti, e il pensiero di coloro che verranno dopo è una semplice considerazione, un'astrazione mentale. Ciò che importa è essere: essere e basta. Accettiamo chi siamo. Siamo noi stessi. Se gli dèi esistono, forse conoscono il futuro. Ma noi, in quanto esseri umani, possiamo solamente affermare che il futuro è tutto da costruire. Proseguiamo, dunque, e costruiamolo, e rendiamolo il più bello possibile. Questa bellezza è sempre determinata dalla nostra volontà e dalla perfezione della nostra personalità. Non rammarichiamoci sospirando per le avversità o la sfortuna: essere felici piuttosto che tristi dipende solo da noi. </p>
<p><sup>275</sup> Oscurità / Gli scritti sul Tao sono deliberatamente oscuri. / Perché? Perché gli autori amano il Tao. / Il percorso è troppo arduo per garantire sicurezze. / I pigri guardano altrove. / Una volta, un esperto calligrafo piuttosto eccentrico disse: «Quando le persone normali apprezzano il mio lavoro, mi stringo nelle spalle. Se lo trovano oscuro, sono contento». Non sempre gli scritti sul Tao sono di facile comprensione. Spesso nemmeno i monaci giunti al termine di un lungo apprendistato riescono a interpretare le scritture. Alcuni accusano perciò i seguaci del Tao di essere freddi ed elitari. In realtà, gli autori si esprimono in maniera oscura solo perché amano moltissimo il Tao, e desiderano che a conoscerlo siano solo quanti sono veramente in grado di apprezzarlo. Non vogliono inquinarlo dandolo in pasto a una massa di curiosi annoiati. Se tutti amassero veramente il Tao, sarebbe possibile parlarne liberamente. Di fatto, i maestri hanno già svelato ogni segreto. Nella loro compassionevole determinazione a comunicare le proprie intuizioni, hanno sempre cercato di offrirci i loro messaggi. I libri sacri sono pieni dei segreti della vita: se continuano a sembrarci segreti, è solo perché non ci concediamo il tempo di leggerli davvero. Siamo forse capaci di scorgere i gioielli che si celano nel fango? </p>
<p><sup>276</sup> Luna / Argenteo disco: / lascia che ti consideri una dea / tu, con la tua faccia specchiata. / Stasera, ogni sera, la tua forma è perfetta, / la tua presenza sublime. / Lo sai anche tu. Appari prima ancora che il sole sia tramontato, / avvolta nel glorioso mantello della notte, / e ci guardi splendida, / rendendo idilliaco il nostro polveroso mondo. / E' la notte del plenilunio. La regina delle tenebre è piena e tonda come non mai, più vicina che in qualunque altro momento dell'anno. Splende argentea nel cielo blu indaco. Questa notte viene universalmente festeggiata per molte ragioni. Alcuni lo ritengono il momento perfetto per osservare la luna, e brindano bevendo vino e tè e mangiando dolci; altri lo considerano un momento di grande tranquillità e lo dedicano al ringraziamento per il raccolto. I festeggiamenti in onore alla luna sono una forma di adorazione tipicamente femminile. Il plenilunio simboleggia la supremazia della fredda oscurità sulla calda luminosità dell'estate. E' un'occasione per ricordare il principio di eguaglianza del cosmo: luce e tenebra, maschile e femminile, calore e gelo, durezza e morbidezza - tutto fa parte di un equilibrio generale. Se siete donne, allora questa è la vostra notte di festa e adorazione. Se siete uomini, è il momento di farvi da parte per rispettare l'intimità delle vostre mogli, madri e sorelle. Ma possiamo tutti sentirci grati per i tesori dell'autunno e dare inizio ai preparativi per il freddo che si avvicina. </p>
<p><sup>277</sup> Intero / Odio il modo in cui questo pollo / mi si presenta avvolto nella plastica, / privo di testa e di zampe; / collo, cuore, fegato e visceri / infilati nella cavità ripulita. / Non c'è da stupirsi se la gente / a pezzi si sente. / Quando andiamo a fare la spesa, è bello trovarci di fronte ad animali ancora interi. Nelle culture in cui il contatto personale è considerato importante e il legame con la terra rappresenta ancora un modello di vita, è normale che la gente abbia un rapporto più completo con il cibo di cui si nutre. Costoro acquistano o allevano direttamente il bestiame, coltivano, raccolgono, preparano e puliscono gli alimenti: solo alla fine di questo processo mangiano, e con estrema gratitudine. Essi non hanno un atteggiamento sentimentale verso il cibo - senso pratico significa comprendere che per sopravvivere bisogna uccidere - ma ringraziano tutto ciò che è morto per sostentarli. Al giorno d'oggi, il nostro rapporto con il cibo è alquanto lacunoso: non conosciamo i luoghi da cui gli alimenti provengono, consumiamo vegetali fuori stagione, compriamo cibi pronti confezionati da ignoti. Conoscere ciò che mangiamo, sapere qual è la sua provenienza e preparare i cibi con le nostre mani significa appropriarci di un grande potere. Qualunque alimento, sia vegetale sia animale, muore per noi. Il minimo che possiamo fare è sfruttarlo al meglio e portargli rispetto. Purtroppo oggi è normale sentirsi isolati. Ci lamentiamo per la mancanza di amici e di esperienze più genuine, e abbiamo la sensazione di non conoscerci davvero. Se già il cibo che mangiamo e il modo in cui lo consumiamo mancano di integrità, come possiamo rendere completo il resto della nostra vita? </p>
<p><sup>278</sup> Storia / Sembra quasi che gli alberi autunnali sorpresi dall'alba / siano stati verniciati con lacca, / le radici affondate intorno a un vecchio campo di battaglia. / Le nebbie ondeggiano qui come fantasmi. / Esistono luoghi che ci comunicano un senso di profonda tristezza: è il caso dei vecchi campi di battaglia, dove molti hanno perso la vita. La forza e la determinazione dei combattenti continuano a riecheggiarvi. Possiamo trovare posti simili dappertutto. Spesso nessuno vi costruisce, anche se il terreno è buono: diciamo di non voler dimenticare i nostri morti, o che in un dato punto dovrebbe sorgere solo un monumento; altri sostengono che la zona sia ancora tanto disturbata, che i vivi non riescono a coesistere con i defunti. Conoscere la storia è indispensabile per comprendere il presente. Se non siamo consapevoli del modo in cui siamo arrivati fin qui, non saremo mai in grado di pianificare né il presente, né il futuro. Per elaborare nuovi progetti abbiamo bisogno di sapere quali radici sono ancora vive, e come mai le cose stanno come stanno. Per non ripetere gli errori del passato, dobbiamo anzitutto sforzarci di conoscerli. Non sempre la storia è positiva: spesso, anzi, è fonte di grande tristezza. Ma dobbiamo accettarla così com'è. La vita è terribile, e gli esseri umani possono compiere impressionanti atrocità. Se vogliamo vivere all'insegna del bene e della forza, allora dobbiamo allargare il più possibile la nostra conoscenza. </p>
<p><sup>279</sup> Quiete / I venti agitano il bambù, / ma quando se ne vanno, / le canne tornano silenziose. / le anatre atterrano / nel lago ghiacciato, / ma quando volano via, / non resta alcun riflesso. / Così, una volta sedato / il polverone, / la mente si acquieta. / Le vicende del mondo vengono spesso eufemistica mente definite «un gran polverone»: un affannarsi continuo che non si può eliminare con un semplice colpo di spugna, ma in cui è altrettanto impossibile trattenersi a lungo. Possiamo cercare il distacco nella meditazione, ma finché gli stimoli esterni continuano a bombardarci la mente non ci è dato di trovare la vera quiete meditativa. Se non ci lasciamo coinvolgere dalle difficoltà del mondo, non subiremo nemmeno i suoi influssi e suoi stimoli: soltanto allora la nostra mente sarà tranquilla. E una mente tranquilla può raggiungere gli stati supremi e più sublimi dell'esistenza. Inutile dire che l'allontanamento completo dalle tribolazioni, i pericoli, le tentazioni dei sensi e le pastoie della vita quotidiana sarebbe un ottimo modo per ottenere i risultati voluti. Se ci sentiamo pronti per questa rinuncia e ci possiamo permettere il lusso della scelta, dovremmo agire senza alcuna esitazione. Ma se siamo costretti a restare qui ancora per un po', e ciononostante desideriamo esercitarci nell'arte della tranquillità, il ritiro, sempre necessario, sarà di portata più modesta. Potremo così raggiungere la quiete, anche se per periodi brevi e transitori. </p>
<p><sup>280</sup> Scansione / Compleanni, anniversari, commemorazioni, / scandiscono il nostro avanzare nel cammino. / Quanti anni abbiamo? Se ci guardiamo indietro, siamo soddisfatti di come abbiamo vissuto? Da quanto tempo preghiamo regolarmente? Possiamo dire di avere alle spalle anni di pratica ininterrotta? Quanto tempo è trascorso dall'ultimo evento di rilevanza mondiale? Il mondo ha fatto passi avanti nel campo del bene collettivo? Oggi cade qualche ricorrenza? Cosa e quanto abbiamo fatto dall'ultima vacanza? Ogni giorno rappresenta una pietra miliare lungo il nostro cammino. Se siamo solo agli inizi, allora è bene guardare con determinazione al momento in cui potremo voltarci indietro e scorgere alle nostre spalle un anno, un decennio o magari molti decenni di impegno e perseveranza. Se oggi cade invece qualche ricorrenza, allora dobbiamo gioire per ogni giorno in cui siamo riusciti a conservare ì progressi fatti. I seguaci del Tao non festeggiano il proprio compleanno, né segnano sul calendario l'anniversario del giorno in cui hanno intrapreso il cammino. Dicono che il Tao è un flusso continuo e non va disturbato da inutili scadenze. Assomigliano a viaggiatori che procedono senza mai preoccuparsi della strada, della distanza e del tempo. Noi non abbiamo ancora raggiunto questo livello di pura spontaneità, e dato che ancora fatichiamo per non perdere di vista il sentiero, approfittiamo almeno della scansione offertaci dalle pietre miliari: sarà un modo per incoraggiare noi stessi e misurare i progressi ottenuti. </p>
<p><sup>281</sup> Possibilità / Quando una statua è compiuta, / è troppo tardi per modificarne le braccia. / Solo un blocco di pietra vergine / racchiude tutte le possibilità. / Allevare un figlio non è facile: bisogna costantemente fungere da esempio. Talvolta è importante che entrambi, adulto e bambino, capiscano che ciò che ai grandi è dato di fare, non sempre si adatta ai più piccoli. E non si tratta di ipocrisia: questa è semplicemente saggezza. Una volta un bimbo ribatté alle ammonizioni paterne esclamando: «Ma è quello che fai tu!» Il padre portò allora il figlio da un intagliatore di figure sacre. Nel cortile erano ammassati grandi blocchi di legno di rosa e di canfora. Nelle sale dello studio si trovavano statue di dèi a vari stadi di lavorazione: alcune recavano ancora i segni freschi dello scalpello, altre erano già state dipinte e dorate. «Io sono più vecchio di te», spiegò allora il padre. «Quindi assomiglio a una di queste statue compiute. Pomo vantare dei successi, ma ho anche le mie lacune. Una volta terminata la statua, non possiamo più cambiare la posizione delle sue braccia. «Tu, invece, figlio mio, assomigli ai pezzi di legno del cortile, quelli che ancora devono acquistare forma. Non voglio che tu sviluppi i miei stessi difetti, quindi non ti permetto di fare certe cose. Guardami, figliolo. Tu dici che io continuo ad agire così, ma questo non dimostra forse quanto sia difficile eliminare le pecche con cui ci si ritrova scolpiti? Non copiarmi, e non fare gli errori che ho fatto io. Solo così la tua statua sarà più bella della mia.» </p>
<p><sup>282</sup> Cornice / Due campioni di scacchi si affrontano / senza musica, né cori, né suoni d'accompagnamento. / Le sedie non scricchiolano. / Il pubblico non fiata. / Perché allora la gente medita senza concentrarsi? / Quando due campioni di scacchi si affrontano, il pubblico si comporta con grande solennità: tutti sanno qual è la posta in gioco, e che i campioni hanno bisogno del silenzio più completo e della massima concentrazione. Quando invece si tratta di meditare, la gente pensa che i rumori della strada, i conviventi irrispettosi, i cattivi odori e la sporcizia non abbiano alcuna importanza. Dopotutto, la meditazione non è forse una semplice attività mentale separata dalla realtà dell'ambiente circostante? Se così fosse, non esisterebbe nemmeno. Così come non esisterebbero luoghi di conforto, e nessuno cercherebbe riparo nella calma di giardini segreti. La meditazione non è affatto un'attività supplementare. Non è mero rilassamento o riduzione dello stress: è un modo per concentrarsi profondamente sulla propria umanità. Se vogliamo riuscire in questa pratica, dunque, dobbiamo agire all'interno di una cornice adatta. Ci occorrerà un posto tranquillo e in mezzo alla natura: soltanto allora potremo scivolare nella serenità. Se siamo capaci di comprendere il bisogno di concentrazione assoluta da parte di un giocatore di scacchi, siamo anche in grado di capire quanta attenzione dobbiamo dedicare alla nostra pratica meditativa. </p>
<p><sup>283</sup> Durata / Il sole splende per mezza giornata, / a dominare il resto è la luna. / Anche la contemplazione / dovrebbe avere una giusta durata. / Vi sono monaci che meditano per sedici ore consecutive. Alcuni hanno trascorso così tanto tempo seduti nella posizione del loto, da avere il taglio dei piedi ricoperto di calli. Altri devono ricorrere a sostegni per mantenere il corpo eretto, o per non rischiare di addormentarsi appoggiano un bastone per terra con l'estremità appuntita rivolta verso il mento. Si tratta forse di un'ammirevole disciplina? O piuttosto di un'ossessione? La meditazione dovrebbe avere una giusta durata. Anche le pratiche migliori non vanno mai considerate come attività isolate dal resto della vita. I seguaci del Tao considerano la meditazione un atto imperativo, ma non esclusivo. Lo scopo fondamentale di questa esistenza è vivere, e tutte le cose viventi si muovono e crescono: perciò la meditazione andrebbe integrata nella vita stessa, senza permetterle di dominare tutto il resto. Vi è solo un'eccezione: il caso in cui ci capiti di cadere spontaneamente e naturalmente in un lungo stato meditativo. Può durare ore, addirittura giorni, ma è una condizione diversa da quella della meditazione indotta artificialmente e in posizione seduta. Lo stato meditativo spontaneo ci trova in armonia con l'universo: per questo non si tratta di un'attività, ma di un'espressione del tutto naturale. </p>
<p><sup>284</sup> Ambiente / Come potete vivere / in mezzo al costante rumore del traffico? / Al puzzo dei rifiuti? / Fra palazzi anziché fra montagne? / Nel movimento delle strade / anziché dei fiumi? / Con il cemento anziché la terra sotto i piedi? / Vi sono aree metropolitane famose per la loro forza, la loro storia e il loro posto nella civiltà. Tuttavia, luoghi simili non possono essere anche centri spirituali. Basta osservarli con gli occhi e con il cuore: come potrebbe mai fiorirvi alcunché di sacro? Il rumore del traffico è incessante. A qualunque ora del giorno e della notte, il rombo di sottofondo e le costanti vibrazioni sradicano tutto quanto esiste di più sottile. L'aria è greve di polveri e fuliggine. Quando fa caldo, il puzzo dei rifiuti in putrefazione si solleva come i miasmi da un lebbrosario. Soffocata dal cemento, dall'asfalto, dall'acciaio e dalla sporcizia, la terra non riesce a respirare. Alcuni abitanti di queste città sviluppano tuttavia un interesse di tipo spirituale, e vogliono sapere se è possibile raggiungere livelli di pratica elevati pur continuando a vivere in un ambiente così urbanizzato. La risposta è no. Realizzarsi appieno in un contesto urbano non è possibile, perché richiede il raggiungimento di stati psicofisici particolari, strettamente legati alla calma e alla cura del sottile. Quando il ruggito della città è tutto quel che abbiamo, come possiamo udire il canto del divino intorno a noi? </p>
<p><sup>285</sup> Radiosità / La luna splende a mezzogiorno. / Il maestro benedice la gente. / L'umiltà è un elemento positivo, ma talvolta inappropriato. Coltivare se stessi in privato va bene, ma anche questo a volte è fuori luogo. Perché? Perché se non usciamo mai per aiutare gli altri e dimostrare che è possibile coltivare la spiritualità anche di questi tempi, un giorno la gente perderà la fede. Quando una persona va ad ascoltare i discorsi di un maestro spirituale, non vuole sentir parlare di condanna e mortificazione: vuole solo vedere la perfezione. In passato i maestri scendevano dalle montagne per mostrarsi alla gente. Recandosi fra gli abitanti dei paesi, riaffermavano l'esistenza della spiritualità. Camminando fra le masse, ispiravano gli altri a coltivare se stessi. Aiutando coloro che incontravano, entravano in contatto diretto con la vita. La cura di sé e la concentrazione sul divino sono cose bellissime, ma vi sono momenti in cui dovremmo ricordarci anche del nostro prossimo. Quando una persona irradia luminosità, assomiglia alla luna di mezzogiorno: così intensa, da sprigionare di colpo una luce superiore a tutte le altre. Così accade quando i maestri camminano fra la gente: con la loro presenza, essi illuminano e rallegrano tutti coloro che incontrano. </p>
<p><sup>286</sup> Insegnamento / Restituisci ciò che hai imparato. / Condividi la tua esperienza. / Se ci troviamo nella posizione di insegnare, dovremmo farlo senza riserva alcuna. Che bisogno c'è di risparmiarsi? Potremmo spiegare dieci volte tutti i segreti della vita, e non avremmo ancora di che temere. In fondo, un segreto viene svelato solo quando la gente lo traduce in realtà nella propria esistenza, e non quando si limita ad ascoltarlo. In passato i maestri erano piuttosto egoisti. Per imparare avevano dovuto superare enormi difficoltà, e dunque rendevano l'apprendimento difficile anche agli altri. Inoltre, temevano di poter essere superati dai loro stessi allievi, e così evitavano di fornire loro qualche elemento chiave. Che atteggiamento sciocco! Come può un allievo sfidare un maestro, se quest'ultimo non decide che per lui è ormai giunto il momento del declino? Dovremmo sempre insegnare generosamente, senza centellinare. Quando coltiviamo noi stessi, la nostra forza interiore si accresce. Ma succede una cosa strana: non possiamo accumularla e trattenerla per sempre. Se cerchiamo di farlo, l'energia spirituale ci distrugge. Se invece la usiamo con prudenza - per curare gli altri, per insegnare o consolare - allora l'energia ci ritornerà amplificata, come un pozzo che si autorigenera continuamente. Più diamo, più otteniamo in cambio. Più siamo altruisti, più aumentano i benefici personali. </p>
<p><sup>287</sup> Completezza / Solo quando l'ultimo raggio / è fissato alla ruota / si ha la completezza. / Ambizioni, carriera, famiglia e identità quotidiana formano la nostra ruota esterna. I talenti e gli aspetti più profondi della mente fungono da raggi. La coscienza è il mozzo che unisce il tutto. Al centro del mozzo vi è il vuoto - quella parte di noi aperta alla realtà universale. Sfortunatamente, non sempre siamo completi. Forse è per colpa di occasioni mancate nella nostra giovinezza, o di un'istruzione o un'esperienza insufficienti. Qualunque cosa sia, attraverso l'introspezione dovremmo cercare di scoprire quali sono le nostre lacune e quindi colmarle. Una volta identificate e completate alcune parti di noi stessi, basterà fissarle come raggi alla nostra ruota. E quando avremo abbastanza raggi, finalmente potremo considerarci interi. Una ruota nuova di zecca ha davanti a sé un lungo futuro di marcia: se la nostra identità è completa, può restare eternamente al servizio delle nostre aspirazioni spirituali. </p>
<p><sup>288</sup> Orizzonte / Un'unica linea estesa da un estremo all'altro del nostro campo visivo. / Nuvole bianche incatenate alle ombre. / Ciò che è vicino deve prima apparire all'orizzonte. / Ciò che si riflette su di noi ha sempre una fonte. / Non occorre che la vita sia sempre quella massa confusa e disorganizzata che sembra essere per molti. Se ci sentiamo così, di solito è per colpa di due cose: o non stiamo guardando davvero, oppure il nostro punto d'osservazione è troppo basso. I seguaci del Tao cercano di occupare sempre posizioni da cui si gode di una buona prospettiva. La vita non li sorprende mai. Qualunque cosa riempia la loro esistenza attuale, essi l'avevano prevista; qualunque cosa si profili all'orizzonte, si preparano ad affrontarla. Persone simili vengono spesso definite sagge, non perché dispongano di doti particolari, ma perché si prendono la briga di osservare il panorama dall'alto. I seguaci del Tao sanno inoltre che tutti i fenomeni hanno una fonte: così come le ombre sul terreno provengono dalle nuvole che passano fra la terra e il sole, gli accadimenti esterni a noi si riflettono sulle nostre menti. Una reazione mentale è come un'ombra provocata da un evento esterno. Per comprendere meglio questi fenomeni, dobbiamo metterci nel punto in cui più facilmente li vedremo arrivare. E affrontarli non significherà solo accostarsi agli eventi a seconda del nostro umore contingente, ma osservare come si presentano esternamente e controllare qual è la loro origine. Se riusciremo a fare ciò, nulla ci potrà più ostacolare. </p>
<p><sup>289</sup> Fusione / Prendi il sole. / Mettilo nel cuore. / Prendi la luna. Avvicinala a te. / Fai scendere l'Orsa Maggiore. / Unisciti alla Stella Polare.  / Siamo passati da una visione del divino piuttosto distante a una più interiore. In passato, la relazione fra l'uomo e gli dèi era di tipo verticale: il primo era in posizione subordinata, i secondi occupavano il vertice supremo. Non è difficile capire che questo punto di vista rifletteva emozioni infantili e relazioni di stampo feudale. I seguaci del Tao sostengono invece che gli dèi non esistono. Pensare che si tratta di un'affermazione blasfema significa non cogliere il punto fondamentale del discorso: i seguaci del Tao cercano infatti una relazione con il divino che non sia disturbata dal concetto di divisione. In altre parole, cercano l'unità. Se l'umanità è tutt'uno con dio, allora non esistono divisioni nemmeno all'interno dell'umanità stessa. E se l'umanità non è divisa, allora è dio, e dio è in essa. Ciò non significa che possiamo fare tutto ciò che immaginiamo siano in grado di fare gli dèi. Semmai, raggiungeremo uno stato e un livello di comprensione in cui non esisteranno più distinzioni, paure o incertezze nei riguardi del divino. Per questo a volte sogniamo di poter accogliere dentro di noi le stelle: perché desideriamo fonderci con il Tao. In questo modo noi diventiamo il Tao, e il Tao diventa noi. </p>
<p><sup>290</sup> Trasformazione / Anni fa mi feristi: / sanguinai per molto tempo. / Ora sei tornato, / ma io non sono più Io stesso. / In passato i guerrieri combattevano cercando di colpire gli stessi punti usati in agopuntura. Un famoso spadaccino che aveva rischiato di morire in duello dopo essere stato colpito dall'avversario, si trasformò in viandante e rinunciò alla vita marziale. Anni più tardi, il nemico IO ritrovò e tornò a sfidarlo. Si affrontarono. Dopo i primi colpi, l'aggressore indietreggiò sorpreso. Allora lo spadaccino sorrise e disse: «Per vent'anni mi sono allenato a spostare i miei punti vulnerabili». E così poté finalmente trionfare. La spiritualità è un processo di guarigione interiore. Le ferite del passato possono costituire il maggiore ostacolo alla coltivazione di noi stessi: per questo dobbiamo individuarle e curarle. E' un'impresa che può durare anche anni, ma dobbiamo affrontarla. In molti casi, le nostre ferite ci sono state inflitte dall'esterno - vale a dire, da nemici. E il nemico può essere vario: un passante per la strada, conoscenti, genitori, insegnanti, fratelli, amici, amanti. Se ci allontaniamo e riusciamo a portare felicemente a termine la nostra pratica, tuttavia, queste persone non avranno più la possibilità di tornare a disturbare la nostra vita. E come potrebbero, se nel frattempo avremo modificato ciò che un tempo ci rendeva vulnerabili? </p>
<p><sup>291</sup> Progresso / Quando la meditazione ristagna, / cambiate subito metodo. / Per i seguaci del Tao non esiste un'unica forma di meditazione da praticare per tutta la vita. Se nel Tao ogni cosa cambia e scorre, lo stesso dovrebbe valere per la meditazione. Non si tratta infatti di una disciplina statica, ma di un mezzo di vita spirituale in costante progresso. I principianti seguono un tipo di meditazione, chi è più avanti ne segue altri. La gente semplice pratica meditazioni semplici, a quella complicata occorrono meditazioni impegnative. Non importa che genere di persone siamo: in certi momenti esauriremo comunque il potenziale di un determinato metodo. In fondo, un metodo è solo una struttura arbitraria, mentre il subconscio che cerchiamo di dominare è infinito, mutevole ed elusivo. Perciò quando un metodo si esaurisce dobbiamo passare a un altro. Talvolta sarà sufficiente alternare due o tre metodi diversi; altre volte dovremo spostarci verso un livello di meditazione superiore. In ogni caso, se proviamo un senso di irrequietezza e disagio significa che non abbiamo ancora raggiunto la piena maturazione spirituale. I livelli più alti di meditazione corrispondono a una completa tranquillità mentale. In questo stato non proviamo alcuna emozione, non pensiamo a nulla e nulla ci preoccupa. Quando la meditazione ristagna, inevitabilmente si instaura una forma di ansia che ci impedisce di conservare la calma. Perciò dobbiamo cambiare, e continueremo a farlo sino al giorno in cui l'agitazione si dissolverà spontaneamente per lasciare posto solo alla pace. </p>
<p><sup>292</sup> Equilibrio / L'estate ha avvizzito l'erba ingiallendola, / ha bruciato le foglie accartocciandole, / ha ridotto i laghi in distese di terra screpolata. / Minimo è il sollievo portato dall'autunno / il freddo ha solo congelato i disastri. / Ma con le prime pioggerelline / i solchi si sono ammorbiditi / e le piante ormai secche sono sparite. / Lentamente, torna a instaurarsi l'equilibrio. / Numerose culture descrivono i vecchi e gli anziani come persone che hanno molti inverni sulle spalle. E in effetti hanno visto susseguirsi molti cicli, e la loro saggezza deriva da una lunga osservazione del moto ascendente e discendente della vita. Se siamo lungimiranti comprendiamo che l'equilibrio si realizza attraverso il progredire del corso della natura, e non nella permanenza di uno stato. Gli elementi e le stagioni si alternano regolarmente. L'equilibrio, come descritto dal Tao, non coincide con la stasi ma rappresenta un processo dinamico di alternanze spesso parzialmente sovrapposte. Sebbene alcune fasi ci appaiano estreme, ve ne sono altre a controbilanciarle. Ogni cosa ha un posto e una stagione, e gli avvenimenti si susseguono. Equilibrio significa sapere cosa è presente e cosa sta per subentrare, e possedere la chiave per vivere in perfetta armonia con tale progresso. Solo così raggiungeremo uno stato sublime e inattaccabile. </p>
<p><sup>293</sup> Intervalli / Sette oche volano in linea retta al di sopra / della baia gelata, / gli intervalli fra loro sono costanti, / le ali battono allo stesso ritmo: / l'oggi è il momento ideale fra ieri / e domani. / Ogni giorno rappresenta un nuovo inizio. Se ieri è stata una giornata provante e faticosa, oggi abbiamo l'opportunità di fare qualcosa di diverso. Se abbiamo collezionato vittorie e soddisfazioni, oggi abbiamo la possibilità di riuscire ancora meglio. Troppo spesso ci svegliamo, pensiamo agli impegni che ci attendono e diamo per scontato di dover agire come se il copione fosse sempre lo stesso. Non è così. Se scopriamo l'unicità di ogni giornata, riusciremo a mantenerci freschi e soddisfatti. Sebbene abbiamo già parlato del nostro rapporto con il Tao in termini di posizione e di opportuna percezione del tempo, l'esatto riconoscimento degli intervalli è altrettanto importante. Le oche volano in formazione rispettando una distanza costante, e raggiungono così un equilibrio estremamente dinamico; allo stesso modo dovremmo imparare a rispettare gli intervalli fra gli eventi della giornata. Se, come le oche, riusciamo ad agire all'unisono con tali tempi, con chi ci circonda e con le stagioni, allora saremo in armonia con il Tao. L'oggi è incastonato fra ieri e domani. Ciò che ieri abbiamo cominciato può oggi essere interrotto o continuato. Il seme di ciò che desideriamo per domani può essere piantato o distrutto oggi. Ogni giorno rappresenta un nuovo inizio: è una constatazione talmente semplice, da sembrare banale. Ma se fossimo in grado di osservare ciò che è semplice, non avremmo alcun bisogno di studiare il Tao. </p>
<p><sup>294</sup> Sosta / Il gatto sosta seduto al sole. / Il cane sosta seduto nell'erba. / La tartaruga sosta sulla roccia. / La rana sosta seduta sul tappeto di gigli. / Perché gli esseri umani / Non fanno altrettanto? / I seguaci del Tao sono fieri di prendere a esempio la saggezza degli animali. Quando vedono un gatto seduto immobile al sole o una tartaruga ferma con il collo proteso verso la luce, dicono che entrambi stanno meditando. Gli animali sanno restare tranquilli e conservare la propria energia senza consumarsi in attività inutili, e ritirandosi all'interno per ritrovare la carica. Solo gli uomini liquidano la meditazione come una bizzarra specie di pratica religiosa. Non è così. Uno stato simile a quello meditativo lo raggiungiamo durante il sonno, o quando siamo completamente assorbiti dalla lettura di un libro, o ancora quando «sogniamo a occhi aperti» rincorrendo un pensiero o un'immagine, e non ci accorgiamo più di quanto accade intorno a noi. Non vi è motivo di pensare che la meditazione sia qualcosa di straordinario. Al contrario: semmai rappresenta l'espressione più pura e naturale di noi stessi. La prossima volta che ci capiterà di osservare un gatto o un cane immobili, e di ammirare la naturalezza della loro posa, ripensiamo alla nostra vita. Evitiamo di meditare solo perché «è in programma» o ce lo impone qualche particolare filosofia: meditiamo perché è naturale farlo. </p>
<p><sup>295</sup> Soluzioni / Non abbiate paura di esplorare; senza esplorazioni non vi sono scoperte. / Non abbiate paura delle soluzioni parziali; / senza tentativi non vi sono successi. / Indecisione e procrastinazione sono atteggiamenti deleteri: chi aspetta ad imbarcarsi se il progetto non è perfettamente a punto, o disdegna il compromesso di una soluzione parziale, è persona assai infelice. Raramente un'impresa parte nelle circostanze ideali. Anzi, ogni situazione porta con sé molte incertezze. I saggi sono coloro che riescono a trarre forza da circostanze per gli altri confuse. Esigere che tutto sia perfetto prima di entrare in azione è come voler giungere a destinazione senza affrontare il viaggio. Per i seguaci del Tao, il percorso conta tanto quanto il punto d'arrivo. Nel Tao, procedere a piccoli passi è un concetto fondamentale. I giorni trascorrono sia con, sia senza di noi. Se non stiamo attenti, gli anni passeranno e noi ci ritroveremo pieni di rimpianti. Non possiamo risolvere un problema in un attimo? Pazienza: l'importante è cominciare ad affrontarlo. Scomponiamo le difficoltà in parti più piccole, e potremo progredire verso la riuscita. Se aspettiamo che tutto si accordi alla perfezione con i nostri piani, tanto vale che aspettiamo per sempre. Se invece usciamo e d immergiamo nella corrente della vita, scopriremo che la grandiosità dell'edificio si regge su un insieme di singoli mattoni. </p>
<p><sup>296</sup> Crescita / Il cardine che ruota non corrode. / L'acqua corrente non si ferma mai. / Non dobbiamo rinunciare a crescere nemmeno una volta raggiunto l'autunno della vita: la rinuncia è solo un invito al declino. I vari aspetti di una persona - corpo, mente e spirito - hanno una particolarità: se smettiamo di tenerli in esercizio, smettono di crescere. E se smettono di crescere, iniziano ad atrofizzarsi. Per questo, a dispetto dell'età e di tutti i successi raggiunti, dobbiamo continuare a esercitare ogni parte di noi stessi. In realtà, cresciamo solo quando siamo stimolati a farlo: i muscoli non si irrobustiscono senza una resistenza che li ostacoli, e le facoltà mentali non si acuiscono se qualcosa non interviene a sollecitarle. Cercare di accostarsi a cose sempre nuove può sembrarci faticoso, ma se non lo facciamo perdiamo rapidamente quota. La costanza dell'esercizio fisico, alleggerito da periodiche variazioni, e la regolarità delle sfide poste alla mente e allo spirito sono indispensabili per combattere le infermità legate alla vecchiaia. Il processo di invecchiamento non è reversibile, ma di sicuro possiamo rallentarlo. Finché ci manterremo vitali, le nostre sofferenze non diventeranno eccessive. Sebbene invecchiare sia naturale, a volte seguire il Tao serve di più che non scegliere la strada meno irta di ostacoli. Perché abbandonarci passivamente alle malattie e alla senilità? La via della continua sfida a noi stessi è faticosa, ma qualche volta il Tao preferisce ciò che è difficile a ciò che è facile. </p>
<p><sup>297</sup> Nucleo / Qual è In differenza fra un monaco / e un marito? / Quale fra un prete e un laico? / Accetto che questo mondo sia tremendo / e pieno di sofferenza, / Ma accetto con gioia anche la felicità. / Finché sono con il Tao, ogni distinzione / diventa superflua. / Un iniziato non dovrebbe provare autocompiacimento: le sue possibilità di raggiungere l'illuminazione spirituale non sono superiori a quelle della gente comune. Una persona comune non dovrebbe guardare dall'alto in basso chi nutre aspirazioni spirituali: la vita quotidiana è talmente piena di distrazioni, che trovare la spiritualità diventa un'impresa difficile. Francamente, né essere dei religiosi, né essere dei laici rappresenta un fattore determinante ai fini della scoperta del Tao: i problemi di identità sono solo ostacoli in più. Non ho bisogno di fingermi chi non sono. Non ho bisogno di sentirmi insicuro di ciò che sento e che vedo. Coltivo me stesso per perfezionarmi, non per diventare un altro. Se seguo la strada della spiritualità è perché mi dà enorme soddisfazione, non perché mi sento minacciato dall'inferno, dall'ignoranza o dalla sofferenza. La vita è fatta di momenti tristi e di momenti felici. Io li accetto tutti. E' fatta anche di calma e serenità: sono questi i momenti che cerco, poiché mi indicano la strada fra la miriade di fenomeni dell'esistenza. Non mi paragono mai ai sacerdoti e agli asceti. Che vivano pure la loro vita: io ho la mia. </p>
<p><sup>298</sup> Stadi / Se non siete pii, / non troverete appoggio nel Tao. / Se non andate oltre le regole, / non troverete la via di mezzo. / Se non siete creativi, / non attraverserete il Tao. / Se la strada non si apre innanzi a voi, / non siete sulla vera via del Tao. / Quando imbocchiamo un cammino spirituale, siamo ansiosi di impararne tutte le regole. Non solo è comprensibile, ma addirittura necessario: spesso un rigido limite ci aiuta a non smarrire la strada. Ma dogmatismo non è sinonimo di spiritualità, e talvolta infrangere le regole si rivela di importanza fondamentale. La difficoltà sta semmai nell'andare contro la dottrina in modo tale da coglierne meglio lo spirito: solo a questo punto dimostriamo la nostra maturità di seguaci del Tao. Lo stadio successivo è quello dell'assoluta creatività: ormai abbiamo interiorizzato così bene la dottrina da non doverci più riflettere, perché le nostre azioni sono spontaneamente corrette. A questo fanno seguito molti altri stadi sconosciuti, ma aperti alla nostra personale esplorazione. I seguaci del Tao riconoscono che tutti gli esseri umani devono attraversare varie fasi di sviluppo. Accade così che i membri di una comunità religiosa se ne vadano, perché ormai più avanzati della comunità stessa. La via del Tao, invece, è concepita in modo tale che nessuno possa mai superarla. Se oltrepassiamo un certo stadio di sviluppo, ne troviamo subito uno nuovo in cui entrare: seguire il Tao, quindi, è sempre un processo vitale. </p>
<p><sup>299</sup> Esistenza / La nebbia trasforma il mondo in un quadro oscuro. / Non si distinguono nemmeno gli alberi più vicini. / Ma il corvo solitario non smetterà di gracchiare: / stare in questo sogno non gli piace. / I saggi ripetono costantemente che questo mondo è soltanto un sogno. Nelle mattine di nebbia, quando il grigiore oscura valli e colline e gli alberi e le case sembrano diafane apparizioni, siamo quasi tentati di credere lo sia davvero. Lo stesso incerto miraggio non ci appare forse fra le montagne del Vermont? Nelle gole del fiume Yangtze? Per le strade di Parigi? I nostri ricordi non si confondono forse con il sogno, trasformando la realtà in fantasmagoria? Il mondo è un sogno senza via d'uscita. In questo sogno immobile, udiamo il richiamo di un corvo. E' un gracchiare incessante. Mentre ogni cosa giace cristallizzata in quest'alba sepolcrale, l'uccello continua a gridare. Forse anch'esso ha percezione del medesimo sogno. E protesta con tutte le forze. Gli antichi consideravano irreale la realtà esteriore. Ma esiste anche una realtà interiore. Alcuni di noi non sono pronti ad accettare le condizioni di questa vita: abbiamo occhi per guardare, ma abbiamo anche una voce con cui rifiutare l'illusione dell'esistenza. </p>
<p><sup>300</sup> Correzione / Un'impercettibile deviazione al centro / provoca un enorme errore al margine. / Quando lo sforzo è ancora minimo, / perché esitare nel correggerlo? / Molte persone decidono di cimentarsi nella ricerca del Tao. Con la massima buona fede prendono lezioni di musica, leggono le scritture, imparano lingue straniere, si istruiscono in materia di alimentazione, cominciano a vestirsi diversamente e si recano al tempio: tutto nella speranza di raggiungere il Tao. Purtroppo, mancano il bersaglio per un pelo. Perché un individuo diventi consapevole del Tao, occorre una scintilla iniziatrice, qualcuno che lo risvegli. Forse è questa la cosiddetta trasmissione diretta, e anche se può suonarci strano è l'unico modo per tramandare la conoscenza del Tao. Leggere libri può esserci d'aiuto, può fornirci buone basi teoriche, ma la vera comprensione del Tao è tuttora veicolata dal contatto diretto fra le persone. Non vi è altro modo per riuscire. Se dunque otteniamo di comprendere davvero il Tao, ciò accade grazie a qualcuno. Quando a nostra volta incontriamo persone che hanno bisogno di ricevere la stessa scintilla, se siamo nella posizione di trasmetterla è dunque opportuno che lo facciamo senza riserve. Evitiamo gli egoismi. Là fuori esistono moltissimi esseri umani che cercano una guida senza riuscire a trovarla: se il nostro contributo aiuterà anche solo uno di essi, il nostro merito sarà enorme. </p>
<p><sup>301</sup> Unione / Se abbatto i muri, mi ritroverò circondato dal giardino. / Se rompo gli argini, verrò inondato dall'acqua. / La meditazione non deve essere separata dalla vita. / Seguire il Tao significa eliminare tutte le distinzioni che ci separano dal mondo esterno. Se etichettiamo ciò che è dentro e ciò che è fuori, ciò che è soggettivo e ciò che è oggettivo, è solo per comodità. Addirittura, parlare dell'esistenza di un Tao da seguire è appropriato solo nei primi stadi della ricerca. La vera illuminazione sta nel comprendere che non esiste un Tao esterno, ma che il Tao siamo noi. Questa presa di coscienza avviene abbattendo un semplice muro, eliminando la nozione errata che in questa vita vi sia qualcosa a dividerci dal Tao. Una volta abbattuto il muro, il Tao ci inonda. Siamo noi il Tao. Dopo avere compreso ciò, dobbiamo continuare a meditare? Sì, con la differenza che non si tratterà più di un'attività solitaria e isolata. Diventerà invece parte della nostra vita, un atto naturale e spontaneo come il respiro. Quando arriveremo a comprendere che noi e il Tao siamo la stessa cosa, e che la meditazione e le «normali» attività quotidiane sono tutt'uno, allora potremo considerarci a buon punto del nostro viaggio verso l'unione con il Tao. </p>
<p><sup>302</sup> Maturità / L'immortalità non genera saggezza. / Solo la mortalità porta maturità. / A questo mondo vi sono persone che vivono così tante avventure, da averne abbastanza per svariate vite: è quanto di più prossimo esista al concetto di esseri immortali. Tuttavia, alcune di esse sono tremendamente immature. In fondo, ogni volta che le cose si mettono male non fanno altro che cambiare strada: e se quella nuova è ricca e feconda, è solo un colpo di fortuna. Individui del genere hanno una vita talmente facile, che rischiano di fame indigestione. Purtroppo, però, la maturità è un prodotto diretto della minaccia insita nella nostra condizione di mortali. Allo stesso modo, il successo esiste perché esiste la minaccia del fallimento. In assenza di una pressione non faremmo programmi, né cercheremmo la saggezza o ci comporteremmo con cautela. Rendendoci invece conto di disporre di un tempo estremamente breve per raggiungere i nostri obiettivi e per dimostrare a noi stessi che la vita ha un senso, ci impegniamo e lottiamo. Un immortale non si sognerebbe mai di fare tanta fatica. Sarebbe meraviglioso se le tradizioni religiose ci indicassero un modo chiaro e semplice per vivere. La nostra esistenza è infatti piuttosto casuale: una specie di arazzo intessuto di errori e successi al contempo. Ma non sempre la religione ci offre modelli significativi: siamo noi a dover decidere, e più maturiamo, più riusciamo a scorgere con chiarezza la nostra strada. La morte ci motiva, il fallimento ci terrorizza. Dobbiamo quindi riuscire a stabilire una tregua con questo mondo misterioso e spesso ostile. Un immortale non avrebbe problemi del genere, ma noi siamo mortali, e per essere soddisfatti del nostro operato dobbiamo sempre lottare. </p>
<p><sup>303</sup> Vecchiaia / Nebbia e neve cancellano il mondo. / Alberi stecchiti ammontati dal ghiaccio. / Una coppia ride sotto un monumento, / ma dietro un'ispida siepe / una donna in nero intona un canto funebre. / La vecchiaia è solitudine. / Il ricordo dei defunti mi perseguita. / Sono mai stato pronto a indossare / questo nero mantello? / Esso ha soffocato una gioventù spensierata. / Ora non ho genitori, né amici, né compagna, / e la fama è cosa lontana come le foglie di primavera. / Giovani cari, pensate mai alla vecchiaia? Se lo faceste, il tempo a vostra disposizione vi sembrerebbe ancora più prezioso. Anziani cari, ripensate mai al vostro passato? Certo che sì. E vi chiedete se avete fatto le cose giuste. Che ironia, la vita! E che tremendo fardello! Da giovani non comprendiamo l'orrore della vecchiaia; da vecchi non possiamo più tornare indietro. Quando la vitalità è al massimo, ci manca la saggezza; quando raggiungiamo la saggezza, il destino ci ha ormai irrimediabilmente indeboliti. Oh, certo: se seguiamo il Tao è appunto per trovare un equilibrio. Il segreto del Tao sta nel sapere come affrontare la vecchiaia. Lo so, ma ciò mi impedisce forse di riflettere sulla durezza della vita? Essere umani sino in fondo significa conoscere la rassegnazione. </p>
<p><sup>304</sup> Divinazione / Come può la divinazione / superare l'immaginazione? / Stiamo meditando di compiere una mossa audace e coraggiosa: dichiarare il nostro amore a qualcuno, trasferirci dalla parte opposta del globo per intraprendere una nuova carriera, o magari unire cose mai combinate insieme prima d'ora e realizzare così una grande invenzione. Una mossa tanto audace, insomma, da lasciarci profondamente incerti sul da farsi. In passato la gente si rivolgeva alla divinazione. Ma come può aiutarci un sistema divinatorio? Si tratti della corazza di una tartaruga, di steli di millefoglio, di sfere di cristallo o di medium, le forze «là fuori» sono veramente in grado di rassicurarci? Affidarsi alla divinazione significa cedere il controllo sulla nostra vita e scansare le responsabilità: così potremo sempre dire che, se le cose vanno male, non è stata colpa nostra. Nella vita è molto importante saper agire con immaginazione. Rinunciando ad essa, rinunciamo alla nostra umanità. Perché vi sia immaginazione, occorrono decisione e controllo: in mancanza di questi due fattori, non possiamo raggiungere la concentrazione necessaria a creare nulla di nuovo. Non dovremmo mai rimettere a vaghi riti propiziatori il diritto di decidere della nostra vita. Al contrario, dovremmo esplorare ogni possibilità da cui ci sentiamo attratti e, per mezzo di un'azione saggia, edificare la nostra forza di carattere. </p>
<p><sup>305</sup> Essere / La meditazione è uno stato totale dell'essere. / Molti non comprendono la meditazione, e dunque la rifiutano. Persino chi la accetta, spesso la capisce solo in maniera frammentaria. Alcuni la considerano un esercizio di rilassamento, altri la giudicano una semplice forma di culto spirituale. Il fatto stesso che la parola meditazione ricorra pochissimo nella lingua di tutti i giorni rinforza la credenza che si tratti di una vera e propria stranezza. Invece la meditazione è uno stato dell'essere, un modo di esistere. La cosa più difficile da comunicare è che si realizza contemporaneamente su tutti i piani esistenziali di chi la pratica. Prendiamo ad esempio la proverbiale espressione «contemplarsi l'ombelico». Se riusciamo a farlo nel modo giusto, ecco alcuni dei risultati che potremo ottenere: miglioramento delle funzioni digestive, evacuazione intestinale regolare, aumento del vigore sessuale e della capacità di controllo, maggiore vitalità, buona circolazione, aumento dell'appetito, emozioni più stabili, tranquillità mentale, comprensione di profonde verità spirituali e assorbimento totale in uno stato di pura gioia. Certo è difficile accettare l'idea che da un'unica attività si possano ottenere risultati così diversi come un'evacuazione intestinale regolare e il benessere spirituale. Ma se la meditazione non fosse cosa tanto straordinaria, come potrebbe occupare un posto tanto importante nella nostra vita? </p>
<p><sup>306</sup> Trionfo / Cominciamo strisciando. / Finiamo trionfando. / Andiamocene rinunciando. / Qual è l'anatomia delle fasi della vita? Per primo viene uno stadio di apprendimento in cui cerchiamo di divenire abili e capaci; poi subentra una fase di verifica di noi stessi attraverso la competizione; infine vi è il dignitoso ritiro dal campo, giacché la competizione non può durare per sempre. La competizione è un problema alquanto spinoso. E' vero che ci induce a tirare fuori il meglio di noi stessi: coltivare un'arte senza mai usarla è come imparare una lingua straniera e non uscire mai di casa. Se la vittoria a cui pensiamo è quella intesa in senso stretto - la sconfitta degli avversari - cadiamo vittime di una pericolosa forma di egocentrismo. Ma la vittoria può essere intesa anche come superamento. Imparando a nuotare, ad esempio, vinciamo la pigrizia. Uscire vincitori da un incontro non significa necessariamente sbaragliare un nemico, ma dare il massimo di noi stessi. Il fatto che vi siano degli avversari è del tutto secondario: la cosa principale è sapere dove stiamo noi, consolidare la nostra posizione e porci nuovi traguardi. Questo è il vero trionfo. E, preso nella giusta dose, non esiste miglior tonico dell'anima. Un trionfo eccessivo, invece, corrode. Una volta ottenuta la nostra parte, impariamo ad abbandonare dignitosamente il campo. Raggiunto il podio, rinunciamo a gareggiare. Solo così potremo ricominciare, poiché questo è il segreto di chi continua a procedere attraverso le fasi della vita. </p>
<p><sup>307</sup> Giglio / Bulbo intorpidito, pelle color tè, / si allunga nell'acqua con voluttuosi tentacoli / è la radice a procreare i getti verdi e affusolati. / Il bulbo di un giglio è il centro della pianta futura, ciò che contiene tutto quanto è necessario alla crescita. Sistemato al di sopra dell'acqua, allunga le proprie radici bianche per dissetarsi. Soltanto allora comincerà a spaccarsi, partorendo magnifici getti verdi. Lo stesso vale per la vita: per estrinsecare la nostra bellezza, dobbiamo prima mettere radici profonde. Sebbene chiunque possa accettare l'idea che nella vita occorrono fondamenta salde, in questo caso stiamo parlando di un'interpretazione abbastanza letterale di questo concetto. I seguaci del Tao credono nella meditazione sui vari centri del corpo: è infatti sbagliato pensare alla spiritualità come a un'attività eminentemente mentale. Al contrario, dobbiamo stabilire un profondo legame con l'energia che scorre in tutto il nostro corpo. Dobbiamo fare i conti con quella sessuale, che si diparte dalla zona lombare, e, per aumentare la nostra stabilità, dobbiamo prendere coscienza delle nostre gambe (non sono forse loro a sostenerci dal mattino alla sera?). Ciò che sta sotto è fondamentale per ciò che sta sopra, e rappresenta un'enorme fonte di energia. Perciò, quando meditiamo, cerchiamo di apprendere quei metodi che si concentrano sulle varie parti del corpo e della mente. Mentre camminiamo, prestiamo attenzione alle gambe; quando agiamo, assicuriamoci sempre di avere stabilito un buon contatto con gli altri, e quando impariamo sforziamoci di padroneggiare innanzitutto le basi di ogni conoscenza. Solo così riusciremo a realizzare il nostro vero potenziale. </p>
<p><sup>308</sup> Anima / La musica mi colpisce nell'anima. / Perché la gente considera tanto astrusi i discorsi che riguardano l'anima? Riconoscere l'anima è difficile, dicono, e pensano che la vita di tutti i giorni sia incompatibile con la spiritualità. In realtà, non facciamo che parlarne ogni minuto: «Quel quadro mi ha mosso qualcosa dentro». «Questo posto mi soddisfa anima e corpo.» «E' lui l'anima del gruppo» e via dicendo. Ciò dimostra che, almeno a livello intuitivo, l'anima esiste. Persino chi non si considera particolarmente consapevole dal punto di vista spirituale ha fatto qualche esperienza di questo tipo. Sappiamo che l'anima è qualcosa di sottile, speciale, trascendente e non riconducibile alle normali leggi della fisica. In genere preferiamo lasciare che siano gli altri a decidere per noi cosa fare della nostra anima, ma proviamo a pensare di cosa stiamo parlando quando pronunciamo frasi come «Questa musica mi colpisce nel profondo dell'anima». Intendiamo un'anima soggetta alla dannazione, alla salvezza o alla reincarnazione? O che altro? Non si tratta forse della nostra umanità più profonda? Di una coscienza riconoscibile e percettibile? Di un'essenza delicata e non aggressiva? Che non trama, non si occupa di politica, non ha ambizioni e non conosce il male? L'anima è parte integrante della nostra vita quotidiana. </p>
<p><sup>309</sup> Tempi moderni / Perché oggi i grandi yogi muoiono? / Perché non esistono più immortali? / Cosa ne è stato degli stregoni? / Perché gli angeli non scendono più in terra? / C'è un libro scritto da uno yogi contemporaneo in cui si legge che l'autore è morto in un certo giorno. Un bel contrasto con quanto affermano di solito le sacre scritture: la morte di un santo è sempre incerta; la stessa persona è stata vista da generazioni successive; il grand'uomo è addirittura resuscitato! Oggi tutti muoiono. Nessuno viene più riconosciuto come santo, e la dimensione soprannaturale viene regolarmente ignorata. Perché? Perché la gente non crede più in queste cose. Se accettiamo il fatto che nella nostra epoca il misticismo ha cessato di esistere, possiamo ugualmente coltivare una vita spirituale? Certamente. Anzi, possiamo farlo più di prima. Ormai liberi dalla convinzione che la spiritualità sia qualcosa di straordinario, un'esperienza adatta solo ai grandi yogi e a creature immortali, ci è finalmente dato di esprimerla come meglio crediamo. I livelli di comprensione più alta non sono preclusi ad alcun essere umano. Se la nostra è una condizione di ricerca, prima o poi qualcosa troveremo. Anche se non potremo sottrarci alla morte e vivere per sempre, saremo comunque in grado di capire ciò che hanno fatto i grandi maestri spirituali del passato. </p>
<p><sup>310</sup> Amicizia / Chi è veramente legato non ha bisogno di scriversi. / Dopo anni di separazione, reincontrandosi, / l'amicizia sarà ancora vera come il primo giorno. / Moltissimi anni fa, un giovane e ricco uomo di stato si trovava in missione diplomatica. Una sera, mentre sostava nei pressi di un fiume, udì il suono seducente di un liuto. Egli stesso musicista appassionato, estrasse il proprio liuto e si mise in cammino, sinché scoprì un capraio seduto fra vecchie rovine. A quei tempi gli aristocratici non si mescolavano alla gente del popolo, ma grazie alla musica i due uomini strinsero una grande amicizia e suonarono insieme con la stessa facilità con cui l'acqua sgorga dalla sorgente. Da allora, tutti gli anni l'ambasciatore e il capraio si ritrovarono per festeggiare la loro amicizia e, sebbene nel corso dei restanti mesi entrambi avessero molte occasioni di suonare con altri, ogni volta si ripetevano di avere trovato l'uno nell'altro la controparte ideale. Per molti anni l'ambasciatore cercò di sollevare il capraio dalla sua condizione di povertà, ma questi rifiutava caparbiamente: non voleva inquinare l'amicizia con il denaro. Un giorno, l'ambasciatore dai capelli ormai grigi si recò al luogo d'incontro convenuto, ma per la prima volta l'amico non c'era. Cercò allora di suonare da solo, ma riuscì unicamente a produrre una melodia sconsolata. Finalmente qualcuno arrivò a dirgli che l'amico era morto di fame durante una recente carestia, notizia che lasciò l'ambasciatore in una grande tristezza. Sapeva di avere sempre avuto il denaro necessario a salvare l'amico ma, ironia della sorte, aveva anche sempre compreso e rispettato il suo valore di essere umano. In preda allo strazio, spezzò il liuto. «Ora che il mio amico se n'è andato, per chi suonerò la mia musica?» La vera amicizia è un'armonia alquanto rara. </p>
<p><sup>311</sup> Piccolezze / Puoi essere capace di grandi cose, / ma la vita è fatta di piccolezze. / I grandi eventi sono cosa rara: per questo dovremmo apprezzare sia ciò che è grande, sia ciò che è piccolo. Sebbene desideriamo tutti diventare eroi e compiere storiche imprese, raramente la vita ci offre la possibilità di farlo. Le nostre giornate si compongono perlopiù di piccole cose: tranquille meditazioni, preparare da mangiare, andare avanti e indietro dal lavoro, curare il giardino. Ma proprio da queste piccolezze nascono i grandi eventi della vita. Non capita spesso di potersi produrre in grandi gesti. Il momento di maggior gloria nella carriera di un ginnasta non dura più di un'ora: cos'è un'ora nell'arco di una vita? Le opere dei grandi artisti vengono esposte per periodi molto brevi. La miglior composizione di un celebre musicista non è che un lavoro compiuto in mezzo a uno sterminato oceano di note sparse. Se desideriamo riuscire, è alle piccole cose che dobbiamo prestare attenzione. Mai aspettare i grandi eventi tanto a lungo da lasciarsi scappare mille altre piccole occasioni. E' la trappola in cui precipitano coloro che aspettano sempre di vedere la loro vita trasformarsi di colpo in perfezione: si lamentano di avere il destino contro e di non ottenere sufficiente riconoscimento per i loro meriti. Se soltanto abbassassero il tiro, si accorgerebbero di tutte le meravigliose opportunità accatastate ai loro piedi. E se avessero l'umiltà di abbassarsi, potrebbero raccogliere tesori a piene mani. </p>
<p><sup>312</sup> Audacia / Chi prende in mano le redini / della propria vita / non esita a prendersi anche / la vita degli altri. / C'erano una volta due amici che camminavano per le montagne. Uno era un poeta, l'altro un uomo di stato. Giunsero sul ciglio di un profondo burrone, alla cui base ruggivano delle rapide sormontate da un esile ponticello di tavole di legno. «Scendiamo e andiamo a incidere i nostri nomi sulla riva opposta» propose l'uomo di stato. Il poeta rifiutò. Allora, con grande coraggio l'amico prese a scendere solo, attraversò il ponte e in bella calligrafia scrisse i nomi sulla riva opposta. Quindi tornò ad arrampicarsi. «Un giorno ucciderai qualcuno» gli disse il poeta. «Perché dici questo?» esclamò l'amico. «Chi prende in mano le redini della propria vita non esiterebbe a prendersi anche la vita degli altri.» Attenzione agli uomini troppo audaci: gli eroi disposti a rischiare la propria vita sono capaci di mettere a repentaglio quella altrui. In fondo, chi ama il rischio non comprende la saggezza insita nella conservazione, nella compassione e nell'accortezza. Una persona simile sarà sempre una minaccia per gli altri, imporrà la propria volontà e arriverà persino a uccidere - non per passione, ma per qualcosa di assi più letale: la razionalità. Quindi giustificherà il proprio operato appellandosi all'ideologia, al patriottismo, alla religione e alle questioni di principio. In caso di attacco, l'uomo audace risponde con forza, sicurezza ed energia. Ma in tanto sfoggio di bravura non resta spazio per la consapevolezza del sottile. La vita non è semplice, e occorre molto tempo per imparare a dominarla. Forse per questo gli audaci sono giovani, e i saggi vecchi. </p>
<p><sup>313</sup> Camaleonte / Se non voglio farmi conoscere, non potranno / conoscermi. / Un bravo attore distingue il ruolo da se stesso. / Un bravo imbroglione distingue la verità / dalla menzogna. / La gente pensa sempre di conoscerci, così prima o poi finiamo per recitare il ruolo che ci viene assegnato. Ma per quale ragione dovremmo agire al solo scopo di compiacere gli altri? Meglio fare ciò che ci ispirano i nostri sentimenti e la nostra consapevolezza interiore: se vanno controcorrente, tanto meglio. Dovremmo anche sentirci liberi di cambiare ogni volta che ne avvertiamo il bisogno. La vita è flessibile. Se permettiamo agli altri di forgiarci come vogliono, non saremo mai indipendenti. I saggi sostengono che la vita è solo illusione, e in genere se ne lamentano. La via del Tao consiglia di accettare questo fatto senza permettergli di opprimerci. Per sfuggire agli altri basta nascondersi dietro una delle infinite illusioni del mondo. Se non ci offriamo spontaneamente ed evitiamo sia di negare, sia di affermare, nessuno potrà mai cucirci addosso panni troppo stretti, e verremo lasciati in pace. I veri saggi non si fidano mai delle apparenze: nemmeno di quelle interiori, prodotte dalla loro stessa mente. Essi sanno che, se vogliono arrivare alla verità, devono strappare tutti i veli che proteggono e oscurano il nucleo. Se desideriamo nasconderci, dunque, sfruttiamo le false apparenze della vita. Se invece desideriamo rivelarci, distinguiamoci. Ma, soprattutto, non lasciamoci scoraggiare dalla natura illusorio dell'esistenza: usiamola, poiché tutto nella vita può essere trasformato in vantaggio dalla saggezza. </p>
<p><sup>314</sup> Librarsi / Per anni, ho seguito i rituali. / Ora non sono più osservati. / Per anni, ho praticato la meditazione. / Ora si è spenta. / Alla fine vi è solo un librarsi, / come filamenti di ectoplasma / che ondeggiano al di sopra del mare. / Raggiunta la maturazione spirituale, non abbiamo più bisogno di regole rituali e meditazioni formali. Questo non significa, tuttavia, che prima la regola non fosse necessaria, poiché senza di essa non saremmo arrivati dove siamo adesso. Giunti a un livello in cui i rituali sono ormai completamente interiorizzati, possiamo però improvvisare liberamente in maniera valida e creativa. Per quanto riguarda la spiritualità, possiamo finalmente librarci al di sopra delle normali restrizioni. Immaginiamoci su un'alta scogliera che domina l'oceano. Adagio adagio, il nostro corpo si allunga trasformandosi in una sorta di nastro che ondeggia libero nell'aria. Davanti a noi si spalanca l'attraente e infinita distesa del mare e del cielo. Possiamo abbandonarci al vento e sollevarci leggeri come nastri: è questa la libertà spirituale. L'autunno sta ormai per cedere il passo all'inverno. La primavera è dalla parte opposta, proprio come il librarsi dello spirito è opposto al rigido rituale. Anche le preghiere hanno le loro stagioni: quando le impariamo, sono magiche. Quindi ci danno il loro frutto e poi appassiscono. Dalla parte opposta all'appassimento stanno, però, una nuova primavera e un nuovo panorama spirituale. Ovunque ci troviamo lungo il cammino, collaboriamo con il ciclo delle stagioni sino a emergere come libellule che si librano in cielo. </p>
<p><sup>315</sup> Gioia / Le nostre pratiche spirituali ci appagano? / La nostra vita è un canto gioioso? / In questo lungo discorso sulla devozione spirituale dobbiamo tener presente un semplice dato di fatto: è una cosa che deve piacerci, che dovrebbe renderci felici. E' molto triste che la spiritualità venga così spesso associata a fattori quali la coercizione, l'infelicità, l'amarezza, il senso di colpa e il timore. Non possiamo forse fare una cosa semplicemente perché ci procura gioia? La pratica della spiritualità non dev'essere un compito ingrato. Non ha niente a che vedere con la paura. Non serve a farsi accettare da un gruppo sociale, né ad acquisire una particolare posizione. La deviazione nei confronti del divino deve portare gioia e letizia nella nostra vita. Quando ci sediamo a meditare, sul nostro viso dovrebbe apparire un sorriso e un senso di gioia dovrebbe pervadere il nostro corpo. Quando ci rechiamo in un luogo sacro per rendere grazie o per una celebrazione, non dovremmo farlo per abitudine o perché ci troviamo in un determinato giorno della settimana, bensì perché questo è il modo migliore che conosciamo per adorare i nostri dèi ed esprimere la grande gioia di essere al mondo. Sì, è vero, la nostra esistenza è pervasa di infelicità, ma tale infelicità fa parte di una negatività universale. Nella vita esistono però anche cose positive, prima fra tutte la spiritualità. Pertanto, ogni qualvolta ci dedichiamo alle nostre pratiche, facciamolo con gioia e letizia. </p>
<p><sup>316</sup> Riposo / La fine dell'anno è ormai prossima; / grande è il mio senso di appagamento. / Compimento significa riposo. / Il riposo è rinnovamento. / Ogni rinnovamento è un nuovo inizio. / La perseveranza è una grande virtù, ma non la si può coltivare all'infinito. Essere perseveranti non significa lanciarsi in estenuanti e ininterrotte fatiche; come tutte le cose, la perseveranza si compone di una fase iniziale, una intermedia e una finale, dopo le quali possiamo ricominciare da capo. Ci stiamo avvicinando alla fine del nostro anno, ma non potremmo meditare su questa conclusione senza aver ripensato ai traguardi dei giorni e dei mesi che l'hanno preceduta. E' bene guardare alla fine delle cose: questo atteggiamento ci permette di vedere tutto nella giusta prospettiva e ci fornisce una base per i nostri progetti futuri. Idealmente, la conclusione di una fase dovrebbe coincidere con il raggiungimento del nostri traguardi. Ogni volta che iniziamo qualcosa dobbiamo avere in mente un obiettivo ben preciso, altrimenti le nostre vite sono prive di significato. Giunti alla meta, tuttavia, dovremmo sentirci appagati e concederci una pausa di riposo. La psiche ha bisogno di tempo per assimilare il significato delle nostre azioni. Il riposo porta un rinnovamento, e il rinnovamento ci permette di temprare il nostro carattere e di affrontare il futuro con maggior vigore. Spesso, in campagna, i contadini sonnecchiano sui carri di fieno mentre i muli li riportano meccanicamente verso casa. Essi ci offrono così uno splendida esempio di come si possano raggiungere gli obiettivi pur concedendosi il riposo. </p>
<p><sup>317</sup> Nuotatore / Anche se la vita è un sogno, / fate come se non Io fosse. / Siate lievi nel vostro agire. / Anche se pensiamo che la vita sia soltanto un sogno, questo non ci esonera dal dovere di agire. Può darsi che il sogno non sia opera nostra, ma dobbiamo comunque partecipare e rispettare le regole della fantasia. Dobbiamo diventare produttori, registi e attori di una rappresentazione immaginaria: in caso contrario, ci troveremo a vagare senza meta. Meditare significa risvegliarsi. Pochi di noi hanno sviluppato la capacità di meditare ininterrottamente, così continuiamo a svegliarci e a sognare, e poi ancora a svegliarci e a sognare. I momenti di illuminazione sono paragonabili a quelli in cui il nuotatore solleva la testa al di sopra dell'acqua per respirare: così facendo trae un vitale respiro, ma subito torna ad immergersi. Allo stesso modo, noi tutti nuotiamo in un mare di dolore, e continueremo ad annaspare fino alla liberazione finale. 11 primo scoglio da superare nel cammino verso la spiritualità è il contrasto tra la vera conoscenza e le sofferenze della vita quotidiana. La nostra illuminazione si scontra con le impurità del mondo esterno: per questo alcuni novizi preferiscono ritirarsi in isolamento. Coloro che riescono a raggiungere la vera conoscenza spirituale arrivano a superare questa contraddizione: possono vivere nel mondo senza restarne corrotti, sono í nuotatori più forti e più sereni, e agiscono senza increspare la superficie dell'acqua. Apparentemente le loro azioni non sono diverse da quelle degli altri, ma essi non si lasciano alle spalle alcuna scia. </p>
<p><sup>318</sup> Canzone / Viene la pioggia e gli uccelli, / sagome leggere contro un cielo madreperlaceo, / rispondono con un canto gioioso. / Si apprestano a ricevere il nettare celeste, / e cantano all'unisono con le gocce. / La natura è un'unica grande canzone. A volte viene intonata in scala minore, con accenti intensi che toccano l'anima e fanno sgorgare dal cuore le emozioni sopite. A volte è un canto gioioso, ricco di spumeggianti melodie e vividi accordi che procurano sublimi emozioni. Altre ancora discende in toni bizzarri, gutturali e dissonanti. Sta a noi cantare nel modo che l'universale canzone della vita ci ispira. Ci sentiamo in armonia? Stiamo cantando un contrappunto? Stiamo deliberatamente producendo note dissonanti? Probabilmente, coloro che si accostano per la prima volta al Tao cercheranno istintivamente di intonarsi con esso, ma il rapporto con il Tao non si esaurisce qui. Il Tao ci fornisce lo sfondo, la cornice generale: sta a noi decidere se adeguarci, andare controcorrente o lanciarci in un volo imprevedibile. Non pensiamo al Tao come a un fiume immenso e inesorabile in cui veniamo trascinati, simili a tronchi inerti: finirebbe inevitabilmente in un caotico ingorgo. Sforziamoci piuttosto di essere come gli uccelli, che cantano quando il Tao manda loro la pioggia; che sanno come comportarsi quando arriva l'inverno; che intrecciano nel cielo gli armoniosi fili dei loro percorsi; che gorgheggiano in contrappunto quando ne hanno bisogno; che intonano un canto dissonante o una melodia armoniosa a seconda di ciò che sentono. </p>
<p><sup>319</sup> Nutrimento / Carpe arancioni e dorate: / vivono sotto il ghiaccio / senza curarsi del mondo al di sopra, / nutrite solo dall'acqua profonda. / L'autunno è sempre più freddo, i laghetti iniziano a coprirsi di ghiaccio. Le acque si fanno scure, profonde e misteriose, ma i pesci sanno come sopravvivere ai rigori dell'inverno ormai imminente. Ognuno può ottenere una conoscenza diretta del Tao, proprio come un pesce conosce l'acqua in cui vive. Il mio Tao non può essere uguale al tuo: siamo individui diversi, ognuno con la propria storia e í propri pensieri. Non appena entra in noi, il Tao assume i colori della nostra personalità; quando esce, ritorna alla sua natura universale. E' un processo perpetuo e costante, come l'acqua che scorre attraverso le branchie dei pesci: e allo stesso modo il Tao ci nutre e dà vigore. Finché continueremo a immergerci nel Tao, saremo al sicuro conte una carpa nel lago: non appena ce ne separeremo, ci ritroveremo inermi come pesci fuor d'acqua. </p>
<p><sup>320</sup> Povertà / Bacchette di bambù per mangiare: i poveri non usano posate d'argento. / Teneri germogli di bambù per nutrirsi: / i poveri non mangiano carne. / Perché un tempo gli uomini erano così in armonia con il loro ambiente? Perché da lì provenivano gli oggetti che usavano, il cibo di cui si nutrivano e le attività cui si dedicavano. Come posate utilizzavano bacchette di bambù; prendevano i viticci per intrecciare cestini; i loro recipienti erano zucche vuote. Per nutrirsi coltivavano piante, allevavano animali, andavano a caccia e a pesca. La loro organizzazione sociale era imperniata sui cicli del sole, della luna e delle stelle. I bambini appena nati venivano lavati con l'acqua del fiume più vicino. I morti venivano sepolti nella terra da cui gli uomini traevano sostentamento. Ai giorni nostri il cibo viene importato da paesi lontani e sottoposto a trattamenti sofisticati. Non sappiamo da dove provengano gli oggetti che acquistiamo, e pensiamo che il loro aspetto e la loro utilità siano tutto ciò che conta. I nostri mezzi di trasporto ci permettono di spostarci più in fretta dì quanto riesca a fare la nostra mente. Abusiamo della nostra ricchezza e ce ne serviamo per isolarci da quanto ci circonda. Per questo disporre di mezzi modesti non è necessariamente un male. Chi è povero è costretto a usare solo ciò che ha a portata di mano, e ciò che è a portata di mano è il Tao a offrircelo. Più ci avviciniamo alla terra e alla natura, più siamo in armonia con la vita. I seguaci del Tao non lamentano mai un senso di estraniazione: l'alienazione è qualcosa che non conoscono, e ogni loro gesto rinnova la sincronia con il movimento del Tao. </p>
<p><sup>321</sup> Autosufficienza / Sii autosufficiente, ma non isolarti. / Quando il re della Cina chiuse le frontiere, / iniziarono secoli di decadenza. / Tutta la filosofia del Tao è volta al raggiungimento dell'autosufficienza. Qualunque cosa dobbiamo affrontare nella vita, è bene essere in grado di farla da soli: dovremmo poterci comportare con naturalezza e disinvoltura sia in mezzo al deserto, sia a un ritrovo mondano in cui vigono regole di etichetta e buona educazione. Ma essere autosufficienti non significa isolarsi. Quando il re della Cina chiuse le frontiere, il paese era abbastanza autosufficiente da ritirarsi in uno splendido isolamento; ma la società così formata si dimostrò incapace di rinnovarsi, e stagnazione e decadenza non tardarono ad arrivare. Lo stesso può accadere a persone così autosufficienti da non riuscire a entrare pienamente in sintonia con il mondo. Simili individui finiscono per implodere, schiacciati dal loro stesso peso, oppure esplodono non appena si confrontano con un aspetto del mondo che non riescono a comprendere. I seguaci del Tao percorrono le strade del mondo: talvolta sfruttano i vantaggi del raccoglimento temporaneo e di un'intensa pratica di autoeducazione, ma non arrivano mai a isolarsi definitivamente. Poiché seguono il flusso del Tao e sono in armonia con tutte le cose, essi non vengono intaccati dalla decadenza. </p>
<p><sup>322</sup> Decadenza / Concubina incipriata e avvolta / in preziosi drappi di seta; / i piedi fasciati, il corpo morbido, / le labbra languide; / attraverso il binocolo osserva / le piante di loto. / Una libellula si posa / sul suo ventaglio immobile. / Come facciamo a sapere quando la nostra vita è minacciata dalla decadenza? Quando la forma diventa più importante della sostanza. Quando l'etichetta e i codici morali diventano più importanti dell'autenticità e dell'integrità. Quando il procedimento diventa più importante della creatività. Quando il soddisfacimento dei propri desideri diventa più importante della disponibilità a donare agli altri. Quando il patriottismo diventa più importante di un governo stabile e di un rapporto illuminato con le altre nazioni. Quando l'atto del mangiare diventa più importante del nutrimento che ne traiamo. Quando l'ostentazione della carità diventa più importante dell'aiuto ai poveri e ai senzatetto. Quando il nostro benessere diventa più importante della sofferenza di coloro che amiamo. Quando l'ambizione diventa più importante dell'altruismo. Quando il prestigio diventa più importante della benevolenza. Quando l'accademismo diventa più importante dell'esperienza diretta. Quando alzare la voce diventa più importante che ascoltare gli altri. Quando la sopraffazione diventa più importante della comunicazione. Quando la conoscenza teorica diventa più importante della semplicità della pratica. Quando l'aspetto diventa più importante della funzione. Quando i libri diventano più importanti degli insegnanti. Quando l'interesse personale diventa più importante del rispetto per gli anziani. Quando abbiamo l'impressione che ci stiano accadendo queste cose, siamo a un passo dalla decadenza. </p>
<p><sup>323</sup> Intensità / Il Tao è stranamente incolore, / eppure intenso. / Ci avvolge come una poderosa ondata. / I libri antichi descrivono il Tao come stranamente incolore. Ma cosa intendono dire? Se gli dèi si manifestano attraverso lampi di luce accecante, se l'inferno spalanca le sue fauci di fuoco e fiamme, come mai il Tao, sublime e supremo, è stranamente incolore? Semplicemente, il Tao è al di là di ogni descrizione. Quando proviamo l'esperienza del Tao, comprendiamo subito che a catturarci è qualcosa di eccezionale ma non razionalizzabile o riproducibile. In realtà, più proviamo ad afferrarlo, più il Tao si fa sfuggente. E' paradossale che qualcosa di incolore possa essere così intenso, coinvolgente e indimenticabile. Avete mai praticato uno sport competitivo, come il football? Avete mai provato quella dolce sensazione che ci pervade quando tutto fila per il verso giusto senza sforzo da parte nostra? In uno stato simile, viene spontaneo dirsi: «Non fare nulla che possa rompere l'incantesimo; non dire nulla, non sciupare questo momento». E' una sensazione molto simile a quella che proviamo entrando nel Tao. Cerchiamo di analizzare ciò che accade, ma non ci riusciamo. Proviamo a ricreare la stessa situazione in un altro momento, ed è impossibile. Tentiamo di «dominare», di spiegare l'accaduto, o di attribuircene il merito, ma non ne siamo capaci. Più tardi, riflettendo in solitudine, capiamo che quell'esperienza è stata tanto forte da coinvolgere gli altri, da travolgere ogni ostacolo, da proiettarci in una condizione di grande intensità. Ciò che abbiamo provato era il Tao. </p>
<p><sup>324</sup> Mosaico / Tessere di cornalina, lapislazzuli e giada, / il mosaicista compone il suo disegno /un centimetro alla volta. / Ogni pietra da sola vale una fortuna; / insieme creano un'unità di valore inestimabile. / Non lontano da dove sono cresciuto viveva un artigiano specializzato in mosaici. Quest'uomo accettava incarichi da tutto il mondo e partecipava alla realizzazione di dipinti murali e di sculture di famosi artisti. Aveva cesti e cestelli traboccanti di una varietà di tessere preziose. Alcune erano di vetro rosso, blu e giallo; altre abilmente smaltate. Alcune erano pietre: lapislazzuli, turchese, malachite e ossidiana; altre erano ricoperte di oro e argento, e proprio queste risplendevano per prime quando il mosaicista lucidava il disegno. Dio può manifestarsi nei particolari, ma è importante avere una visione d'insieme del quadro. In questo senso, il mosaicista ci offre un esempio prezioso. Egli conosce in partenza il risultato finale, e tuttavia conserva una concentrazione tale da riuscire a comporre enormi quadri partendo da minuscole tessere. Ciò significa conoscere sia il piccolo, sia il grande. Seguiamo il suo esempio, e non ci sentiremo mai piccoli: allo stesso modo non perderemo mai di vista il rapporto tra microcosmo e macrocosmo. </p>
<p><sup>325</sup> Amore / La passione non è che un preludio / agli anni di graduale scoperta dell'altro. / Alcune persone si uniscono per tutta la vita. La loro storia d'amore può prendere spunto da un'infatuazione, dalla passione, dall'erotismo, ma alla fine si trasforma in un rapporto più stabile. Non tutte le coppie riescono a superare questa transizione, ma quelle che ce la fanno scoprono un nuovo modo di mettersi in relazione con l'altro. Chi ama appassionatamente ritiene che certi piccoli difetti possano essere perdonati; al tempo stesso, viene accettato con le proprie debolezze e insicurezze. L'amore maturo è paziente, altruista, generoso e indulgente. La persona che amiamo diventa più importante di noi stessi. Nell'amore raggiungiamo una trascendenza e un senso di unità cui singolarmente non potremmo mai aspirare. Molti saggi si dichiarano contrari all'amore romantico. Forse perché non l'hanno mai provato in prima persona? O hanno subito cocenti delusioni? L'importante è conoscersi a fondo: se siamo fatti per amare, sicuramente ne saremo consapevoli. In definitiva, l'altro è divino e la divinità dimora nell'altro. Attraverso l'amore possiamo arrivare a conoscere la bellezza dell'unità e della completezza. Senza l'elemento femminile, il maschile è statico e sterile. Senza l'elemento maschile, il femminile è un potenziale illimitato ma privo di catalizzatore. L'unione ci porta all'altruismo, alla purezza e alla divinità. </p>
<p><sup>326</sup> Misticismo / Le tradizioni mistiche sono in realtà una sola. / Sono il seme di tutte le religioni. / Tao, Zen, Tantra, Yoga, Cabala, Sufismo, Misticismo cristiano, Sciamanismo e tutte le altre tradizioni gelosamente custodite dai rispettivi seguaci: queste dottrine hanno in comune il senso mistico dell'unione con il divino. La meditazione non è caratteristica esclusiva di una sola cultura. Qualsiasi cultura ha infatti un'anima mistica che spinge verso il perfezionamento continuo, la meditazione e l'unione con un ordine di cose superiore. Possiamo chiamarlo Tao; altri useranno nomi diversi, ma che importa come viene battezzato? Di fronte al divino, gli uomini hanno pronunciato suoni diversi a seconda della loro storia e della loro cultura, ma avevano scoperto tutti la stessa cosa: che nella vita esiste un'unica sorgente divina. Da generazioni, i mistici di tutte le dottrine si immergono nel Tao: quando si incontrano ad altezze ineffabili e indescrivibili, non hanno alcun bisogno di ricorrere alle parole per comunicarsi di avere raggiunto la medesima essenza spirituale. In tutto il mondo esistono tradizioni capaci di offrirci la purezza necessaria a raggiungere il Tao. </p>
<p><sup>327</sup> Assenza di colore / Qual è la differenza tra erotismo e spiritualità? / Templi e amanti hanno la stessa natura. / Qual è la differenza tra erotismo e spiritualità? Entrambe le cose hanno a che fare con l'estasi. Entrambe invitano a trascendere se stessi. Entrambe conducono all'unione con un ordine superiore. Entrambe sono soggette agli eccessi della perversione, della bramosia, del sadismo, dell'ossessione e della follia. Erotismo e spiritualità: le due più profonde aspirazioni dell'uomo sono in realtà gemelle. Esse implicano un intenso coinvolgimento nella varietà e nel colore del mondo. Ma esiste un ordine di cose superiore, una dimensione in cui noi stessi diventiamo sacri: qui, il mondo del colore perde ogni interesse. I piaceri dell'alcova diventano insignificanti, le glorie dell'ascetismo non valgono nulla: solo varcando la soglia incolore della luce pura e abbagliante possiamo liberarci da queste aspirazioni gemelle. La meditazione modifica il nostro stato di coscienza; il tipo di coscienza che affiora dipende dalla meditazione; la coscienza, a sua volta, colora la nostra percezione del mondo. Non esiste una realtà oggettiva: sono i nostri occhi a colorare tutto. Se siamo alla ricerca del supremo stato dell'essere, dobbiamo liberare la nostra coscienza dal colore. </p>
<p><sup>328</sup> Presenza / Il parafulmine sul tetto / attira l'energia con la sua sola presenza. / Anche noi dobbiamo aspirare / all'essenza e all'elevatezza. / Se aspiriamo alla comunione con le forze divine, tutto ciò che ci serve è raggiungere un'adeguata elevatezza spirituale: così gli dèi verranno a noi esattamente come la folgore viene attirata dal parafulmine. Il nostro sforzo consiste solo nel divenire, nel purificare il nostro carattere, nell'innalzarci: con queste premesse, l'unione si realizzerà da sé. Certi dicono: «Che mi importa del paradiso?» Oppure: «Perché dovrei sforzarmi di migliorare?» Naturalmente, a nessuno viene imposto alcuno sforzo: possiamo tutti scegliere la strada più facile. Anche in questo caso continueremo ad essere dei parafulmini, ma le forze che attireremo non saranno quelle del cielo, bensì quelle di demoni, sventure e predatori. Non esiste un vero motivo per cui dovremmo cercare la purificazione spirituale. Tuttavia, indipendentemente dal tipo di persona che siamo, attireremo sempre qualcosa verso di noi, e uno dei modi migliori per avere un controllo su ciò che attiriamo è purificare la nostra essenza. </p>
<p><sup>329</sup> Ombelico / Molti pensano che l'ombelico sia un'inutile protuberanza / e che il nutrimento passi / solo attraverso la bocca. / Non è così. Il Tao è la grande madre, / e una vitalità nascosta / dimora nell'ombelico. / I testi antichi chiamano il Tao la grande madre. In effetti il Tao si prende cura di noi proprio come una madre: ci protegge, ci nutre, ci spiana il cammino. Siamo letteralmente legati alla sua vitalità. Pochi di noi sanno che nel corpo sono sopiti alcuni punti da cui, concentrandoci, possiamo liberare vere e proprie forze per curare i nostri disturbi, modificare il nostro stato di coscienza e placare la nostra mente. Come un tesoro sepolto tra le rovine di un luogo sacro, questi punti aspettano solo di essere scoperti per donare a chi li conosce prodigiosi poteri. Uno di questi punti è la zona dell'ombelico. Quando ci concentriamo su di essa, avvertiamo un grande senso di vitalità: è come se attraverso l'ombelico fossimo ancora legati a nostra madre, e ci sentiamo pervasi da un'enorme forza e da uno straordinario benessere fisico. </p>
<p><sup>330</sup> Buonsenso / Non lasciamoci distruggere / dal sapere e dal potere. / Per sopravvivere / usiamo il buonsenso. / C'erano una volta quattro uomini cotti e raffinati. Un giorno dissero: «A che serve tutta la nostra cultura se non cerchiamo impiego presso un grande re?» Così si misero in cammino verso la capitale. Ora, fra questi quattro uomini, tre erano particolarmente brillanti. Il quarto, pur inferiore di intelletto, era quello più dotato di buonsenso. Lungo la strada si imbatterono nello scheletro di un leone. «Facciamolo resuscitare» propose il primo. «Sì, sicuramente questo ci darà una grande celebrità» commentarono il secondo e il terzo. Il quarto disse: «Se lo fate resuscitare, quel leone vi attaccherà e vi sbranerà». «Non ti impicciare!» urlò il primo, che aveva già iniziato a esercitare la sua grande abilità ricoprendo le ossa di carne. Il secondo riportò rapidamente in circolo il sangue, e il terzo stava già per infondere il soffio della vita nel leone. «Ma dovremmo pensare alla nostra incolumità» riprese il quarto. «Zitto!» fece il terzo, totalmente immerso nella sua opera. «Bene, allora io mi vado a sedere su quell'albero» concluse il quarto. «Non si sa mai.» Non appena il enne tornò in vita, uccise i tre saggi. L'unico a sopravvivere fu l'uomo di buonsenso. </p>
<p><sup>331</sup> Setaccio / Un setaccio grossolano trattiene poche cose. / Una rete a maglie fitte ne cattura di più. / Se cercate le cose sottili, siate raffinati, / ma preparatevi ad affrontare la volgarità. / L'ironia della pratica spirituale è che ci rende più acuti e più sensibili: così, diventiamo intolleranti nei confronti della volgarità. In questo non abbiamo molta scelta: se vogliamo cogliere le cose sottili della vita, dobbiamo a nostra volta affinarci. Ma in tal modo le volgarità si accumuleranno ancor più rapidamente. In un fiume impetuoso, un setaccio grossolano trattiene solo detriti e grandi frammenti di roccia. Una rete a maglie fitte riesce a catturare gli oggetti più piccoli, ma trattiene anche quelli grandi. Alcune persone cercano di ovviare a questo problema indossando una serie di maschere. Celando la propria personalità dietro una rete di filtri, da quello più grossolano a quello più fine, riescono ad affrontare agevolmente tutti i casi della vita. Questa pratica appare encomiabile da un punto di vista pratico, ma nella prospettiva del Tao è un grande ostacolo. Come dobbiamo comportarci, allora? Se decidiamo di essere grossolani, solo le cose volgari verranno a noi. Se diventiamo più acuti, conquisteremo quelle raffinate ma verremo comunque perseguitati dalla volgarità. Se ci copriamo di maschere, creeremo un ostacolo che ci allontanerà dal Tao. La soluzione sta nel lasciarsi trasportare dalla corrente e fluttuare in comunione con il Tao: così facendo non cercheremo più di trattenere o allontanare nulla da noi. </p>
<p><sup>332</sup> Coda di rondine / "Prendi due volte le misure, taglia una volta sola", / disse il vecchio artigiano. / Solo con l'abilità e la pazienza possiamo costruire un incastro a coda di rondine. / ... dovettero risolvere il problema di come far combaciare due pezzi di legno dando loro la giusta angolazione, in modo tale che l'incastro potesse resistere non solo all'uso, ma anche all'azione degli agenti atmosferici. Dove le estati sono calde e umide e gli inverni freddi e asciutti, infatti, un pezzo di legno può dilatarsi o ritirarsi anche di un centimetro: quanto basta a far saltare le giunture e a bloccare i cassetti! L'incastro a coda di rondine garantisce un'ottima tenuta perché i due pezzi di legno che lo compongono si espandono e contraggono in maniera armoniosa. La direzione di tiro è opposta alla direzione di bloccaggio: il risultato di questa fine maestria è una giuntura così perfetta da costituire da sola un oggetto meraviglioso. Per tagliare un incastro a coda di rondine occorre però una grande abilità: le linee devono essere tracciate con grande precisione, e l'incisione deve essere eseguita con estrema accuratezza per mezzo di un seghetto sottile. Le estremità devono poi essere rifilate lentamente con un cesello appuntito, affinché i due lati combacino perfettamente. La realizzazione di un incastro a coda di rondine richiede perciò un enorme sforzo di progettazione, abilità e pazienza. Al giorno d'oggi esistono materiali sintetici economici che non risentono del ciclo delle stagioni. Questo riduce sicuramente gli inconvenienti del mestiere, ma allo stesso tempo ci priva dell'opportunità di avvicinarci ulteriormente al Tao: quando gli stipettai cercavano di costruire mobili che rispettassero la natura del legno, le stagioni e la loro stessa ingegnosità, erano infatti in perfetta armonia con il Tao. </p>
<p><sup>333</sup> Asino / Una volta arrivato in cima, / smonta dal tuo asino. / Al mondo vi sono luoghi difficilmente raggiungibili: gli uomini vi si recano sul dorso di animali da soma. Ognuno di noi può cavalcarne solo uno, e ogni animale può avere un nome diverso. I cavalieri percorrono il sentiero in ordine variabile, e lungo il cammino discutono delle proprie esperienze. Può anche accadere che abbiano opinioni contrastanti: a uno il viaggio può sembrare entusiasmante, a un altro terribile, e a un altro ancora banale. Una volta in cima, tutti i viaggiatori si riuniscono e hanno le stesse possibilità di ammirare un medesimo panorama. Intanto, gli asini vengono fatti riposare e pascolare: ormai non servono più. Tutti noi percorriamo il sentiero del Tao. Gli asini sono le varie dottrine che ognuno di noi abbraccia. Che importanza ha quale scegliamo, purché ci conduca in cima? Può darsi che il vostro sia un asino Zen, mentre il mio è un asino Tao. Ci sono asini cristiani, islamici, ebraici e persino agnostici. Tutti conducono alla stessa meta. Perché deridere gli altri a causa del nome del loro asino? Non ne stiamo forse cavalcando uno anche noi? Una volta arrivati in cima, dovremmo abbandonare sia i nostri asini, sia le nostre esperienze di viaggio. Che la nostra impresa sia stata accompagnata dalla gioia o dal dolore non ha alcuna importanza: ormai siamo arrivati. Le religioni usano nomi diversi per indicare altrettanti modi di raggiungere la vetta sacra. Ma quando siamo in cima i nomi non ci servono più, e possiamo fare esperienza diretta di tutte le cose. </p>
<p><sup>334</sup> Mestolo / Mestolo di bambù, recipiente di granito. / Crosta di ghiaccio su un bacino d'inchiostro. / I riflessi della luna risplendono sul mestolo / sinché il prezioso contenuto non scivola via. / Certe persone assomigliano a dei mestoli: qualunque cosa cerchino di raccogliere, prima o poi tornerà a scivolare fuori. Per queste persone è estremamente difficile accumulare alcunché nella vita. Se siamo come un mestolo, a maggior ragione dobbiamo concentrare le nostre risorse. Quando sappiamo sfruttare le ricchezze di cui disponiamo, la povertà, di qualunque tipo essa sia, smette di essere un ostacolo. Dobbiamo accettare il nostro destino, assecondarlo e volgerlo a nostro favore. In ultima analisi, nella vita non c'è nulla che possiamo catturare in maniera definitiva: siamo nati nudi, moriremo nudi e, invero, nudi viviamo. Tutto ciò di cui ci circondiamo, i nostri vestiti, la nostra ricchezza, i nostri rapporti, è qualcosa di esterno che ci può essere facilmente strappato da un destino avverso. Cerchiamo di interiorizzare le nostre esperienze e conoscenze, ma anche queste ci possono essere sottratte dalla tensione, dalla vecchiaia, da una memoria debole, da una mente disorganizzata, dalle droghe o da un trauma. In realtà, tutti assomigliamo un po' a dei mestoli: quel poco che la vita ci offre, prima o poi è destinato a scivolare via. Ma forse anche la più squallida delle situazioni può trasformarsi in una fonte di ricchezza, poiché la futilità della vita ci induce ad abbracciare il Tao. Il Tao è più grande dell'infinito e più sottile di un filo d'erba. Per sentirlo occorre una grande forza; per percepirlo ci vuole la delicatezza di una libellula. Quando ci stanchiamo di rincorrere la vita, troviamo il modo di entrare nel Tao. </p>
<p><sup>335</sup> Prodezza / Il lottatore era più possente di un toro. / Prima di godersi la vittoria, / amava esibire gli enormi, lucidi avambracci. / Ora le sue ossa son coperte di pelle avvizzita, / e il respiro affannoso non è che il fantasma / del suo urlo virile. / In ogni momento della vita, è bene riflettere sulla natura della prodezza: se possediamo coraggio e valore, dobbiamo esserne fieri e usarli con saggezza e misura. Ma non dobbiamo pensare sia merito nostro: questa forza ci è stata solo concessa in prestito. Non ci appartiene affatto. E' come un dono: ci accompagna sinché abbiamo la fortuna di possederlo. Una volta scomparso, non ci resterà in mano più nulla, e ci ritroveremo soli con lo stesso corpo e la stessa mente di prima. Cosa scatena dentro di noi l'umiliazione? Fondamentalmente, la sofferenza di non riuscire più in ciò che un tempo sapevamo fare bene. E' quel che accade se esercitiamo la nostra prodezza identificandoci troppo in essa. Chi non impara questa lezione va incontro a una vecchiaia molto amara. Maledice la vita e perde la fede. Ciò si verifica quando fondiamo la nostra autostima sulle nostre capacità, anziché sulla nostra reale natura. Per questo dovremmo meditare, e fare tesoro non tanto delle vittorie, quanto piuttosto dell'esperienza della vittoria. Assaporiamola fino in fondo: nessuno potrà mai rubarcela. Non è la prodezza in sé ad essere preziosa, ma le esperienze che da essa nascono. <br><span class="zim-tag">@1</span> <br><sup>336</sup> Saggezza / Una coppia di anziani siede su una panchina del parco, / leggendo il giornale e commentando le notizie del giorno. / Lui recita una poesia appresa in gioventù; / lei finisce la strofa, accompagnata da cenni di approvazione. / Al crepuscolo, l'aria sembra più limpida / che a mezzogiorno. / In passato gli educatori insistevano molto sulla memorizzazione. Ancora oggi incontriamo anziani che recitano a memoria poesie, brani di testi classici o religiosi e formule matematiche apprese in gioventù. Addirittura, alcuni ritengono che chi ha più memoria sia anche più saggio. I giovani hanno spesso la mania di accumulare nozioni: ma le nozioni in sé non bastano. Più dati assimiliamo, più dobbiamo essere in grado di rielaborarli. In caso contrario ci ritroveremo con una cultura enciclopedica e una saggezza microscopica. La vera saggezza è un valore qualitativo fondato su basi quantitative. Gli anziani non venivano tenuti in alta considerazione solo per la loro memoria, ma anche perché sapevano elaborare le conoscenze di cui disponevano. Combinavano il loro sapere con una buona dose di esperienza, sperimentazione e meditazione. Occorre tempo per riuscire a cogliere le relazioni tra i fatti. La saggezza non è un semplice processo mentale, bensì il prodotto della totalità di un essere umano. </p>
<p><sup>337</sup> Moderazione / Alterniamo momenti di solitudine / a momenti di compagnia con gli altri. / Da soli e in società, cerchiamo di essere / sempre sereni. / Alcuni ritengono che il Tao possa essere conosciuto solo attraverso un rigido ascetismo. Altri preferiscono radunarsi in grandi congregazioni. Ma i seguaci del Tao non sono né troppo solitari, né troppo socievoli: si concedono momenti di solitudine, ma apprezzano anche la compagnia degli altri. La solitudine fa bene, ma una vita eccessivamente isolata può portare all'infelicità, all'insoddisfazione e persino alla follia. Analogamente, i rapporti interpersonali sono una cosa positiva, ma una socialità troppo intensa può produrre conformismo, conflitti e tensioni. Pertanto, il Tao cerca di trarre massimo beneficio da tutto ciò che è bene, e di ridurre al minimo tutto ciò che è male. Dovremmo sempre concederci momenti in cui stare soli, meditare soli e anche dormire soli. Sono occasioni per fare chiarezza: grazie ad esse ravviveremo i nostri rapporti con un nuovo patrimonio di conoscenze, e le nostre amicizie ne trarranno un enorme beneficio. Una volta raggiunta la moderazione, riusciremo a passare dalla solitudine alla socialità senza commettere errori. </p>
<p><sup>338</sup> Arte / Non c'è più nulla da dipingere: / abbiamo già visto tutto. / Non c'è più nulla da scrivere. / Vengono distrutti tanti libri / quanti ne vengono letti. / Non c'è più nulla da cantare. / L'avanguardia di un tempo / è diventata musica di fondo. / In un mondo in cui l'arte sembra essere cosa futile, è difficile tenere viva la propria creatività. Ma la creatività è un impulso primordiale. Gli uomini primitivi dipingevano sui muri delle caverne, e tutti noi esponiamo qualche quadro nelle nostre case. Gli antichi scribi mettevano per iscritto le proprie esperienze, e oggi noi teniamo i nostri diari. I primi sciamani cantavano: anche noi viviamo accompagnati dalla musica. Anche se ormai sembra difficile inventare qualcosa di nuovo, non possiamo bandire la creatività dal nostro quotidiano. L'unico modo per trovare nuove fonti d'ispirazione è scavare in noi stessi. In un certo senso, l'estremo pluralismo dei nostri giorni ci ha esonerati dall'obbligo di conformarci agli altri. Gli artisti, i sacerdoti, gli scrittori, i musicisti e gli artigiani del passato dovevano obbedire ai loro signori: oggi invece non dobbiamo più sottostare a regole gerarchiche, e siamo liberi di seguire le nostre inclinazioni più intime. Questa realtà rispecchia anche una concezione più sofisticata del divino. Non ci troviamo più in una posizione supplice nei confronti del sacro: al contrario, la divinità è una qualità che emerge da noi stessi. </p>
<p><sup>339</sup> Imparare / L'apprendimento è la fonte della gioventù. / Non importa che età abbiamo, / non dobbiamo mai smettere di crescere. / Non dobbiamo pensare che la creatività sia appannaggio esclusivo di artisti, scrittori e musicisti: si tratta di un elemento essenziale per tutti noi. Diversamente dalla creatività rivolta verso l'esterno, quella che si usa nell'arte, nella soluzione dei problemi o nella scrittura, la forma di creatività che tutti possiamo coltivare è l'apprendimento. Finché continueremo a imparare, ad aprirci a nuove idee e a nuovi modi di affrontare le cose, ad approfondire la conoscenza di noi stessi e del mondo che ci circonda, praticheremo la più alta forma di creatività personale. Se osserviamo attentamente gli anziani che ancora vivono con pienezza, noteremo che nessuno di loro ha mai smesso di imparare e di interessarsi alle cose. Queste persone non sono rimaste uguali a ciò che erano da giovani: hanno elaborato nuovi modi di apprendere e di agire. Ogni volta che entriamo in una nuova fase della vita, le regole del gioco cambiano. A sessant'anni non possiamo più dedicarci alle stesse attività di quando ne avevamo venti. Dobbiamo saperci rinnovare a seconda delle circostanze: è questo incessante atto creativo a consentirci di restare giovani. </p>
<p><sup>340</sup> Contesto / Contesto. Collegamento. Impegno. / Se comprendiamo il significato di queste parole, / non avremo bisogno di termini esoterici. / Potremmo dire che il Tao è il contesto di tutto, ma non basta. Ogni cosa è relativa rispetto a quanto la circonda. Più semplicemente, ciò che a noi appare in un modo, può apparire diverso a un'altra persona. A volte si tratta di mere sottigliezze, ma esistono anche differenze di cui bisogna tenere conto. A cosa ci serve una simile consapevolezza? Innanzitutto dobbiamo ricordare che le cose sono sempre collegate fra loro: anche se le relazioni reciproche hanno angolazioni e prospettive diverse per ognuno di noi, dobbiamo riconoscere l'esistenza di questi collegamenti e cercare di volgerli a nostro vantaggio. In secondo luogo, è necessario comprendere che le relazioni sono transitorie: dobbiamo mantenere una consapevolezza costante che ci permetta di adeguarci alle mutevoli configurazioni della vita. Infine, dobbiamo comprendere il nostro punto di vista. Da questa massa di concordanze instabili, dobbiamo estrarre le coordinate in base alle quali orienteremo il nostro comportamento. E' uno stato di cose che dovrebbe confortarci: sinché viviamo con pienezza, non dobbiamo temere di essere separati dal flusso della vita. </p>
<p><sup>341</sup> Semplicità / «Sii consapevole del Tao.» / Non vi sembra semplice? / Semplifichiamolo ancora: / Perché dilungarsi in questa tiritera? Perché analizzare all'infinito le scritture e discutere delle oscure azioni di santi ormai morti e sepolti, o di parole altrettanto prive di vita? Perché dobbiamo affermare la superiorità dell'esperienza sulle parole, dell'individualità sul dogma. Alla fine di questo studio del Tao, dovremmo ormai esser giunti ad un'unica e semplice conclusione: esistiamo solo noi e il Tao. In realtà, è ancora più semplice essere il Tao stesso. In questo modo, tutto ciò che è Tao sarà anche noi. I seguaci dei Tao semplificano le cose complesse, sino a raggiungere una conclusione che non può essere ulteriormente scomposta: il Tao siamo noi. E quando riusciamo ad esserlo senza contraddizioni, possiamo dire di aver raggiunto la suprema semplicità. </p>
<p><sup>342</sup> Dimostrazione / Osservavo un combattimento, e qualcuno mi disse: / «Questa tradizione ha seicento anni». / Fu un'esibizione appesantita da rituali, / come se, in seicento anni, nulla al mondo / fosse più accaduto. / Dobbiamo onorare la tradizione / senza farci accecare. / I seguaci del Tao attribuiscono grande importanza alle antiche tradizioni. Una tradizione valida e vitale è come un lungo corso d'acqua: porta energia, ricchezza e fertilità. Se un luogo arido non può produrre frutti, chi è privo di tradizioni è ancora più sfavorito. Ma cosa tiene in vita una tradizione? La capacità di chi la segue di dimostrarne la grandezza nella realtà contemporanea. Chi dice di essere esperto in medicina tradizionale, deve essere in grado dì curare oggi. Chi dice di essere abile nella calligrafia tradizionale, deve essere capace di disegnare magnifiche lettere oggi. Chi dice di conoscere alla perfezione le tradizioni spirituali esoteriche, deve essere in grado di dimostrare la loro forza oggi. Non dovremmo mai scimmiottare gli usi e le teorie di popoli ed epoche scomparsi: su questo punto non bisogna scendere a compromessi. Se una tradizione non ha forza sufficiente per esprimere la propria grandezza, non esiste motivo di tenerla in vita. </p>
<p><sup>343</sup> Alienazione / Perché sognare una terra promessa? / La vera patria è nel nostro cuore. / Oggi ebrei e tibetani si incontrano: ritengono di avere qualcosa in comune perché entrambi sono stati esiliati dalla propria patria. E non sono gli unici: i cinesi nascono stranieri in terre al di fuori della Cina; molti europei hanno abbandonato i luoghi d'origine per via della guerra e dell'imposizione di confini arbitrari; gli indigeni d'America vivono alienati nelle terre dei loro avi, e i discendenti africani degli schiavi sono tuttora vittime di ingiustizie sociali e istituzionali. I seguaci del Tao riconoscono l'importanza di concetti come la terra, il popolo e la nazione, ma questi fattori non possono rappresentare il nostro unico metro di giudizio. Il Tao afferma il primato della responsabilità dell'individuo su quella del popolo: non possiamo permettere che le sofferenze e l'alienazione della nostra razza o della nostra nazione diventino un ostacolo personale; e anche se magari riusciamo a farlo solo nei nostri cuori, abbiamo tutti il dovere di superare simili difficoltà. Seguendo il Tao, entriamo a far parte di un ordine spirituale superiore. E' molto confortante sapere di essere compresi in qualcosa che esula da ogni vincolo geografico e istituzionale. In realtà, poiché il Tao non esiste su un piano puramente materiale, nessuno potrà mai allontanarlo da noi. Anche se siamo stati esiliati dalle nostre case e gettati nella più squallida delle prigioni, il Tao resta sempre al nostro fianco. Una volta entrati nel Tao, non dobbiamo più temere la minaccia dell'alienazione. </p>
<p><sup>344</sup> Disinvoltura / L'ubriaco ruzzola dal carro / ma non si fa male. / Noi abbandoniamo ogni esitazione / ma sembriamo sciocchi. / La vera disinvoltura è dote non comune. / Sforziamoci di non essere inibiti: se freniamo l'istinto di soddisfare i desideri del nostro cuore, diventeremo solo acidi e frustrati. Se freniamo gli slanci espressivi, la nostra vena creativa si esaurirà. Se freniamo l'impulso di agire, la nostra timidezza ci paralizzerà. Non reprimiamoci. Diamo libero sfogo alla nostra unicità. All'inizio, finché non riusciamo a comportarci con spontaneità, dobbiamo sempre attenerci a qualche schema, per quanto artificioso. Il problema è che se cerchiamo di apparire disinvolti senza esserlo veramente, ci rendiamo solo ridicoli. Per questo dobbiamo dedicare tempo allo studio del nostro schema: quando diventerà superfluo, avremo assorbito per intero il segreto della moderazione, e saremo in grado di agire con correttezza e spontaneità. La vera disinvoltura è il risultato di un comportamento sicuro, spontaneo e creativo. </p>
<p><sup>345</sup> Senso / Dentro di me c'è stato silenzio tutto il giorno: / ho atteso fino a mezzanotte per udire un suono. / Fuori di me c'è stato rumore tutto il giorno: / ho atteso a lungo prima che calasse il silenzio. / La forza del Tao sta nel suono. / Il suo potenziale sta nel silenzio. / Dicono che anche se sentiamo il Tao solo al tramonto, la nostra giornata ha avuto un senso: così, anche se sentiamo il Tao solo poco prima di morire, la nostra vita avrà avuto un senso. A volte passa davvero molto tempo prima che riusciamo a sentire il Tao: vi sono giorni in cui non si manifesta facilmente. Sembra quasi che più cerchiamo di amare, più veniamo tentati dall'odio. Più cerchiamo di essere puri, più veniamo perseguitati dall'impurità. Più cerchiamo la serenità, più veniamo assaliti dal caos. Le persone comuni hanno problemi normali. Chi cerca il Tao lotta contro forze titaniche. Cosa possiamo fare se non accettare e perseverare? Se ci lasciamo crucciare, non solo avremo trascorso una giornata lontani dal Tao, ma l'avremo anche rovinata con il nostro subbuglio interiore. A volte il Tao non si manifesta se non alla fine del giorno. Forse è solo perché siamo più rilassati e abbiamo messo da parte ogni preoccupazione, o forse è il Tao ad essere capriccioso: difficile dire. Ma quando il Tao arriva, abbiamo la sensazione di udire un suono maestoso, e il senso di serenità è tale da riuscire a placare tutto il frastuono della giornata. </p>
<p><sup>346</sup> Scopo / All'improvviso, tutto si fa chiaro. / Ho inseguito l'unità per tutta la vita, / ma sono riuscito a cogliere solo frammenti / di questa enorme visione / che mi ha tormentato per anni. / Ogni volta che la intravedevo, / cercavo di renderla concreta. / All'inizio, mi sembrava di avere solo figure sbozzate da uno scultore; / poi, collegando intuizioni fugaci, / tutto ha iniziato ad acquistare un senso. / Poco alla volta, questa vita misteriosa si manifesta a noi. / Possono passare anni prima che si riveli nella sua interezza. / Non importa. / Sono pronto ad andare fino in fondo. / Il corso della nostra vita non si rivela con facilità: è troppo grande. Sicuramente iniziamo subito ad avere delle intuizioni, ma dobbiamo comunque correggere il tiro a mano a mano che il vero scopo ci si rivela. Quando finalmente comincia a manifestarsi in maniera compiuta, ci regala un inestimabile senso di sicurezza. Da quel momento in poi, ogni passo lungo il cammino del Tao fa riecheggiare la nostra sicurezza di vetta in vetta. </p>
<p><sup>347</sup> Espressione / Esprimi te stesso: / solo questo conta. / Domandiamoci ogni giorno: «Cosa rimane di inespresso dentro di me?» Qualunque cosa sia, dobbiamo tirarla fuori. Ma con giudizio: gli sproloqui dei folli non fruttano maggiore libertà. I seguaci del Tao usano l'espressione per conoscere meglio se stessi e potersi cosi affrancare dall'ignoranza e dalle circostanze. Tutto ciò che di buono e unico è in noi dovrebbe venire alla luce. In caso contrario, ne resteremo soffocati. Mai frenarsi pensando che è meglio aspettare tempi più propizi. 11 bene che è in noi assomiglia all'acqua di un pozzo: più vi attingiamo, più si rinnova. L'acqua inutilizzata, invece, non può che ristagnare. Anche le forze oscure e malvagie che si annidano in noi devono trovare una giusta espressione. Cupidigia, odio, crudeltà, rancore: occorre portare tutto alla luce e neutralizzarlo con estrema cautela, come se stessimo disinnescando una bomba. Se il nostro cuore assomiglia a un campo minato, per poterne coltivare la terra in tutta sicurezza e tranquillità dobbiamo insistere nell'opera di purificazione. Domandiamoci ogni giorno: «Cosa rimane di inespresso dentro di me?» Qualunque cosa sia, se non riusciamo a tirarla fuori non potremo fare emergere la nostra vera natura interiore. </p>
<p><sup>348</sup> Spina dorsale / Il Tao è la strada che corre / lungo la spina dorsale. / Il Tao è la strada della vita. / Il Tao è la strada del cosmo. / Spesso la gente non riesce a farsi un'idea precisa del Tao perché ne sente parlare su piani estremamente diversi: ma il Tao permea tutta quanta l'esistenza. Potremmo anzi dire che il Tao è l'esistenza stessa. In effetti può sembrare strano che si possa parlare del Tao sia a un livello così prosaico come quello dell'esercizio fisico, sia a un livello così elevato come quello del divino. Ma i seguaci del Tao non pensano alla divinità come a qualcosa che «sta lassù»: semmai la pensano in ogni luogo. Il Tao può scegliere di essere tangibile o intangibile. Uno dei suoi aspetti tangibili è la strada che attraversa il centro della nostra spina dorsale: è il percorso del Tao dentro di noi, la strada spirituale che collega i vari centri di forza del nostro corpo. Su un piano filosofico, il Tao è invece la strada che attraversa la vita: il passaggio da una fase all'altra, il confronto con le circostanze, l'espressione del nostro carattere interiore contrapposto allo sfondo della natura e della società. Su un piano metafisico, è l'evoluzione e il movimento del cosmo stesso. Ora prendiamo questi tre livelli - il movimento di energia lungo la spina donale, la comprensione filosofica del nostro cammino esistenziale e l'evoluzione dell'universo - e riuniamoli in un unico concetto. In questo modo riusciremo a intravedere lo spirito del Tao. </p>
<p><sup>349</sup> Acqua / Gocce. / L'acqua purifica / e si raccoglie nella terra. / Multiforme. Penetrante. Sottile. / Affiora un fiume lucente. / Quando è piccolo, il fiume è debole. / Quando è grande, scuote le montagne, / riducendo poderose rocce / in polvere. / Per la saggezza classica non esiste nulla di più debole dell'acqua. Tuttavia, presa in grandi quantità, l'acqua può tramutarsi in una forza colossale: un'enorme ondata, oppure un fiume che si fa strada tra le gole delle montagne. E' uno dei casi in cui il più debole prevale sul più forte. Guardiamola da un altro punto di vista. In realtà l'acqua non prevale perché è debole: prevale perché è inarrestabile; perché persevera nel suo cammino senza mai arrendersi, perché è costante. La roccia può bloccare l'acqua trattenendola in un lago anche per migliaia di anni. Perché in questo caso il più debole non riesce a prevalere sul più forte? Perché non può muoversi. Non può dare libero sfogo alla sua natura inarrestabile. Come l'acqua deve avere la possibilità di esprimere la sua vera natura, anche noi, se vogliamo riuscire nella vita, dobbiamo esprimere simultaneamente e incessantemente le nostre più autentiche inclinazioni. Altrimenti, ci troveremo imprigionati tra le dure pareti della realtà e non riusciremo mai ad aprirci un varco per uscire. Ma come conquistare la perseveranza che ci serve? Iniziando con poco: qualche goccia appena. </p>
<p><sup>350</sup> Clessidra / La vita è come una clessidra. / La coscienza è la sabbia che vi scorre. / Immaginiamo una clessidra. La sua forma è uguale al simbolo dell'infinito. La sua sagoma ricorda la doppia elica del DNA. Le sue due metà rappresentano le polarità. Ciò che è materiale da un lato, ciò che è immateriale dall'altro. L'elemento maschile da una parte, quello femminile dall'altra. Caldo e freddo, positivo e negativo, e qualsiasi altra dualità. La sabbia crea un flusso nella clessidra, lo stesso flusso di energia che sale lungo la nostra spina dorsale, lo stesso flusso che costituisce la strada della vita. Il movimento della sabbia è ciò che noi chiamiamo Tao. La nostra coscienza passa attraverso i vari stati rappresentati dalla clessidra, tanto difficile da afferrare quanto il flusso di sabbia. Per questo è assurdo analizzare le cose troppo minuziosamente e concentrarsi solo sul materiale: la saggezza sta nella comprensione del movimento. </p>
<p><sup>351</sup> Respiro / Tu respiri, / ricoprendo di bianco le montagne, / tramutando gli alberi in fiamme verdeggianti, / facendo danzare i passeri sulle tue ali, / distendendo le onde in lunghi sospiri. / Tu respiri, / e l'universo vive. / Uno dei concetti fondamentali del Tao è il respiro: senza respiro non c'è vita. La complessità di questa idea è davvero straordinaria. Noi respiriamo, e questo ci tiene in vita fornendoci l'ossigeno necessario; il respiro regola il nostro battito cardiaco, nutre il nostro cervello, colora di rosso il nostro sangue. Scendendo ancora più in profondità: noi respiriamo, e questo alimenta e tiene in movimento l'intero campo di energia del nostro corpo. Quando tale campo, così intimamente collegato al respiro, si fonde con la nostra mente, possiamo dire di possedere la forza della spiritualità. Respiro: non si tratta semplicemente di un flusso di gas. Come noi respiriamo, così anche l'universo respira. In realtà possiamo dire che tutta la vita passa attraverso il respiro: quando il mondo respira, le cose vivono. II clima segue il suo corso, le piante crescono secondo natura, gli animali vengono fortificati. Persino le forze geologiche sono messe in moto dal respiro. E contemporaneamente si crea un poderoso campo di energia: una versione analoga e molto più ampia di quello del nostro corpo, a cui è collegato lo spirito universale. Se vogliamo sapere come funziona la spiritualità, dobbiamo innanzitutto respirare. </p>
<p><sup>352</sup> Schema / Perché considerare la natura una macchina? / Perché studiare solo la chimica e la fisica? / Perché a improntare la vita non può essere la poesia? / Non possiamo conoscere il Tao anche attraverso il fango nei nostri sandali? / Per questo i saggi vengono chiamati sciocchi: / perché hanno abbandonato ogni pregiudizio. / II mondo ci appare per come noi lo percepiamo, e le nostre percezioni non derivano da nulla di veramente oggettivo. L'abitudine a interpretare, poi, è interattiva: cerchiamo di verificare le nostre ipotesi sino a creare una complessa rete di stimoli sensoriali. Raggiunta la «maturità», abbiamo ormai accumulato gli innumerevoli strati di interpretazione e percezione soggettiva che costituiscono i nostri schemi di vita. Naturalmente possiamo anche provare a giocarci, magari modificando i nostri modelli di interazione con il mondo. Perché allora non usare la poesia al posto della scienza? Perché non sostituire la spiritualità alla politica? Spesso i risultati di simili esperimenti portano una ventata di aria fresca, allegra e originale. Ma quando tiriamo le conclusioni logiche di questi metodi, anch'essi si rivelano vani come tutti gli altri: gli schemi sono essenziali per i principianti, ma un ostacolo per i veterani. I veri seguaci del Tao abbandonano ogni schema e non nutrono alcun pregiudizio. Essi tornano ad agire come quando erano bambini: per questo vengono chiamati sciocchi. Ma poiché riescono a guardare il mondo con il loro occhio interiore, essi trascendono tutti i dolori della vita. </p>
<p><sup>353</sup> Promesse / Non ho ricevuto visioni più esaltanti / di quelle offerte dalle droghe. / Non ho ricevuto un'intelligenza geniale. / Non ho ricevuto una forza titanica. / Non ho ricevuto una bellezza irresistibile. / Non ho ricevuto alcuna visita degli dei. / Non ho ricevuto libertà dalla prostrazione. / Non ho ricevuto l'immunità da fastidiose seccature. / Non ho ricevuto grandi ricchezze. / Non ho ricevuto fama e gloria. / Non ho ricevuto un'illimitata capacità di comprendere gli altri. / Non ho ricevuto poteri sovrannaturali. / Non ho ricevuto la facoltà della guarigione spontanea. / Non ho ricevuto il dono della profezia. / Non ho ricevuto nessuna di queste cose, / ma per nulla al mondo abbandonerei il cammino spirituale. / Molte cose d vengono promesse lungo il percorso di ricerca della spiritualità, ma quando vediamo che non arrivano dobbiamo forse abbandonare il nostro intento? La spiritualità non è un patto con l'universo: è un cammino che intraprendiamo perché corrisponde al nostro più profondo modo di essere. Se non ne riceviamo nulla in cambio, non dobbiamo lasciarci scoraggiare. Che valore hanno i poteri straordinari? Sono solo fonte di tentazione. Ai seguaci del Tao dovrebbe stare a cuore solo la conoscenza interiore. </p>
<p><sup>354</sup> Letame / Il letame è un ottimo fertilizzante. / La vita ha le sue scorie. / A volte è necessario nutrire le nostre piante, oltre ad annaffiarle, e il letame è un ottimo fertilizzante. Non è buffo? Una cosa che troviamo così repellente quando ci si attacca alle scarpe, è invece così importante per alimentare la vita. Nei campi, nulla va sprecato. Il concime è utilissimo per la crescita: coltiviamo piante, ci nutriamo di piante ed espelliamo piante, e restituiamo le scorie alla terra in modo che le piante possano ricrescere. In verità, tutto ciò che abbiamo ci viene solo concesso in prestito. Lo stesso vale per la sfortuna, gli insuccessi e le delusioni della vita. Se riusciamo a comprendere l'importanza del letame, scopriamo che in realtà nulla va mai sprecato: qualunque cosa può rivelarsi preziosa, se adeguatamente utilizzata. E anche le scorie della vita possono diventare un fertilizzante che ci aiuta a crescere e a fortificarci. </p>
<p><sup>355</sup> Inverno / Un senzatetto muore per strada. / Un albero si spacca nel freddo: / uno schianto impressionante. / Il solstizio d'inverno porta con sé il giorno più corto e la notte più lunga dell'anno. Può anche portare un freddo pungente. Il vento soffia con una gelida ferocia, falciando tutto ciò che incontra. Neve e ghiaccio diventano letali. Chi non ha una casa, muore di stenti. Persino l'albero più possente può schiantarsi per il brusco calo di temperatura. Il rumore di un albero che si spezza è secco e improvviso. Quali orrori, quali tragedie porta con sé il nadir! L'inverno tortura il mondo con gelide fruste, e i più deboli restano stritolati nella sua morsa di ghiaccio. A volte, temendo che le lacrime possano congelarsi sul nostro volto, non osiamo neppure piangere coloro che cadono sotto i suoi attacchi. E tuttavia continuiamo a vedere, e a sentire. Rannicchiandoci accanto al fuoco, raccogliamo le forze per sopravvivere. Anche se la sfortuna ci perseguita, non dimentichiamo mai che più in basso di così la ruota non può girare. Le cose non possono peggiorare all'infinito. A tutto c'è un limite: anche al freddo, all'oscurità, al vento, alla morte. Dicono che questo sia il primo giorno dell'inverno, ma in realtà è l'inizio della sua fine: da domani potremo ricominciare ad attendere fiduciosi l'arrivo della luce e del calore. </p>
<p><sup>356</sup> Attaccamento / Il monaco si è rasato in segno di rinuncia, / ma ora non muove un passo senza il suo berretto. / E' buffo vedere come qualcuno che ostenta le proprie rinunce si aggrappi poi in maniera infantile ai propri miseri averi. Perché rinunciare al mondo, quando in realtà non possiamo farne a meno? Prima di rasarci il capo, chiediamoci se possiamo veramente permetterci di separarci dalle cose a cui siamo legati. Prima di rinunciare alla libertà, chiediamoci se siamo pronti ad assoggettarci all'ordine monastico. Prima di dichiarare la nostra spiritualità, domandiamoci se siamo capaci di  sacrificare i desideri mondani. Non sto cercando di prendermi gioco dei monaci; mi limito a osservare che nella vita ogni strada è disseminata di sacrifici e difficoltà. Prima di imboccarne una, valutiamola con attenzione e interroghiamo a fondo la nostra anima: solo così possiamo dissipare ogni dubbio e prevenire l'ipocrisia. Chiunque tu sia, vivi la tua vita fino in fondo. Se sei un idraulico, sii il migliore degli idraulici. Se sei un santo, sii il migliore dei santi. Se sei normale, sii normale. Se sei straordinario, sii straordinario. L'uomo sbaglia solo quando cerca di essere ciò che non è. </p>
<p><sup>357</sup> Rusticità / La risata della gente di campagna è semplice e ingenua, / quella della gente di città, densa di fosche sfumature. / L'ambizione della gente di campagna è coltivare bene i propri campi, / quella della gente di città, superare gli altri. / La gioia della gente di campagna è seguire il ritmo delle stagioni, / quella della gente di città è vivere una vita sofisticata. / Quando la gente dì città si reca in campagna, non è raro sentirla sbeffeggiare la semplicità dei contadini. Gli appellativi si sprecano: zotico, bifolco, campagnolo, rozzo, villano, incolto, montanaro, sempliciotto. Ma, se riflettiamo per un attimo, queste parole sono forse diverse da nevrotico, stressato, ambizioso, ambiguo, scaltro, ossessivo, avido o arricchito? I seguaci del Tao celebrarlo il primato della semplicità della vita di campagna sulle complicazioni dell'esistenza cittadina. Sebbene sia impossibile Comare a uno stile di vita esclusivamente agreste, certamente rifletterci sopra non ci farà alcun male. Purtroppo la vita di città è un artificio mentale che crolla appena cessiamo di alimentarlo. Se la città ci costringe a lottare, ebbene lottiamo: ma è una fatica di scarso valore reale. Non dimentichiamoci mai della nostra anima, e ricordiamo che l'ambiente rustico è il luogo migliore per coltivarla. </p>
<p><sup>358</sup> Collettività / Le società antiche erano tribali; / il gruppo pensava per tutti. / La società moderna è frammentata; / l'individuo deve essere complesso. / Sete società tradizionali erano spesso composte da persone semplici, è perché potevano contare su una cultura che pensava anche per loro. All'interno della comunità ogni individuo aveva un molo preciso e poteva concentrarsi sulle proprie funzioni, perché sapeva che la collettività avrebbe provveduto a tutto il resto. Al contrario, la specializzazione moderna ha creato una moltitudine di ruoli separati, che però non danno necessariamente vita a un'entità completa. Spesso, anzi, perdiamo la percezione della totalità. Abbiamo commentatori e critici, ma ci mancano i capi; esaltiamo l'egualitarismo e il consenso, ma lo facciamo con ipocrisia. La nostra non è democrazia, ma un caos di voci stridenti: sfamo una massa di individui che non perseguono un fine collettivo, ma solo scopi particolari. Ognuno di noi si ritrova così gravato di un pesante fardello: dobbiamo compiere più scelte, essere più informati, intervenire in ambiti diversi. Non possiamo semplicemente concentrarci sul nostro compito, perché il nostro compito è competere con tutti gli altri. Al giorno d'oggi non è facile coltivare la spiritualità. In passato chi sceglieva la vita spirituale godeva del sostegno degli altri, e i religiosi erano parte della collettività così come i contadini. Oggi chi aspira alla vita spirituale deve inventarsi un nuovo molo, e creare da solo la propria strada in una società ormai quasi incapace di riconoscere questi valori. </p>
<p><sup>359</sup> Dualità / Siamo demoni. / Siamo tenebre. / La nostra anima e in gioco. La nostra anima è luce. / La dispersione ci minaccia. / Non cediamo la chiave. Dissolviamoci. / I problemi dell'umanità non sono di natura metafisica: sono personali. In noi esiste la dannazione, ma anche la salvezza. Siamo principi della tenebra e della luce al contempo: né l'una né l'altra può essere espulsa dalla nostra anima. La vera essenza della vita si esprime nel coraggioso tentativo di dominare questa dicotomia. Se non agiamo, scivoliamo verso le tenebre. Ma se facciamo anche solo il minimo sforzo per raggiungere la luce, ci verrà offerto aiuto. Lottiamo per la luce, o correremo il rischio di disperdere la nostra anima, la nostra mente, il nostro corpo: la nostra stessa umanità. La chiave di tutto questo è il nostro equilibrio: dobbiamo lottare per non perderlo, perché ad esso è affidata la mediazione tra la luce e le tenebre. Se vogliamo porre fine alla dualità, dobbiamo arrivare a dissolvere anche il nostro equilibrio nell'unità universale: ma attendiamo di essere pronti, perché non potremo più tornare indietro. La differenza fra la dispersione provocata dall'inerzia e il dissolvimento raggiunto come coronamento della propria spiritualità è enorme. </p>
<p><sup>360</sup> Conclusione / Il profilo dell'ombra non è mai uguale al bordo. / Il momento di contemplare la fine è sempre prima della fine. / Cinque giorni alla fine dell'anno. Ci sarà una conclusione. E ci sarà un nuovo inizio. Questo è il Tao. Se osserviamo un vaso sul davanzale di una finestra, e cerchiamo di capire cosa ne definisce la forma, noteremo un'ombra: il suo profilo non coincide mai con i veri bordi del vaso. La fonte di luce principale proviene da un lato del vaso, e dall'altro lato proviene una luce riflessa. Così come il profilo dell'ombra che apparentemente definisce il contorno di un oggetto non corrisponde mai al vero bordo dell'oggetto stesso, anche noi dovremmo pensare a limiti e conclusioni prima di raggiungerli. Non potremo mai rinunciarvi, poiché essi definiscono i nostri sforzi; ma se desideriamo trarne qualche beneficio, dobbiamo sapere come porci nei loro confronti. Per i seguaci del Tao, chi sa prepararsi alle conclusioni è degno della più grande ammirazione. In passato vi erano imperatori, eruditi, santi e altre persone dotate di una profonda coscienza di se stesse che riuscivano a presagire il momento della morte; ancora in forze, componevano poesie di commiato, e sapevano come affrontare la fine prima ancora che arrivasse. Per questo al momento del trapasso non si lasciavano dietro né rimpianti, né cose in sospeso: e la purezza del nuovo ciclo era assicurata. </p>
<p><sup>361</sup> Purezza / La purezza è luce. / Troppo spesso dimentichiamo la purezza. Trascuriamo la pulizia in nome della convenienza, lasciamo che le nostre montagne e le nostre coste vengano inquinate per esigenze di mercato, consentiamo che le nostre menti restino contaminate da frivoli passatempi. La guerra è una scelta praticabile, i principi un valore negoziabile; i nostri figli subiscono le prepotenze di estranei, l'oscenità è considerata un buon soggetto d'arte. Dov'è la purezza nella nostra vita? Ci sposiamo e divorziamo, senza curarci di chi feriamo. La virtù della lealtà ci sembra ricca di fascino ma priva di significato. Sacrifichiamo i valori della nostra gioventù per inseguire una gloria futura. Dov'è la purezza nella nostra vita? Pensiamo che anche un solo momento di trionfo basterà a disperdere tutto il marcio che ci assilla. Applaudiamo la grandezza degli atleti che inseguono un unico istante di gloria; celebriamo l'eroe caduto in battaglia quasi potesse redimerci dalla nostra responsabilità negli orrori della guerra. Abbiamo incoraggiato dei folli convinti che sparare con una pistola, abbattere gli animali, commettere il suicidio o sfregiare una prostituta per la strada siano atti che conducono alla purezza. Dov'è la purezza nella nostra vita? Cerchiamola. Può essere un traguardo difficile da raggiungere, può essere una qualità rara, ma è l'unico stato privo di compromessi al quale possiamo aspirare. </p>
<p><sup>362</sup> Nulla / La polvere non può raccogliersi / dove non c'è uno specchio. / Alcuni hanno paragonato la purezza dell'anima allo splendore immacolato di uno specchio perfetto. Altri hanno ribattuto che però, se non c'è innanzitutto uno specchio, non c'è nulla che possa sporcarsi. L'anima è vuota. Non dobbiamo considerare le nostre anime come entità distinte e separate dal resto del creato. In realtà, siamo un tutt'uno, quindi è il concetto di anima come entità separata ad essere vuoto. E' impossibile vivere in questo mondo e rimanere incontaminati. Non importa con quanto impegno ci laviamo: la polvere si depositerà comunque su di noi. Aspirare alla purezza è giusto, ma se la concepiamo come lotta contro la sporcizia e la polvere del mondo, allora siamo condannati all'ossessione e alla vanità. Il solo modo per raggiungere la vera purezza è riconoscere la nostra unità fondamentale con il tutto. Se siamo un tutt'uno con le altre cose, allora anche ciò che è immondo diventa puro. Perché ciò accada, dobbiamo trascendere ogni distinzione e risolvere ogni contraddizione. Così facendo, l'anima immacolata e la polvere si dissolvono in un'unica purezza. </p>
<p><sup>363</sup> Notte / Nel vasto oceano della notte, / sole, luna e terra si allineano, / trasformando la forma della terra / e scatenando l'impeto delle maree. / Tale è la potenza della notte. / Notte. Tu sei la madre di ogni cosa. Tu esistevi prima di tutto. Tu sei lo sfondo, la sostanza, le fondamenta dell'intero universo. Racchiudi un impenetrabile mistero, più cupo degli abissi marini, più oscuro del sonno più profondo. La tua fertilità è sconfinata, un territorio selvaggio e indomabile da cui scaturiscono originalità e forza, creatività, trasformazione e vita. Da te proviene il miracolo della nascita. E l'orrore della morte. Perciò ci consoli e atterrisci al contempo. Le stelle e i pianeti ornano il tuo manto come perle luminescenti che infili senza sforzo sulla tua corrente. La tua forza di attrazione è così potente da trasformare la rotondità primigenia della terra, da innalzare il livello dei mari e far vibrare le menti e i cuori di tutte le creature, confuse e stordite dalla tua potenza. Quando una stella o una nova esplodono si sprigiona un'energia straordinaria, di proporzioni tali che né l'intelletto, né gli strumenti dell'uomo potrebbero mai misurarla, nemmeno se le loro capacità venissero centuplicate. Eppure anche esplosioni simili si esauriscono, le loro fiamme si estinguono, crepitano e diventano fievoli carboni nella suprema distesa della notte. Notte. Madre senza madre. Mistero e potenza, eterna dominatrice del tempo. </p>
<p><sup>364</sup> Mattino / Mattino. / Un nuovo giorno. / La gioia della nascita. / Tutto ciò di cui abbiamo bisogno è racchiuso nel mattino. Finché il sole continuerà a sorgere, avremo sempre la possibilità di affrontare la cattiva sorte, di benedire i doni della fortuna e vivere con pienezza la nostra esistenza. La spiritualità è una virtù necessaria in questi tempi tormentati, e tuttavia è un bene intrinsecamente superfluo. Ne abbiamo bisogno come stimolo per la nostra memoria, come puntello per la nostra volontà, come strumento di integrazione e realizzazione. Se riuscissimo a cogliere il mistero della notte e la gloria del mattino, civiltà e spiritualità si trasformerebbero in cose superflue. La vita inizia con l'alba, che è già di per sé un dono prezioso, un'immensa fonte di felicità: tutto il resto diventa pienezza incommensurabile. All'alba inginocchiamoci e rendiamo grazie per questo evento miracoloso. Potremmo pensare che il mattino, per noi così normale, non sia degno di venerazione: ma ci rendiamo conto che quasi ovunque, nel cosmo, il mattino non esiste? Questo semplice accadimento quotidiano è il nostro bene supremo. Celebriamo l'alba come miracolo stupefacente, bellezza incomparabile, manifestazione divina, dono del cielo, profetico presagio, coscienza del valore della vita, illuminazione, significato dell'esistenza, guida, conforto, solennità del dovere, ispirazione della pietà, luce suprema. </p>
<p><sup>365</sup> Continuazione / Ogni conclusione porta con sé un compimento. / Il compimento porta alla liberazione. / La liberazione ci permette di proseguire. / Nemmeno la morte è una vera fine. / La vita è un'infinita continuazione. / Portiamo sempre a termine ciò che abbiamo cominciato: è una banale norma di saggezza e disciplina. Se riusciamo a seguire questa regola, ci dimostreremo superiori alla maggioranza delle persone. Quando un ciclo si conclude, ne inizia uno nuovo. Potremmo quasi affermare che il completamento si sviluppa in realtà da un punto intermedio del ciclo, e che il nuovo inizio trae sempre origine da azioni precedenti. Concludere un ciclo significa portare a compimento qualcosa e raggiungere una profonda conoscenza di se stessi, una grande disciplina e un nuovo modo di concepire la vita e il mondo che ci circonda. Naturalmente, questo non vuol dire che possiamo fermarci. Esistono sempre nuovi orizzonti, che ora possiamo esplorare con una nuova saggezza e rinnovata fiducia. Ogni giro della ruota ci fa compiere un passo in avanti. Ogni giro della ruota ci libera dal fango dell'ignoranza. Ogni giro delta ruota ci assicura la continuazione. Giriamo la ruota della nostra vita. Facciamole compiere rotazioni complete. Festeggiamo ogni ciclo. E perseveriamo con gioia. </p>

<p>I - Delinea il Tao <br><br><sup>01</sup> Il Tao che può essere detto <br><sup>02</sup> non è l'eterno Tao, <br><sup>03</sup> il nome che può essere nominato <br><sup>04</sup> non è l'eterno nome. <br><sup>05</sup> Senza nome è il principio del Cielo e della Terra, <br><sup>06</sup> quando ha nome è la madre delle diecimila creature. <br><sup>07</sup> Perciò chi non ha mai desideri <br><sup>08</sup> ne contempla l'arcano, <br><sup>09</sup> chi sempre ha brame <br><sup>10</sup> ne contempla il termine. <br><sup>11</sup> Quei due hanno la stessa estrazione anche se diverso nome <br><sup>12</sup> ed insieme sono detti mistero, <br><sup>13</sup> mistero del mistero, <br><sup>14</sup> porta di tutti gli arcani. </p>
<p>II - Nutrire la persona <br><br><sup>01</sup> Sotto il cielo tutti <br><sup>02</sup> sanno che il bello è bello, <br><sup>03</sup> di qui il brutto, <br><sup>04</sup> sanno che il bene è bene, <br><sup>05</sup> di qui il male. <br><sup>06</sup> È così che <br><sup>07</sup> essere e non-essere si danno nascita fra loro, <br><sup>08</sup> facile e difficile si danno compimento fra loro, <br><sup>09</sup> lungo e corto si danno misura fra loro, <br><sup>10</sup> alto e basso si fanno dislivello fra loro, <br><sup>11</sup> tono e nota si danno armonia fra loro, <br><sup>12</sup> prima e dopo si fanno seguito fra loro. <br><sup>13</sup> Per questo il santo <br><sup>14</sup> permane nel mestiere del non agire <br><sup>15</sup> e attua l'insegnamento non detto. <br><sup>16</sup> Le diecimila creature sorgono ed egli non le rifiuta <br><sup>17</sup> le fa vivere ma non le considera come sue, <br><sup>18</sup> opera ma nulla si aspetta. <br><sup>19</sup> Compiuta l'opera egli non rimane <br><sup>20</sup> e proprio perché non rimane <br><sup>21</sup> non gli vien tolto.</p>
<p>III - Tener tranquillo il popolo <br><br><sup>01</sup> Non esaltare i più capaci <br><sup>02</sup> fa sì che il popolo non contenda, <br><sup>03</sup> non pregiare i beni che con difficoltà s'ottengono <br><sup>04</sup> fa sì che il popolo non diventi ladro, <br><sup>05</sup> non ostentare ciò che può bramarsi <br><sup>06</sup> fa sì che il cuore del popolo non si turbi. <br><sup>07</sup> Per questo il governo del santo <br><sup>08</sup> svuota il cuore al popolo <br><sup>09</sup> e ne riempie il ventre, <br><sup>10</sup> ne infiacchisce il volere <br><sup>11</sup> e ne rafforza le ossa, <br><sup>12</sup> sempre fa sì che non abbia scienza né brama <br><sup>13</sup> e che colui che sa non osi agire. <br><sup>14</sup> Poiché egli pratica il non agire <br><sup>15</sup> nulla v'è che non sia governato.</p>
<p>IV - Quel che non ha origine <br><br><sup>01</sup> Il Tao viene usato perché è vuoto <br><sup>02</sup> e non è mai pieno. <br><sup>03</sup> Quale abisso! <br><sup>04</sup> sembra il progenitore delle diecimila creature. <br><sup>05</sup> Smussa le sue punte, <br><sup>06</sup> districa i suoi nodi, <br><sup>07</sup> mitiga il suo splendore, <br><sup>08</sup> si rende simile alla sua polvere. <br><sup>09</sup> Quale profondità! <br><sup>10</sup> sembra che da sempre esista. <br><sup>11</sup> Non so di chi sia figlio, <br><sup>12</sup> pare anteriore all'Imperatore del Cielo. </p>
<p>V - L'uso del vuoto <br><br><sup>01</sup> Il Cielo e la Terra non usan carità, <br><sup>02</sup> tengono le diecimila creature per cani di paglia. <br><sup>03</sup> Il santo non usa carità <br><sup>04</sup> tiene i cento cognomi per cani di paglia. <br><sup>05</sup> Lo spazio tra Cielo e Terra <br><sup>06</sup> come somiglia a un mantice! <br><sup>07</sup> Si vuota ma non s'esaurisce, <br><sup>08</sup> si muove ed ancor più n'esce. <br><sup>09</sup> Parlar molto e scrutar razionalmente <br><sup>10</sup> val meno che mantenersi vuoto. </p>
<p>VI - Completa l'immagine <br><br><sup>01</sup> Lo spirito della valle non muore, <br><sup>02</sup> è la misteriosa femmina. <br><sup>03</sup> La porta della misteriosa femmina <br><sup>04</sup> è la scaturigine del Cielo e della Terra. <br><sup>05</sup> Perennemente ininterrotto come se esistesse <br><sup>06</sup> viene usato ma non si stanca. </p>
<p>VII - Occultare la luce <br><br><sup>01</sup> Il Cielo è perpetuo e la Terra perenne. <br><sup>02</sup> La ragione per cui <br><sup>03</sup> il Cielo può essere perpetuo e la Terra perenne <br><sup>04</sup> è che non vivono per sé stessi: <br><sup>05</sup> perciò possono vivere a lungo. <br><sup>06</sup> Per questo il santo <br><sup>07</sup> pospone la sua persona <br><sup>08</sup> e la sua persona vien premessa, <br><sup>09</sup> apparta la sua persona <br><sup>10</sup> e la sua persona perdura. <br><sup>11</sup> Non è perché è spoglio d'interessi ? <br><sup>12</sup> Per questo può realizzare il suo interesse. </p>
<p>VIII - Tornare alle qualità naturali <br><br><sup>01</sup> Il sommo bene è come l' acqua: <br><sup>02</sup> l' acqua ben giova alle creature e non contende, <br><sup>03</sup> resta nel posto che gli uomini disdegnano. <br><sup>04</sup> Per questo è quasi simile al Tao. <br><sup>05</sup> Nel ristare s'adatta al terreno, <br><sup>06</sup> nel volere s'adatta all'abisso, <br><sup>07</sup> nel donare s'adatta alla carità, <br><sup>08</sup> nel dire s'adatta alla sincerità, <br><sup>09</sup> nel correggere s'adatta all'ordine, <br><sup>10</sup> nel servire s'adatta alla capacità, <br><sup>11</sup> nel muoversi s'adatta alle stagioni. <br><sup>12</sup> Proprio perché non contende <br><sup>13</sup> non vien trovata in colpa. </p>
<p>IX - Tendere all'incolore <br><br><sup>01</sup> Chi colma ciò che possiede <br><sup>02</sup> meglio farebbe a desistere, <br><sup>03</sup> chi batte a fino ciò ch'è puntuto <br><sup>04</sup> non lo mantiene a lungo intatto. <br><sup>05</sup> Un palazzo colmo d'oro e di gemme <br><sup>06</sup> non si può conservare, <br><sup>07</sup> chi si fa arrogante perché ricco e nobile <br><sup>08</sup> procura da sé la sua rovina. <br><sup>09</sup> Ad opera compiuta ritrarsi <br><sup>10</sup> è la Via del Cielo.</p>
<p>X - Saper agire <br><br><sup>01</sup> Preserva l'Uno dimorando nelle due anime: <br><sup>02</sup> sei capace di non farle separare? <br><sup>03</sup> Pervieni all'estrema mollezza conservando il ch'i: <br><sup>04</sup> sei capace d'essere un pargolo? <br><sup>05</sup> Purificato e mondo abbi visione del mistero: <br><sup>06</sup> sei capace d'esser senza pecca? <br><sup>07</sup> Governa il regno amando il popolo: <br><sup>08</sup> sei capace di non aver sapienza? <br><sup>09</sup> All'aprirsi e al chiudersi della porta del Cielo <br><sup>10</sup> sei capace d'esser femmina? <br><sup>11</sup> Luminoso e comprensivo penetra ovunque: <br><sup>12</sup> sei capace di non agire? <br><sup>13</sup> Fa vivere le creature e nutrile, <br><sup>14</sup> falle vivere e non tenerle come tue, <br><sup>15</sup> opera e non aspettarti nulla, <br><sup>16</sup> falle crescere e non governarle. <br><sup>17</sup> Questa è la misteriosa virtù.</p>
<p>XI - L'utilità del non-essere <br><br><sup>01</sup> Trenta razze s'uniscono in un sol mozzo <br><sup>02</sup> e nel suo non-essere si ha l'utilità del carro, <br><sup>03</sup> s'impasta l'argilla per fare un vaso <br><sup>04</sup> e nel suo non-essere si ha l'utilità del vaso, <br><sup>05</sup> s'aprono porte e finestre per fare una casa <br><sup>06</sup> e nel suo non-essere si ha l'utilità della casa. <br><sup>07</sup> Perciò l'essere costituisce l'oggetto <br><sup>08</sup> e il non-essere costituisce l 'utilità. </p>
<p>XII - Reprimere le brame <br><br><sup>01</sup> I cinque colori fan sì che s'acciechi l'occhio dell'uomo, <br><sup>02</sup> le cinque note fan sì che s'assordi l'orecchio dell'uomo, <br><sup>03</sup> i cinque sapori fan sì che falli la bocca dell'uomo, <br><sup>04</sup> la corsa e la caccia fan sì che s'imbesti il cuore dell'uomo, <br><sup>05</sup> i beni che con difficoltà s'ottengono <br><sup>06</sup> fan sì che sia dannosa la condotta dell'uomo. <br><sup>07</sup> Per questo il santo <br><sup>08</sup> è per il ventre e non per l'occhio. <br><sup>09</sup> Perciò respinge l'uno e preferisce l'altro.</p>
<p>XIII - Respingere la vergogna <br><br><sup>01</sup> Favore e sfavore fan paura, <br><sup>02</sup> pregiar la propria persona è gran sventura. <br><sup>03</sup> Che significa <br><sup>04</sup> favore e sfavore fan paura? <br><sup>05</sup> Il favore è un abbassarsi : <br><sup>06</sup> nell'attenerlo s'ha paura, <br><sup>07</sup> di perderlo s'ha paura. <br><sup>08</sup> Questo significa <br><sup>09</sup> favore e sfavore fan paura. <br><sup>10</sup> Che significa <br><sup>11</sup> pregiar la propria persona è gran sventura? <br><sup>12</sup> La ragione per cui ho gran sventura <br><sup>13</sup> è che tengo alla mia persona, <br><sup>14</sup> se non tenessi alla mia persona <br><sup>15</sup> quale sventura avrei? <br><sup>16</sup> Per questo <br><sup>17</sup> a chi di sé fa pregio a pro del mondo <br><sup>18</sup> si può affidare il mondo, <br><sup>19</sup> a chi di sé ha cura a pro del mondo <br><sup>20</sup> si può confidare il mondo.</p>
<p>XIV - Introduce al mistero <br><br><sup>01</sup> A guardarlo non lo vedi, <br><sup>02</sup> di nome è detto l' Incolore. <br><sup>03</sup> Ad ascoltarlo non l'odi, <br><sup>04</sup> di nome è detto l' Insonoro. <br><sup>05</sup> Ad afferrarlo non lo prendi, <br><sup>06</sup> di nome è detto l' Informe. <br><sup>07</sup> Questi tre non consentono di scrutarlo a fondo, <br><sup>08</sup> ma uniti insieme forman l'Uno. <br><sup>09</sup> Non è splendente in alto <br><sup>10</sup> non è oscuro in basso, <br><sup>11</sup> nel suo volversi incessante non gli puoi dar nome <br><sup>12</sup> e di nuovo si riconduce all'immateriale . <br><sup>13</sup> È la figura che non ha figura, <br><sup>14</sup> l'immagine che non ha materia: <br><sup>15</sup> è l'indistinto e l'indeterminato. <br><sup>16</sup> Ad andargli incontro non ne vedi l'inizio, <br><sup>17</sup> ad andargli appresso non ne vedi il poi. <br><sup>18</sup> Attienti fermamente all'antico Tao <br><sup>19</sup> per guidare gli esseri di oggi <br><sup>20</sup> e potrai conoscere il principio antico. <br><sup>21</sup> È questa l'orditura del Tao.</p>
<p>XV - Appalesa le virtù <br><br><sup>01</sup> Quelli che in antico eccellevano come adepti del Tao <br><sup>02</sup> penetravano l'arcano e comunicavano col mistero, <br><sup>03</sup> erano profondi da non poter essere compresi. <br><sup>04</sup> Proprio perché non possono essere compresi <br><sup>05</sup> io mi sforzerò di darne i tratti. <br><sup>06</sup> Irresoluti erano come chi d'inverno guada un fiume, <br><sup>07</sup> guardinghi erano come chi teme i vicini ai quattro lati, <br><sup>08</sup> rispettosi erano come chi sta per ospite, <br><sup>09</sup> frammentati erano come ghiaccio che si va fondendo, <br><sup>10</sup> schietti erano come legno non ancor sgrossato, <br><sup>11</sup> vacui erano come valli, <br><sup>12</sup> torbidi erano come acqua motosa. <br><sup>13</sup> Chi è capace d'esser motoso <br><sup>14</sup> per far illimpidire piano piano riposando? <br><sup>15</sup> Chi è capace d'esser placido <br><sup>16</sup> per far vivere pian piano rimuovendo a lungo? <br><sup>17</sup> Chi s'attiene a questa Via <br><sup>18</sup> non brama d'esser pieno, <br><sup>19</sup> e proprio perché non si riempie <br><sup>20</sup> può starsene nell'ombra senza innovar l' antico.</p>
<p>XVI - Volgersi alla radice <br><br><sup>01</sup> Arrivare alla vacuità è il culmine, <br><sup>02</sup> mantenere la quiete è schiettezza: <br><sup>03</sup> le diecimila creature insieme sorgono <br><sup>04</sup> ed io le vedo ritornare a quelle, <br><sup>05</sup> quando le creature hanno avuto il !or rigoglio <br><sup>06</sup> ciascuna fa ritorno alla sua radice. <br><sup>07</sup> Tornare alla radice è quiete, <br><sup>08</sup> il che vuoi dire restituire il mandato, <br><sup>09</sup> restituire il mandato è eternità. <br><sup>10</sup> Chi conosce l'eternità è illuminato, <br><sup>11</sup> chi non la conosce insensatamente provoca sventure. <br><sup>12</sup> Chi conosce l'eternità tutto abbraccia, <br><sup>13</sup> tutto abbracciando è equanime, <br><sup>14</sup> essendo equanime è sovrano, <br><sup>15</sup> essendo sovrano è Cielo, <br><sup>16</sup> essendo Cielo è Tao, <br><sup>17</sup> essendo Tao a lungo dura <br><sup>18</sup> e per tutta la vita non corre pericolo.</p>
<p>XVII - La pura influenza <br><br><sup>01</sup> Dei grandi sovrani il popolo sapeva che eststevano, <br><sup>02</sup> vennero poi quelli che amò ed esaltò, <br><sup>03</sup> e poi quelli che temette, <br><sup>04</sup> e poi quelli di cui si fece beffe: <br><sup>05</sup> quando la sincerità venne meno <br><sup>06</sup> s'ebbe l'insincerità. <br><sup>07</sup> Com'erano pensosi i primi nel soppesar le loro parole! <br><sup>08</sup> Ad opera compiuta e ad impresa riuscita <br><sup>09</sup> dicevano i cento cognomi : siamo così da noi stessi.</p>
<p>XVIII - Lo scadimento dei costumi <br><br><sup>01</sup> Quando il gran Tao fu negletto <br><sup>02</sup> s'ebbero carità e giustizia, <br><sup>03</sup> quando apparvero intelligenza e sapienza <br><sup>04</sup> s'ebbero le grandi imposture, <br><sup>05</sup> quando i sei congiunti non furono in armonia <br><sup>06</sup> s'ebbero pietà filiale e clemenza paterna, <br><sup>07</sup> quando gli stati caddero nel disordine <br><sup>08</sup> s'ebbero i ministri leali.       </p>
<p>XIX - Tornare alla purezza <br><br><sup>01</sup> Tralascia la santità e ripudia la sapienza <br><sup>02</sup> e il popolo s'avvantaggerà di cento doppie, <br><sup>03</sup> tralascia la carità e ripudia la giustizia <br><sup>04</sup> ed esso tornerà alla pietà filiale e alla clemenza paterna, <br><sup>05</sup> tralascia l'abilità e ripudia il lucro <br><sup>06</sup> e più non vi saranno ladri e briganti. <br><sup>07</sup> Quelle tre reputa formali e insufficienti, <br><sup>08</sup> perciò insegna che v'è altro a cui attenersi: <br><sup>09</sup> mostrati semplice e mantienti grezzo, <br><sup>10</sup> abbi poco egoismo e scarse brame.      </p>
<p>XX - Differenziarsi dal volgo <br><br><sup>01</sup> Tralascia lo studio e non avrai affiizioni. <br><sup>02</sup> Tra un pronto e un tardo risponder sì <br><sup>03</sup> quanto intercorre? <br><sup>04</sup> Tra bene e male <br><sup>05</sup> che intercorre ? <br><sup>06</sup> Quel che gli altri temono <br><sup>07</sup> non posso non temer io. <br><sup>08</sup> Oh, quanto son distanti e ancor non s'arrestano! <br><sup>09</sup> Tutti gli uomini sono sfrenati <br><sup>10</sup> come se offrissero i suovetaurilia, <br><sup>11</sup> come se in primavera ascendessero ad una torre. <br><sup>12</sup> Sol io quanto san placido! tuttora senza presagio <br><sup>13</sup> come un pargolo che ancor non ha sorriso, <br><sup>14</sup> quanto son dimesso! <br><sup>15</sup> come chi non ha dove tornare. <br><sup>16</sup> Tutti gli uomini hanno d'avanzo <br><sup>17</sup> sol io sono come chi tutto ha abbandonato. <br><sup>18</sup> Oh, il mio cuore di stolto <br><sup>19</sup> quanto è confuso! <br><sup>20</sup> L'uomo comune è così brillante <br><sup>21</sup> sol io sono tutto ottenebrato, <br><sup>22</sup> l'uomo comune in tutto s'intromette, <br><sup>23</sup> sol io di tutto mi disinteresso, <br><sup>24</sup> agitato sono come il mare, <br><sup>25</sup> sballottato sono come chi non ha punto fermo. <br><sup>26</sup> Tutti gli uomini sono affaccendati <br><sup>27</sup> sol io sono ebete come villico. <br><sup>28</sup> Sol io mi differenzio dagli altri <br><sup>29</sup> e tengo in gran pregio la madre che nutre.       </p>
<p>XXI - Svotare il cuore <br><br><sup>01</sup> Il contenere di chi ha la virtù del vuoto <br><sup>02</sup> solo al Tao s'adegua. <br><sup>03</sup> Per le creature il Tao <br><sup>04</sup> è indistinto e indeterminato. <br><sup>05</sup> Oh, come indeterminato e indistinto <br><sup>06</sup> nel suo seno racchiude le immagini! <br><sup>07</sup> Oh, come indistinto e indeterminato <br><sup>08</sup> nel suo seno racchiude gli archetipi! <br><sup>09</sup> Oh, come profondo e misterioso <br><sup>10</sup> nel suo seno racchiude l'essenza dell'essere! <br><sup>11</sup> Questa essenza è assai genuina <br><sup>12</sup> nel suo seno ne racchiude la conferma. <br><sup>13</sup> Dai tempi antichi sino ad oggi <br><sup>14</sup> il suo nome non passa <br><sup>15</sup> e così acconsente a tutti gli inizi. <br><sup>16</sup> Da che conosco il modo di tutti gli inizi? <br><sup>17</sup> Da questo.     </p>
<p>XXII - L'umiltà che eleva <br><br><sup>01</sup> Se ti pieghi ti conservi, <br><sup>02</sup> se ti curvi ti raddrizzi, <br><sup>03</sup> se t'incavi ti riempi, <br><sup>04</sup> se ti logori ti rinnovi, <br><sup>05</sup> se miri al poco ottieni, <br><sup>06</sup> se miri al molto resti deluso. <br><sup>07</sup> Per questo il santo preserva l'Uno <br><sup>08</sup> e divien modello al mondo. <br><sup>09</sup> Non da sé vede perciò è illuminato, <br><sup>10</sup> non da sé s'approva perciò splende, <br><sup>11</sup> non da sé si gloria perciò ha merito, <br><sup>12</sup> non da sé s'esalta perciò a lungo dura. <br><sup>13</sup> Proprio perché non contende <br><sup>14</sup> nessuno al mondo può muovergli contesa. <br><sup>15</sup> Quel che dicevano gli antichi: <br><sup>16</sup> se ti pieghi ti conservi, <br><sup>17</sup> erano forse parole vuote? <br><sup>18</sup> In verità, integri tornavano.     </p>
<p>XXIII - Il vuoto non-essere <br><br><sup>01</sup> Il parlar dell'Insonoro è spontaneità. <br><sup>02</sup> Per questo <br><sup>03</sup> un turbine di vento non dura una mattina, <br><sup>04</sup> un rovescio di pioggia non dura una giornata. <br><sup>05</sup> Chi opera queste cose? <br><sup>06</sup> Il Cielo e la Terra. <br><sup>07</sup> Se perfino il Cielo e la Terra non possono persistere <br><sup>08</sup> tanto più lo potrà l'uomo? <br><sup>09</sup> Perciò compi le tue imprese come il Tao. <br><sup>10</sup> Chi si dà al Tao s'immedesima col Tao, <br><sup>11</sup> chi si dà alla virtù s'immedesima con la virtù, <br><sup>12</sup> chi si dà alla perdita s'immedesima con la perdita. <br><sup>13</sup> Chi s'immedesima col Tao <br><sup>14</sup> nel Tao si rallegra d'ottenere, <br><sup>15</sup> chi s'immedesima con la virtù <br><sup>16</sup> nella virtù si rallegra d'ottenere, <br><sup>17</sup> chi s'immedesima con la perdita <br><sup>18</sup> nella perdita si rallegra d'ottenere. <br><sup>19</sup> Quando la sincerità vien meno <br><sup>20</sup> si ha l'insincerità.      </p>
<p>XXIV - La penosa benignità <br><br><sup>01</sup> Chi sta sulla punta dei piedi non si tien ritto, <br><sup>02</sup> chi sta a gambe larghe non cammina, <br><sup>03</sup> chi da sé vede non è illuminato, <br><sup>04</sup> chi da sé s'approva non splende, <br><sup>05</sup> chi da sé si gloria non ha merito, <br><sup>06</sup> chi da sé s'esalta non dura a lungo.  <br><sup>07</sup> Nel Tao queste cose sono avanzumi ed escrescenze, <br><sup>08</sup> che le creature hanno sempre detestati. <br><sup>09</sup> Per questo non rimane chi pratica il Tao.     </p>
<p>XXV - Raffigura l'origine <br><br><sup>01</sup> C'è un qualcosa che completa nel caos, <br><sup>02</sup> il quale vive prima del Cielo e della Terra. <br><sup>03</sup> Come è silente, come è vacuo! <br><sup>04</sup> Se ne sta solingo senza mutare, <br><sup>05</sup> ovunque s'aggira senza correr pericolo, <br><sup>06</sup> si può dir la madre di quel ch'è sotto il cielo. <br><sup>07</sup> Io non ne conosco il nome <br><sup>08</sup> e come appellativo lo dico Tao, <br><sup>09</sup> sforzandomi a dargli un nome Io dico Grande. <br><sup>10</sup> Grande ovvero errante, <br><sup>11</sup> errante ovvero distante, <br><sup>12</sup> distante ovvero tornante. <br><sup>13</sup> Perciò <br><sup>14</sup> il Tao è grande, <br><sup>15</sup> il Cielo è grande, <br><sup>16</sup> la Terra è grande <br><sup>17</sup> ed anche il sovrano è grande. <br><sup>18</sup> Nell'universo vi son quattro grandezze <br><sup>19</sup> ed il sovrano sta in una d'esse. <br><sup>20</sup> L'uomo si conforma alla Terra, <br><sup>21</sup> la Terra si conforma al Cielo, <br><sup>22</sup> il Cielo si conforma al Tao, <br><sup>23</sup> il Tao si conforma alla spontaneità.      </p>
<p>XXVI - La virtù del grave <br><br><sup>01</sup> Il grave è radice del leggero, <br><sup>02</sup> il quieto è signor dell'irrequieto. <br><sup>03</sup> Per questo il santo viaggia tutto il gi orno <br><sup>04</sup> senza discostarsi dal bagaglio, <br><sup>05</sup> anche se possiede palazzi regali <br><sup>06</sup> placidamente se ne sta distaccato. <br><sup>07</sup> Che sarà se il signor di diecimila carri <br><sup>08</sup> leggero si fa nel mondo? <br><sup>09</sup> Se è leggero perde il fondamento, <br><sup>10</sup> se è irrequieto perde la sua signoria.     </p>
<p>XXVII - L'uso dell'abilità <br><br><sup>01</sup> Chi ben viaggia non lascia solchi né impronte, <br><sup>02</sup> chi ben parla non ha pecche né biasimi, <br><sup>03</sup> chi ben conta non adopra bastoncelli né listelle, <br><sup>04</sup> chi ben chiude non usa sbarre né paletti <br><sup>05</sup> eppur non sr puo apnre, <br><sup>06</sup> chi ben lega non usa corde né vincoli <br><sup>07</sup> eppur non si può sciogliere. <br><sup>08</sup> Per questo il santo <br><sup>09</sup> sempre ben soccorre gli uomini <br><sup>10</sup> e perciò non vi son uomini respinti, <br><sup>11</sup> sempre ben soccorre le creature <br><sup>12</sup> e perc10 non v1 son creature respmte: <br><sup>13</sup> ciò si chiama trasfondere l'illuminazione. <br><sup>14</sup> Così l'uomo che è buono <br><sup>15</sup> è maestro dell'uomo non buono, <br><sup>16</sup> l'uomo che non è buono <br><sup>17</sup> è profitto all'uomo buono. <br><sup>18</sup> Chi non apprezza un tal maestro, <br><sup>19</sup> chi non ha caro un tal profitto, <br><sup>20</sup> anche se è sapiente cade in grave inganno: <br><sup>21</sup> questo si chiama il mistero essenziale.     </p>
<p>XXVIII - Tornare alla semplicità <br><br><sup>01</sup> Chi sa d'esser maschio <br><sup>02</sup> e si mantiene femmina <br><sup>03</sup> è la forra del mondo, <br><sup>04</sup> essendo la forra del mondo <br><sup>05</sup> la virtù mai non si separa da lui <br><sup>06</sup> ed ei ritorna ad essere un pargolo. <br><sup>07</sup> Chi sa d'esser candido <br><sup>08</sup> e si mantiene oscuro <br><sup>09</sup> è il modello del mondo, <br><sup>10</sup> essendo il modello del mondo <br><sup>11</sup> la virtù mai non si scosta da lui <br><sup>12</sup> ed ei ritorna ali 'infinito. <br><sup>13</sup> Chi sa d'esser glorioso <br><sup>14</sup> e si mantiene nell'ignominia <br><sup>15</sup> è la valle del mondo, <br><sup>16</sup> essendo la valle del mondo <br><sup>17</sup> la virtù sempre si ferma in lui <br><sup>18</sup> ed ei ritorna ad esser grezzo. <br><sup>19</sup> Quando quel ch'è grezzo vien tagliato <br><sup>20</sup> allora se ne fanno strumenti, <br><sup>21</sup> quando l'uomo santo ne usa <br><sup>22</sup> allora ne fa i primi tra i ministri. <br><sup>23</sup> Per questo il gran governo non danneggia.      </p>
<p>XXIX - Non agire <br><br><sup>01</sup> Quei che volendo tenere il mondo <br><sup>02</sup> Io governa, <br><sup>03</sup> a mio parer non vi riuscirà giammai. <br><sup>04</sup> II mondo è un vaso sovrannaturale <br><sup>05</sup> che non si può governare : <br><sup>06</sup> chi governa lo corrompe, <br><sup>07</sup> chi dirige lo svia, <br><sup>08</sup> poiché tra le creature <br><sup>09</sup> taluna precede ed altra segue, <br><sup>10</sup> taluna è calda ed altra fredda, <br><sup>11</sup> taluna è forte ed altra debole, <br><sup>12</sup> taluna è tranquilla ed altra pericolosa. <br><sup>13</sup> Per questo il santo <br><sup>14</sup> rifugge dali' eccesso, <br><sup>15</sup> rifugge dallo sperpero, <br><sup>16</sup> rifugge dal fasto.      </p>
<p>XXX - Limitare le operazioni militari <br><br><sup>01</sup> Quei che col Tao assiste il sovrano <br><sup>02</sup> non fa violenza al mondo con l'armi, <br><sup>03</sup> nelle sue imprese preferisce controbattere. <br><sup>04</sup> Là dove stanziano le milizie <br><sup>05</sup> nascono sterpi e rovi, <br><sup>06</sup> al seguito dei grandi eserciti <br><sup>07</sup> vengono certo annate di miseria. <br><sup>08</sup> Chi ben li adopra <br><sup>09</sup> soccorre e basta, <br><sup>10</sup> non osa con essi acquistar potenza. <br><sup>11</sup> Soccorre e non s'esalta, <br><sup>12</sup> soccorre e non si gloria, <br><sup>13</sup> soccorre e non s'insuperbisce, <br><sup>14</sup> soccorre quando non può farne a meno, <br><sup>15</sup> soccorre ma non fa violenza. <br><sup>16</sup> Quel che s'invigorisce allor decade: <br><sup>17</sup> vuoi dire che non è conforme al Tao. <br><sup>18</sup> Ciò che non è conforme al Tao presto finisce.      </p>
<p>XXXI - ??????? <br><br><sup>01</sup> Ecco che son le belle armi: <br><sup>02</sup> strumenti del malvagio <br><sup>03</sup> che le creature han sempre detestati. <br><sup>04</sup> Per questo non rimane chi pratica il Tao. <br><sup>05</sup> Il saggio, che è pacifico, tiene in pregio la sinistra, <br><sup>06</sup> chi adopra l'armi tiene in pregio la destra. <br><sup>07</sup> Ecco che son I'armi: <br><sup>08</sup> strumenti del malvagio <br><sup>09</sup> non strumenti del saggio, <br><sup>10</sup> il qual li adopra solo se non può farne a meno. <br><sup>11</sup> Avendo per supreme pace e quiete, <br><sup>12</sup> ei vmce ma non se ne compiace, <br><sup>13</sup> chi se ne compiace <br><sup>14</sup> gioisce neii'uccidere gli uomini. <br><sup>15</sup> Or chi gioisce neli'uccidere gli uomini <br><sup>16</sup> non può attuare i suoi intenti nel mondo. <br><sup>17</sup> Nelle gesta fauste si tiene in onore la sinistra, <br><sup>18</sup> nelle gesta infauste si tiene in onore la destra. <br><sup>19</sup> Il luogotenente sta alla sinistra, <br><sup>20</sup> il duce supremo sta alla destra: <br><sup>21</sup> assume il posto del rito funebre. <br><sup>22</sup> Quei che gli uomini ha ucciso in massa <br><sup>23</sup> li piange con cordoglio e con tristezza: <br><sup>24</sup> la vittoria in guerra gli assegna il posto del rito funebre.     </p>
<p>XXXII - La virtù del santo <br><br><sup>01</sup> II Tao in eterno è senza nome, <br><sup>02</sup> e grezzo per quanto mtmmo sta, <br><sup>03</sup> nessuno al mondo è capace di fargli da ministro. <br><sup>04</sup> Se principi e sovrani fossero capaci d'attenervisi, <br><sup>05</sup> le diecimila creature da sé si sottometterebbero, <br><sup>06</sup> il Cielo in mutuo accordo con la Terra <br><sup>07</sup> farebbe discendere soave rugiada <br><sup>08</sup> e il popolo, senza alcun che lo comandi, <br><sup>09</sup> da sé troverebbe il giusto assetto. <br><sup>10</sup> Quando si cominciò ad intagliare <br><sup>11</sup> s'ebbero i nomi. <br><sup>12</sup> Tutto quel che ha nome vien trattato come proprio, <br><sup>13</sup> pereto sappt contenerti. <br><sup>14</sup> Chi sa contenersi <br><sup>15</sup> può non correr pericolo. <br><sup>16</sup> Paragona la presenza del Tao nel mondo <br><sup>17</sup> ai fiumi e ai mari cui accorrono rivi e valli.      </p>
<p>XXXIII - La virtù del discernimento <br><br><sup>01</sup> Chi conosce gli altri è sapiente, <br><sup>02</sup> chi conosce sé stesso è illuminato. <br><sup>03</sup> Chi vince gli altri è potente, <br><sup>04</sup> chi vince sé stesso è forte. <br><sup>05</sup> Chi sa contentarsi è ricco, <br><sup>06</sup> chi strenuamente opra attua i suoi intenti. <br><sup>07</sup> A lungo dura chi non si diparte dal suo stato, <br><sup>08</sup> ha vita perenne quel che muore ma non perisce.      </p>
<p>XXXIV - Confidare nel perfetto <br><br><sup>01</sup> Come è universale il gran Tao ! <br><sup>02</sup> può stare a sinistra come a destra. <br><sup>03</sup> In esso fidando vengon alla vita le creature <br><sup>04</sup> ed esso non le rifiuta, <br><sup>05</sup> l'opera compiuta non chiama sua. <br><sup>06</sup> Veste e nutre le creature <br><sup>07</sup> ma non se ne fa signore, <br><sup>08</sup> esso che sempre non ha brame <br><sup>09</sup> può esser nominato Piccolo. <br><sup>10</sup> Le creature ad esso si volgono <br><sup>11</sup> ma esso non se ne fa signore, <br><sup>12</sup> può esser nominato Grande. <br><sup>13</sup> Poiché giammai si fa grande <br><sup>14</sup> può realizzar la sua grandezza.     </p>
<p>XXXV - La virtù della carità <br><br><sup>01</sup> Verso chi tiene in sé la grande immagine <br><sup>02</sup> il mondo accorre, <br><sup>03</sup> accorre e non riceve danno <br><sup>04</sup> ma calma e pace grandi. <br><sup>05</sup> Attratto da musiche e vivande prelibate <br><sup>06</sup> si ferma il viator che passa, <br><sup>07</sup> ma quel che al Tao esce di bocca <br><sup>08</sup> com'è scipito! non ha sapore. <br><sup>09</sup> A guardarlo non riesci a vederlo, <br><sup>10</sup> ad ascoltarlo non riesci ad udirlo, <br><sup>11</sup> ad usarlo non riesci ad esaurirlo.     </p>
<p>XXXVI - L'occulto e il palese <br><br><sup>01</sup> Quei che vuoi che si contragga <br><sup>02</sup> devi farlo espandere, <br><sup>03</sup> quei che vuoi che s'indebolisca <br><sup>04</sup> devi farlo rafforzare, <br><sup>05</sup> quei che vuoi che rovini <br><sup>06</sup> devi farlo prosperare, <br><sup>07</sup> a quei che vuoi che sia tolto <br><sup>08</sup> devi dare. <br><sup>09</sup> Questo è l'occulto e il palese. <br><sup>10</sup> Mollezza e debolezza vincono durezza e forza. <br><sup>11</sup> Al pesce non conviene abbandonar l'abisso, <br><sup>12</sup> gli strumenti profittevoli al regno <br><sup>13</sup> non conviene mostrarli al popolo.     </p>
<p>XXXVII - Esercitare il governo <br><br><sup>01</sup> Il Tao in eterno non agisce <br><sup>02</sup> e nulla v'è che non sia fatto. <br><sup>03</sup> Se principi e sovrani fossero capaci d'attenervisi, <br><sup>04</sup> le creature da sé si trasformerebbero. <br><sup>05</sup> Quelli che per trasformarle bramassero operare <br><sup>06</sup> io li acquieterei <br><sup>07</sup> con la semplicità di quel che non ha nome, <br><sup>08</sup> nella semplicità di quel che non ha nome <br><sup>09</sup> anch'esse non avrebbero brame, <br><sup>10</sup> quando non han brame stanno quiete <br><sup>11</sup> e il mondo da sé s'assesta.     </p>
<p>XXXVIII - Espone la virtù <br><br><sup>01</sup> La virtù somma non si fa virtù <br><sup>02</sup> per questo ha virtù, <br><sup>03</sup> la virtù inferiore non manca di farsi virtù <br><sup>04</sup> per questo non ha virtù. <br><sup>05</sup> La virtù somma non agisce <br><sup>06</sup> ma non ha necessità d'agire, <br><sup>07</sup> la virtù inferiore agisce <br><sup>08</sup> ma ha necessità d'agire. <br><sup>09</sup> La somma carità agisce <br><sup>10</sup> ma non ha necessità d'agire, <br><sup>11</sup> la somma giustizia agisce <br><sup>12</sup> ma ha necessità d'agire, <br><sup>13</sup> il sommo rito agisce <br><sup>14</sup> e se non vtene corrisposto <br><sup>15</sup> si denuda le braccia e trascina a forza. <br><sup>16</sup> Fu così che <br><sup>17</sup> perduto il Tao venne poi la virtù, <br><sup>18</sup> perduta la virtù venne poi la carità, <br><sup>19</sup> perduta la carità venne poi la giustizia, <br><sup>20</sup> perduta la giustizia venne poi il rito: <br><sup>21</sup> il rito è !abilità della lealtà e della sincerità <br><sup>22</sup> e foriero di disordine. <br><sup>23</sup> Chi per primo conosce è fior nel Tao <br><sup>24</sup> e principio d'ignoranza. <br><sup>25</sup> Per questo l'uomo grande <br><sup>26</sup> resta in ciò che è solido <br><sup>27</sup> e non si sofferma in ciò che è labile, <br><sup>28</sup> resta nel frutto <br><sup>29</sup> e non si sofferma nel fiore. <br><sup>30</sup> Perciò respinge l'uno e preferisce l'altro.     </p>
<p>XXXIX - Uniformarsi al fondamento <br><br><sup>01</sup> In principio questi ottenner l'Uno : <br><sup>02</sup> il Cielo l'ottenne e per esso fu puro, <br><sup>03</sup> la Terra l'ottenne e per esso fu tranquilla, <br><sup>04</sup> gli esseri sovrannaturali l'ottennero <br><sup>05</sup> e per esso furono potenti, <br><sup>06</sup> la valle l'ottenne e per esso fu ricolma, <br><sup>07</sup> le creature l'ottennero e per esso vissero, <br><sup>08</sup> principi e sovrani l'ottennero <br><sup>09</sup> e per esso furon retti nel governare il mondo. <br><sup>10</sup> Costoro ne furono resi perfetti. <br><sup>11</sup> Se il Cielo non fosse puro per esso <br><sup>12</sup> temerebbe di squarciarsi, <br><sup>13</sup> se la Terra non fosse tranquilla per esso <br><sup>14</sup> temerebbe di fendersi, <br><sup>15</sup> se gli esseri sovrannaturali non fossero potenti per esso <br><sup>16</sup> temerebbero d'annullarsi, <br><sup>17</sup> se la valle non fosse ricolma per esso <br><sup>18</sup> temerebbe d'inaridirsi, <br><sup>19</sup> se le creature non vivessero per esso <br><sup>20</sup> temerebbero di spegnersi, <br><sup>21</sup> se principi e sovrani non fossero nobili e al ti per esso <br><sup>22</sup> temerebbero di cadere. <br><sup>23</sup> Il nobile ha per fondamento il vile, <br><sup>24</sup> l'alto ha. per basamento il basso. <br><sup>25</sup> Perciò quàndo principi e sovrani chiamano sé stessi <br><sup>26</sup> l'orfano, lo scarso di virtù, l'incapace, <br><sup>27</sup> non è perché considerano !or fondamento il vile? <br><sup>28</sup> Ahimé, no! <br><sup>29</sup> Quando hai finito d'enumerar le parti del carro <br><sup>30</sup> ancor non hai il carro. <br><sup>31</sup> Non voler essere pregiato come giada <br><sup>32</sup> ne spreg1ato come pietra.     </p>
<p>XL - Dove andare e che adoperare <br><br><sup>01</sup> Il tornare è il movimento del Tao, <br><sup>02</sup> la debolezza è quel che adopra il Tao. <br><sup>03</sup> Le diecimila creature che sono sotto il cielo <br><sup>04</sup> hanno vita dall'essere, <br><sup>05</sup> l'essere ha vita dal non-essere.     </p>
<p>XLI - Equipara le diversità <br><br><sup>01</sup> Quando il gran dotto apprende il Tao <br><sup>02</sup> lo pratica con tutte le sue forze, <br><sup>03</sup> quando il medio dotto apprende il Tao <br><sup>04</sup> or lo conserva ed or lo perde, <br><sup>05</sup> quando l'infimo dotto apprende il Tao <br><sup>06</sup> se ne fa grandi risate: <br><sup>07</sup> se non fosse deriso non sarebbe degno d'essere il Tao. <br><sup>08</sup> Perciò motti in valsi dicono: <br><sup>09</sup> illuminarsi nel Tao è come attenebrarsi, <br><sup>10</sup> avanzare nel Tao è come regredire, <br><sup>11</sup> spianarsi nel Tao è come incavarsi, <br><sup>12</sup> la virtù somma è come valle, <br><sup>13</sup> il gran candore è come ignominia, <br><sup>14</sup> la virtù vasta è come insufficienza, <br><sup>15</sup> la virtù salda è come esser volgo, <br><sup>16</sup> la naturale genuinità è come sbiadimento, <br><sup>17</sup> il gran quadrato non ha angoli, <br><sup>18</sup> il gran vaso tardi si completa, <br><sup>19</sup> il gran suono è una sonorità insonora, <br><sup>20</sup> la grande immagine non ha forma. <br><sup>21</sup> Il Tao è nascosto e senza nome, <br><sup>22</sup> ma proprio perché è il Tao <br><sup>23</sup> ben impresta e completa.     </p>
<p>XLII - Le trasformazioni del Tao <br><br><sup>01</sup> Il Tao generò l'Uno, <br><sup>02</sup> l'Uno generò il Due, <br><sup>03</sup> il Due generò il Tre, <br><sup>04</sup> il Tre generò le diecimila creature. <br><sup>05</sup> Le creature voltano le spalle allo yin <br><sup>06</sup> e volgono il volto allo yang, <br><sup>07</sup> il ch'i infuso le rende armoniose. <br><sup>08</sup> Ciò che l'uomo detesta <br><sup>09</sup> è d'essere orfano, scarso di virtù, incapace, <br><sup>10</sup> eppur sovrani e duchi se ne fanno appellativi. <br><sup>11</sup> Perciò tra le creature <br><sup>12</sup> taluna diminuendosi s'accresce, <br><sup>13</sup> taluna accrescendosi si diminuisce. <br><sup>14</sup> Ciò che gli altri insegnano <br><sup>15</sup> anch'io l'insegno: <br><sup>16</sup> quelli che fan violenza non muoion di morte naturale. <br><sup>17</sup> Di questo farò l'avvio del mio insegnamento.     </p>
<p>XLIII - Lo strumento universale <br><br><sup>01</sup> Ciò che v'è di più molle al mondo <br><sup>02</sup> assoggetta ciò che v'è di più duro al mondo, <br><sup>03</sup> quel che non ha esistenza <br><sup>04</sup> penetra là dove non sono interstizi. <br><sup>05</sup> Da questo so che v'è profitto nel non agire. <br><sup>06</sup> All'insegnamento non detto, <br><sup>07</sup> al profitto del non agire, <br><sup>08</sup> pochi di quelli che sono sotto il cielo arrivano.     </p>
<p>XLIV - Il fermo ammonimento <br><br><sup>01</sup> Tra fama e persona che è più caro? <br><sup>02</sup> Tra persona e beni che è più importante? <br><sup>03</sup> Tra acquistare e perdere che è più penoso? <br><sup>04</sup> Per questo <br><sup>05</sup> chi ardentemente brama certo assai sperpera, <br><sup>06</sup> chi molto accumula certo assai perde. <br><sup>07</sup> Chi sa accontentarsi non subisce oltraggio, <br><sup>08</sup> chi sa contenersi non corre pericolo <br><sup>09</sup> e può durare a lungo.     </p>
<p>XLV - L'immensa virtù <br><br><sup>01</sup> La grande completezza è come spezzettamento <br><sup>02</sup> che nell'uso non si rompe, <br><sup>03</sup> la grande pienezza è come vuotezza <br><sup>04</sup> che nell'uso non s'esaurisce, <br><sup>05</sup> la grande dirittura è come sinuosità, <br><sup>06</sup> la grande abilità è come inettitudine, <br><sup>07</sup> la grande eloquenza è come balbettìo. <br><sup>08</sup> L'agitazione finisce nell'algore, <br><sup>09</sup> la quiete finisce nel calore: <br><sup>10</sup> la pura quiete è la regola del mondo.     </p>
<p>XLVI - Esser parco nelle brame <br><br><sup>01</sup> Quando nel mondo vige il Tao <br><sup>02</sup> i cavalli veloci sono mandati a concimare i campi, <br><sup>03</sup> quando nel mondo non vige il Tao <br><sup>04</sup> i cavalli da battaglia vivono ai confini. <br><sup>05</sup> Colpa non v'è più grande <br><sup>06</sup> che secondar le brame, <br><sup>07</sup> sventura non v'è più grande <br><sup>08</sup> che non saper accontentarsi, <br><sup>09</sup> difetto non v'è più grande <br><sup>10</sup> che bramar d'acquistare. <br><sup>11</sup> Quei che conosce la contentezza dell'accontentarsi <br><sup>12</sup> sempre è contento.     </p>
<p>XLVII - Scrutare ciò che è lontano <br><br><sup>01</sup> Senza uscir dalla porta <br><sup>02</sup> conosci il mondo, <br><sup>03</sup> senza guardar dalla finestra <br><sup>04</sup> scorgi la Via del Cielo. <br><sup>05</sup> Più !ungi te ne vai meno conosci. <br><sup>06</sup> Per questo il santo <br><sup>07</sup> non va dattorno eppur conosce, <br><sup>08</sup> non vede eppur discerne, <br><sup>09</sup> non agisce eppur completa.     </p>
<p>XLVIII - Obliare la sapienza <br><br><sup>01</sup> Chi si dedica allo studio ogni dì aggiunge, <br><sup>02</sup> chi pratica il Tao ogni dì toglie, <br><sup>03</sup> toglie ed ancor toglie <br><sup>04</sup> fino ad arrivare al non agire: <br><sup>05</sup> quando non agisce nulla v'è che non sia fatto. <br><sup>06</sup> Quei che regge il mondo <br><sup>07</sup> sempre lo faccia senza imprendere, <br><sup>08</sup> se poi imprende <br><sup>09</sup> non è atto a reggere il mondo.     </p>
<p>XLIX - Confidare nella virtù <br><br><sup>01</sup> Il santo non ha un cuore immutabile, <br><sup>02</sup> ha per cuore il cuore dei cento cognomi. <br><sup>03</sup> Per me è bene ciò che hanno di buono, <br><sup>04</sup> ed è bene anche ciò che hanno di non buono, <br><sup>05</sup> la virtù li rende buoni; <br><sup>06</sup> per me è sincerità ciò che hanno di sincero, <br><sup>07</sup> ed è sincerità anche ciò che hanno di non sincero, <br><sup>08</sup> la virtù li rende sinceri. <br><sup>09</sup> Il santo sta nel mondo tutto timoroso <br><sup>10</sup> e per il mondo rende promiscuo il suo cuore. <br><sup>11</sup> I cento cognomi in lui affiggon occhi e orecchi <br><sup>12</sup> e il santo li tratta come fanciulli.     </p>
<p>L - Tenere in pregio la vita <br><br><sup>01</sup> Uscire è vivere, entrare è morire. <br><sup>02</sup> Seguaci della vita son tre su dieci, <br><sup>03</sup> seguaci della morte son tre su dieci, <br><sup>04</sup> gli uomini che la vita <br><sup>05</sup> tramutano in disposizione alla morte <br><sup>06</sup> son pur essi tre su dieci. <br><sup>07</sup> Per qual motivo? <br><sup>08</sup> Perché vivono l'intensità della vita. <br><sup>09</sup> Or io ho appreso che chi ben nutre la vita <br><sup>10</sup> va per deserti senza incontrar rinoceronti e tigri, <br><sup>11</sup> va tra gli eserciti senza indossar corazza e arme: <br><sup>12</sup> il rinoceronte non ha dove infilzar il corno, <br><sup>13</sup> la tigre non ha dove affondar l'artiglio, <br><sup>14</sup> il guerriero non ha dove immergere la spada. <br><sup>15</sup> Per qual motivo? <br><sup>16</sup> Perché costui non ha disposizione alla morte.     </p>
<p>LI - La virtù che nutre <br><br><sup>01</sup> Il Tao le fa vivere, <br><sup>02</sup> la virtù le alleva, <br><sup>03</sup> con la materia dà loro la forma, <br><sup>04</sup> con le vicende dà loro la completezza. <br><sup>05</sup> Per questo le creature tutte <br><sup>06</sup> venerano il Tao e onorano la virtù: <br><sup>07</sup> venerare il Tao e onorare la virtù <br><sup>08</sup> nessuno lo comanda ma viene ognor spontaneo. <br><sup>09</sup> Quindi il Tao fa vivere, <br><sup>10</sup> la virtù alleva, fa crescere, <br><sup>11</sup> sviluppa, completa, matura, <br><sup>12</sup> nutre, ripara. <br><sup>13</sup> Le fa vivere ma non le tiene come sue <br><sup>14</sup> opera ma nulla s'aspetta, <br><sup>15</sup> le fa crescere ma non le governa. <br><sup>16</sup> Questa è la misteriosa virtù.     </p>
<p>LII - Volgersi all'origine <br><br><sup>01</sup> Il mondo ebbe un principio <br><sup>02</sup> che fu la madre del mondo. <br><sup>03</sup> Chi è pervenuto alla madre <br><sup>04</sup> da essa conosce il figlio, <br><sup>05</sup> chi conosce il figlio <br><sup>06</sup> e torna a conservar la madre <br><sup>07</sup> fino alla morte non corre pericolo. <br><sup>08</sup> Chi ostruisce il suo varco <br><sup>09</sup> e chiude la sua porta <br><sup>10</sup> per tutta la vita non ha travaglio, <br><sup>11</sup> chi spalanca il suo varco <br><sup>12</sup> ed accresce le sue imprese <br><sup>13</sup> per tutta la vita non ha scampo. <br><sup>14</sup> Illuminazione è vedere il piccolo, <br><sup>15</sup> forza è attenersi alla mollezza. <br><sup>16</sup> Chi fa uso della vista <br><sup>17</sup> e torna ad introvertere lo sguardo <br><sup>18</sup> non abbandona la persona alla rovina. <br><sup>19</sup> Questo dicesi praticar l'eterno.     </p>
<p>LIII - Trarre profitto dalle prove <br><br><sup>01</sup> Se avessimo grande sapienza <br><sup>02</sup> cammineremmo nella gran Via <br><sup>03</sup> e sol d'agire temeremmo. <br><sup>04</sup> La gran Via è assai piana, <br><sup>05</sup> ma la gente preferisce i sentieri. <br><sup>06</sup> Quando il palazzo reale è troppo ben tenuto <br><sup>07</sup> i campi son del tutto incolti <br><sup>08</sup> e i granai son del tutto vuoti. <br><sup>09</sup> Indossar vesti eleganti e ricamate, <br><sup>10</sup> portar alla cintura spade acuminate, <br><sup>11</sup> rimpinzarsi di vivande e di bevande <br><sup>12</sup> e ricchezze e beni aver d' avanzo, <br><sup>13</sup> è sfarzo da ladrone. <br><sup>14</sup> È contrario al Tao, ahimé!     </p>
<p>LIV - Coltivare e contemplare <br><br><sup>01</sup> Chi ben si fonda non vien divelto, <br><sup>02</sup> a chi ben stringe non vien tolto: <br><sup>03</sup> con questa Via figli e nipoti <br><sup>04</sup> gli offriranno sacrifici ininterrotti. <br><sup>05</sup> Se la coltiva nella persona <br><sup>06</sup> la sua virtù è la genuinità, <br><sup>07</sup> se la coltiva nella famiglia <br><sup>08</sup> la sua virtù è la sovrabbondanza, <br><sup>09</sup> se la coltiva nel villaggio <br><sup>10</sup> la sua virtù è la reverenza, <br><sup>11</sup> se la coltiva nel regno <br><sup>12</sup> la sua virtù è la floridezza, <br><sup>13</sup> se la coltiva nel mondo <br><sup>14</sup> la sua virtù è l'universalità. <br><sup>15</sup> Per questo <br><sup>16</sup> contempla le persone dalla sua persona, <br><sup>17</sup> contempla le famiglie dalla sua famiglia, <br><sup>18</sup> contempla i villaggi dal suo villaggio, <br><sup>19</sup> contempla i regni dal suo regno, <br><sup>20</sup> contempla il mondo dal suo mondo. <br><sup>21</sup> Come so che il mondo è così? <br><sup>22</sup> Da questo.     </p>
<p>LV - Il simbolo del mistero <br><br><sup>01</sup> Quei che racchiude in sé la pienezza della virtù <br><sup>02</sup> è paragonabile ad un pargolo, <br><sup>03</sup> che velenosi insetti e serpi non attoscano, <br><sup>04</sup> belve feroci non artigliano, <br><sup>05</sup> uccelli rapaci non adunghiano. <br><sup>06</sup> Deboli ha l'ossa e molli i muscoli <br><sup>07</sup> eppur la sua stretta è salda, <br><sup>08</sup> ancor non sa dell'unione dei sessi <br><sup>09</sup> eppur tutto s'aderge: <br><sup>10</sup> è la perfezione dell'essenza, <br><sup>11</sup> tutto il giorno vagisce <br><sup>12</sup> eppur non diviene fioco: <br><sup>13</sup> è la perfezione dell'armonia. <br><sup>14</sup> Conoscer l' armonia è eternità, <br><sup>15</sup> conoscer l'eternità è illuminazione, <br><sup>16</sup> vivere smodatamente la vita è prodromo di sventura, <br><sup>17</sup> con la mente comandare al ch'i significa indurirsi. <br><sup>18</sup> Quel che s'invigorisce allor decade: <br><sup>19</sup> questo vuoi dire che non è conforme al Tao. <br><sup>20</sup> Ciò che non è conforme al Tao presto finisce.     </p>
<p>LVI - La misteriosa virtù <br><br><sup>01</sup> Quei che sa non parla, <br><sup>02</sup> quei che parla non sa. <br><sup>03</sup> Chi ostruisce il suo varco, <br><sup>04</sup> chiude la sua porta, <br><sup>05</sup> smussa le sue punte, <br><sup>06</sup> districa i suoi nodi, <br><sup>07</sup> mitiga il suo splendore, <br><sup>08</sup> si rende simile alla sua polvere, <br><sup>09</sup> dicesi accomunato col mistero. <br><sup>10</sup> Per questo costui <br><sup>11</sup> non può essere attirato <br><sup>12</sup> né può essere respinto, <br><sup>13</sup> non può essere avvantaggiato <br><sup>14</sup> né può essere danneggiato, <br><sup>15</sup> non può essere nobilitato <br><sup>16</sup> né può essere umiliato. <br><sup>17</sup> Per questo è il più nobile del mondo.     </p>
<p>LVII - Rendere puri i costumi <br><br><sup>01</sup> Quando con la correzione si governa il mondo <br><sup>02</sup> con la falsità s'adopran l'armi : <br><sup>03</sup> il mondo si regge col non imprendere. <br><sup>04</sup> Da che so che è cosl ? <br><sup>05</sup> Dal presente. <br><sup>06</sup> Più numerosi ha il sovrano <br><sup>07</sup> i giorni nefasti e le parole proibite <br><sup>08</sup> più il popolo cade in miseria, <br><sup>09</sup> più numerosi ha il popolo <br><sup>10</sup> gli strumenti profittevoli <br><sup>11</sup> più i regni cadono nel disordine, <br><sup>12</sup> più numerosi hanno gli uomini <br><sup>13</sup> gli artifizi e le abilità <br><sup>14</sup> più appaiono cose rare, <br><sup>15</sup> più si fa sfoggio di belle cose <br><sup>16</sup> più numerosi si fanno ladri e briganti. <br><sup>17</sup> Per questo il santo dice: <br><sup>18</sup> io non agisco e il popolo da sé si trasforma, <br><sup>19</sup> io amo la quiete e il popolo da sé si corregge, <br><sup>20</sup> io non imprendo e il popolo da sé s'arricchisce, <br><sup>21</sup> io non bramo e il popolo da sé si fa semplice.     </p>
<p>LVIII - Adattarsi alle vicissitudini <br><br><sup>01</sup> Quando il governo di tutto si disinteressa <br><sup>02</sup> il popolo è unito, <br><sup>03</sup> quando il governo in tutto s'intromette <br><sup>04</sup> il popolo è frammentato. <br><sup>05</sup> La fortuna si origina nella sfortuna, <br><sup>06</sup> la sfortuna si nasconde nella fortuna. <br><sup>07</sup> Chi ne conosce il culmine? <br><sup>08</sup> Quei che non corregge. <br><sup>09</sup> La correzione si converte in falsità, <br><sup>10</sup> il bene si converte in presagio di sventura <br><sup>11</sup> e ogni dì lo sconcerto del popolo <br><sup>12</sup> si fa più profondo e più durevole. <br><sup>13</sup> Per questo il santo <br><sup>14</sup> è quadrato ma non taglia, <br><sup>15</sup> è incorrotto ma non ferisce, <br><sup>16</sup> è diritto ma non ostenta, <br><sup>17</sup> è luminoso ma non abbaglia.       </p>
<p>LIX - Mantenersi nel Tao <br><br><sup>01</sup> Nel governare gli uomini e nel servire il Cielo <br><sup>02</sup> nulla è meglio della parsimonia, <br><sup>03</sup> poiché sol la parsimonia antepone l'ottenere. <br><sup>04</sup> Anteporre l'ottenere significa accumular virtù. <br><sup>05</sup> Chi accumula virtù tutto sottomette, <br><sup>06</sup> quando tutto sottomette <br><sup>07</sup> nessuno conosce il suo culmine, <br><sup>08</sup> quando nessuno conosce il suo culmine <br><sup>09</sup> ei può possedere il regno. <br><sup>10</sup> Chi possiede la madre del regno <br><sup>11</sup> può durare a lungo. <br><sup>12</sup> Questo si chiama <br><sup>13</sup> affondare le radici e rinsaldare il tronco, <br><sup>14</sup> via della lunga vita e dell'eterna giovinezza.     </p>
<p>LX - Stare nella dignità regale <br><br><sup>01</sup> Governare un gran regno <br><sup>02</sup> è come friggere pesciolini minuti. <br><sup>03</sup> Quando si sovrintende al mondo con il Tao <br><sup>04</sup> i mani non mostrano la potenza loro. <br><sup>05</sup> Non che i mani non abbiano potenza <br><sup>06</sup> ma la potenza loro non nuoce agli uomini, <br><sup>07</sup> non che la potenza loro non nuoccia agli uomini <br><sup>08</sup> ma il santo non nuoce agli uomini. <br><sup>09</sup> Questi due non si nuocciono fra loro, <br><sup>10</sup> per questo le virtù loro insieme confluiscono.     </p>
<p>LXI - La virtù dell'umiltà <br><br><sup>01</sup> Il gran regno che si tiene in basso <br><sup>02</sup> è la confluenza del mondo, <br><sup>03</sup> è la femmina del mondo. <br><sup>04</sup> La femmina sempre vince il maschio con la quiete, <br><sup>05</sup> poiché chetamente se ne sta sottomessa. <br><sup>06</sup> Per questo <br><sup>07</sup> il gran regno che si pone al disotto del piccol regno <br><sup>08</sup> attrae il piccol regno, <br><sup>09</sup> il piccol regno che sta al disotto del gran regno <br><sup>10</sup> attrae il gran regno: <br><sup>11</sup> l'un s'abbassa per attrarre, <br><sup>12</sup> l'altro attrae perché sta in basso. <br><sup>13</sup> Il gran regno non ecceda <br><sup>14</sup> per la brama di pascere ed unire gli altri, <br><sup>15</sup> il piccol regno non ecceda <br><sup>16</sup> per la brama d'essere accetto e servire gli altri. <br><sup>17</sup> Affinché ciascuno ottenga ciò che brama <br><sup>18</sup> al grande conviene tenersi in basso.     </p>
<p>LXII - Praticare il Tao <br><br><sup>01</sup> Ecco che cosa è il Tao: <br><sup>02</sup> il rifugio delle creature, <br><sup>03</sup> tesoro per il buono, <br><sup>04</sup> protezione per il malvagio. <br><sup>05</sup> A parlarne con elogio si può tener mercato, <br><sup>06</sup> a seguirlo con rispetto si può emergere sugli altri. <br><sup>07</sup> Degli uomini malvagi quale può essere respinto? <br><sup>08</sup> Per questo si pone sul trono il Figlio del Cielo <br><sup>09</sup> e si nominano i tre gran ministri. <br><sup>10</sup> Anche se costoro hanno il gran pi <br><sup>11</sup> per ottener precedenza alla lor quadriga, <br><sup>12</sup> è meglio che se ne stiano seduti <br><sup>13</sup> ad avanzare in questo Tao. <br><sup>14</sup> Qual era la ragione per cui gli antichi <br><sup>15</sup> apprezzavano questo Tao? <br><sup>16</sup> Non dicevano forse: ottiene chi con esso cerca, <br><sup>17</sup> con esso sfugge chi è in colpa? <br><sup>18</sup> Per questo è ciò che v'è di più prezioso al mondo.     </p>
<p>LXIII - L'inizio favorevole <br><br><sup>01</sup> Pratica il non agire, <br><sup>02</sup> imprendi il non imprendere, <br><sup>03</sup> assapora l'insapore, <br><sup>04</sup> considera grande il piccolo e molto il poco, <br><sup>05</sup> ripaga il torto con la virtù. <br><sup>06</sup> Progetta il difficile nel suo facile, <br><sup>07</sup> opera il grande nel suo piccolo: <br><sup>08</sup> le imprese più difficili sotto il cielo <br><sup>09</sup> certo cominciano nel facile, <br><sup>10</sup> le imprese più grandi sotto il cielo <br><sup>11</sup> certo cominciano nel piccolo. <br><sup>12</sup> Per questo il santo non opera il grande <br><sup>13</sup> e così può completar la sua grandezza. <br><sup>14</sup> Chi promette alla leggera trova scarso credito, <br><sup>15</sup> chi reputa tutto facile trova tutto difficile. <br><sup>16</sup> Per questo al santo tutto par difficile <br><sup>17</sup> e così nulla gli è difficile.     </p>
<p>LXIV - Attenersi al piccolo <br><br><sup>01</sup> Quel ch'è fermo con facilità si trattiene, <br><sup>02</sup> quel che non è cominciato con facilità si divisa, <br><sup>03</sup> quel ch'è fragile con facilità si spezza, <br><sup>04</sup> quel ch'è minuto con facilità si disperde: <br><sup>05</sup> opera quando ancor non è in essere, <br><sup>06</sup> ordina quando ancor non è in disordine. <br><sup>07</sup> Un albero che a braccia aperte si misura <br><sup>08</sup> nasce da un minuscolo arboscello, <br><sup>09</sup> una torre di nove piani <br><sup>10</sup> comincia con un cumulo di terra, <br><sup>11</sup> un viaggio di mille li <br><sup>12</sup> principia da sotto il piede. <br><sup>13</sup> Chi governa corrompe, <br><sup>14</sup> chi dirige svia. <br><sup>15</sup> Per questo il santo <br><sup>16</sup> non governa e perciò non corrompe, <br><sup>17</sup> non dirige e perciò non svia. <br><sup>18</sup> La gente nel condur le proprie imprese <br><sup>19</sup> sul punto di compirle sempre le guasta, <br><sup>20</sup> se curasse la fine come il principio <br><sup>21</sup> allor non vi sarebbero imprese guaste. <br><sup>22</sup> Per questo il santo <br><sup>23</sup> brama quel che non è bramato <br><sup>24</sup> e non pregia i beni che con difficoltà s'ottengono, <br><sup>25</sup> studia quel che non vien studiato <br><sup>26</sup> e ritorna su quel che gli altri han travalicato. <br><sup>27</sup> Per favorire la spontaneità delle creature <br><sup>28</sup> non osa agire.     </p>
<p>LXV - La pura virtù <br><br><sup>01</sup> In antico chi ben praticava il Tao <br><sup>02</sup> con esso non rendeva perspicace il popolo, <br><sup>03</sup> ma con esso si sforzava di renderlo ottuso: <br><sup>04</sup> il popolo con difficoltà si governa <br><sup>05</sup> poiché la sua sapienza è troppa. <br><sup>06</sup> Perciò governare il regno con la sapienza <br><sup>07</sup> è la rovina del regno, <br><sup>08</sup> governare il regno non con la sapienza <br><sup>09</sup> è la prosperità del regno. <br><sup>10</sup> Chi sa queste due cose divien simile al modello, <br><sup>11</sup> saper divenire simile al modello <br><sup>12</sup> è la misteriosa virtù. <br><sup>13</sup> Profonda e imperscrutabile è la misteriosa virtù <br><sup>14</sup> e contrapposta alle creature, <br><sup>15</sup> ma alla fine arriva alla grande conformità.     </p>
<p>LXVI - Posporre sé stesso <br><br><sup>01</sup> La ragione per cui fiumi e mari <br><sup>02</sup> possono essere sovrani di cento valli <br><sup>03</sup> è che ben se ne tengono al disotto: <br><sup>04</sup> perciò possono essere sovrani di cento valli. <br><sup>05</sup> Così chi vuol stare di sopra al popolo <br><sup>06</sup> con i detti se ne pone al disotto, <br><sup>07</sup> chi vuol stare davanti al popolo <br><sup>08</sup> con la persona ad esso si pospone. <br><sup>09</sup> Per questo il santo <br><sup>10</sup> sta di sopra ed il popolo non n'è gravato, <br><sup>11</sup> sta davanti ed il popolo non n'è ostacolato. <br><sup>12</sup> Così il mondo gioisce <br><sup>13</sup> di sospingerlo innanzi e mai n'è sazio. <br><sup>14</sup> Poiché ei non contende <br><sup>15</sup> nessuno al mondo può muovergli contesa.     </p>
<p>LXVII - Le tre cose preziose <br><br><sup>01</sup> Tutti al mondo dicono che il mio Tao è grande <br><sup>02</sup> ma che sembra non esser simile a nulla. <br><sup>03</sup> Proprio perché è grande <br><sup>04</sup> sembra che non sia simile a nulla, <br><sup>05</sup> se fosse simile a qualcosa <br><sup>06</sup> l'impaccerebbe la sua piccolezza. <br><sup>07</sup> Io ho tre cose preziose <br><sup>08</sup> che mi tengo ben strette e custodisco: <br><sup>09</sup> la prima è la misericordia, <br><sup>10</sup> la seconda è la parsimonia, <br><sup>11</sup> la terza è il non ardire d'esser primo nel mondo. <br><sup>12</sup> Sono misericordioso e perciò posso essere intrepido, <br><sup>13</sup> sono parsimomoso e perciò posso essere generoso, <br><sup>14</sup> non ardisco d'esser primo nel mondo <br><sup>15</sup> e perciò posso esser capo degli strumenti perfetti. <br><sup>16</sup> Oggi si è intrepidi trascurando la misericordia, <br><sup>17</sup> si è generosi trascurando la parsimonia, <br><sup>18</sup> si è primi trascurando di posporsi. <br><sup>19</sup> È la morte! <br><sup>20</sup> Chi è misericordioso <br><sup>21</sup> nel guerreggiare è vittorioso, <br><sup>22</sup> nel difendere è saldo. <br><sup>23</sup> Quei che il Cielo vuol salvare <br><sup>24</sup> facendolo misericordioso lo preserva.     </p>
<p>LXVIII - Rendersi eguale al Cielo <br><br><sup>01</sup> Chi ben fa il capitano non è irruente, <br><sup>02</sup> chi ben guerreggia non è impetuoso, <br><sup>03</sup> chi ben vince il nemico non dà battaglia, <br><sup>04</sup> che ben adopra gli uomini se ne pone al disotto: <br><sup>05</sup> questa è la virtù del non contendere, <br><sup>06</sup> questa è la forza dell'adoprar gli uomini, <br><sup>07</sup> questo è rendersi eguale al Cielo, <br><sup>08</sup> il culmine per gli antichi.     </p>
<p>LXIX - L'uso del mistero <br><br><sup>01</sup> Sull'adoperar gli eserciti c'è un detto: <br><sup>02</sup> non oso far da padrone e faccio l'ospite, <br><sup>03</sup> non oso avanzar d'un pollice e indietreggio d'un piede. <br><sup>04</sup> Questo vuol dire <br><sup>05</sup> che non vi sono truppe da schierare, <br><sup>06</sup> che non vi sono braccia da denudare, <br><sup>07</sup> che non vi sono avversari da affrontare, <br><sup>08</sup> che non vi sono armi da impugnare. <br><sup>09</sup> Sventura non v'è maggiore che osteggiar alla leggera. <br><sup>10</sup> Se osteggio alla leggera <br><sup>11</sup> son vicino a perdere quel che m'è più prezioso. <br><sup>12</sup> Perciò quando gli eserciti <br><sup>13</sup> si mettono in campagna per scontrarsi, <br><sup>14</sup> quello ch'è più pietoso vince.     </p>
<p>LXX - La difficoltà d'intendere <br><br><sup>01</sup> Le mie parole con assai facilità s'intendono <br><sup>02</sup> e con assai facilità si attuano, <br><sup>03</sup> ma nessuno al mondo sa intenderle, <br><sup>04</sup> nessuno al mondo sa attuarle. <br><sup>05</sup> Le mie parole hanno un progenitore, <br><sup>06</sup> le mie imprese hanno un principe, <br><sup>07</sup> ma appunto perché non l'intendono <br><sup>08</sup> non intendono me. <br><sup>09</sup> Poiché quelli che m'intendono sono rari <br><sup>10</sup> quelli che m'imitano sono da tenere in pregio. <br><sup>11</sup> Per questo il santo indossa rozze vesti <br><sup>12</sup> e cela nel seno la giada.     </p>
<p>LXXI - Il difetto della sapienza <br><br><sup>01</sup> Somma cosa è l'ignoranza del sapiente, <br><sup>02</sup> insania è la sapienza dell'ignorante. <br><sup>03</sup> Sol chi s'affiigge di questa insania <br><sup>04</sup> non e insano. <br><sup>05</sup> Il santo non è insano <br><sup>06</sup> perché s'affligge di questa <br><sup>07</sup> Per questo non è insano.     </p>
<p>LXXII - Aver cura di sé <br><br><sup>01</sup> Quando il popolo non teme la tua autorità <br><sup>02</sup> allora sopravviene la grande autorità. <br><sup>03</sup> Non trovare angusto ciò che ti dà pace, <br><sup>04</sup> non disgustarti di ciò che ti fa vivere, <br><sup>05</sup> poiché sol chi non se ne disgusta <br><sup>06</sup> non disgusta. <br><sup>07</sup> Per questo il santo <br><sup>08</sup> da sé conosce ma di sé non fa mostra, <br><sup>09</sup> di sé ha cura ma di sé non fa pregio. <br><sup>10</sup> Perciò respinge l'uno e preferisce l'altro.     </p>
<p>LXXIII - Quel che lascia agire <br><br><sup>01</sup> Muore chi nell'osare pone il coraggio, <br><sup>02</sup> vive chi nel non osare pone il coraggio: <br><sup>03</sup> di questi due l'uno è profitto e l'altro è danno. <br><sup>04</sup> Di quel che il Cielo ha in odio <br><sup>05</sup> chi conosce la ragione? <br><sup>06</sup> Per questo il santo reputa difficile il primo. <br><sup>07</sup> La Via del Cielo <br><sup>08</sup> è di ben vincere senza contendere, <br><sup>09</sup> è di ben suscitar risposta senza parlare, <br><sup>10</sup> è di ben attrarre senza chiamare, <br><sup>11</sup> è di ben divisare con ampiezza. <br><sup>12</sup> La rete del Cielo tutto avvolge, <br><sup>13</sup> ha maglie larghe ma nulla ne sfugge.     </p>
<p>LXXIV - Reprimere gli inganni <br><br><sup>01</sup> Quando il popolo non teme di morire <br><sup>02</sup> a che vale impaurirlo con la morte? <br><sup>03</sup> Se faccio sì che il popolo sempre tema di morire <br><sup>04</sup> e quei che induce in inganno <br><sup>05</sup> io possa prenderlo e metterlo a morte, <br><sup>06</sup> chi sarà tanto ardito? <br><sup>07</sup> Sempre mandi a morte chi ne ha la potestà, <br><sup>08</sup> mettere a morte in vece di chi ne ha la potestà <br><sup>09</sup> significa maneggiar l'ascia in vece del gran mastro. <br><sup>10</sup> Quelli che maneggian l'ascia in vece del gran mastro <br><sup>11</sup> rari son che non si feriscono le mani.     </p>
<p>LXXV - I danni della cupidigia <br><br><sup>01</sup> Il popolo soffre la fame <br><sup>02</sup> perché chi sta sopra divora troppe tasse: <br><sup>03</sup> ecco perché soffre la fame. <br><sup>04</sup> Il popolo con difficoltà si governa <br><sup>05</sup> perché chi sta sopra s'affaccenda: <br><sup>06</sup> ecco perché con difficoltà si governa. <br><sup>07</sup> Il popolo dà poca importanza alla morte <br><sup>08</sup> perché chi sta sopra cerca l'intensità della vita: <br><sup>09</sup> ecco perché dà poca importanza alla morte. <br><sup>10</sup> Sol chi non s'affaccenda per vivere <br><sup>11</sup> è più saggio di chi la vita tiene in pregio.     </p>
<p>LXXVI - Guardarsi dalla forza <br><br><sup>01</sup> Alla nascita l'uomo è molle e debole, <br><sup>02</sup> alla morte è duro e forte. <br><sup>03</sup> Tutte le creature, I'erbe e le piante <br><sup>04</sup> quando vivono son molli e tenere <br><sup>05</sup> quando muoiono son aride e secche. <br><sup>06</sup> Durezza e forza son compagne della morte, <br><sup>07</sup> mollezza e debolezza son compagne della vita. <br><sup>08</sup> Per questo <br><sup>09</sup> chi si fa forte con l'armi non vince, <br><sup>10</sup> l'albero ch'è forte vien abbattuto. <br><sup>11</sup> Quel ch'è forte e robusto sta in basso, <br><sup>12</sup> quel ch'è molle e debole sta in alto.     </p>
<p>LXXVII - La Via del Cielo <br><br><sup>01</sup> La Via del Cielo <br><sup>02</sup> come è simile all'armar l'arco! <br><sup>03</sup> Quel ch'è alto viene abbassato, <br><sup>04</sup> quel ch'è basso viene innalzato, <br><sup>05</sup> quel che eccede viene ridotto, <br><sup>06</sup> quel che difetta viene accresciuto. <br><sup>07</sup> La Via del Cielo <br><sup>08</sup> è di diminuire a chi ha in eccedenza <br><sup>09</sup> e di aggiungere a chi non ha a sufficienza. <br><sup>10</sup> Non è così la Via dell'uomo: <br><sup>11</sup> ei diminuisce a chi non ha a sufficienza <br><sup>12</sup> per donare ha chi ha in eccedenza. <br><sup>13</sup> Chi è capace di donare al mondo <br><sup>14</sup> ciò che ha in eccedenza? <br><sup>15</sup> Solo colui che pratica il Tao. <br><sup>16</sup> Per questo il santo <br><sup>17</sup> opera ma nulla s'aspetta, <br><sup>18</sup> compiuta l'opera non rimane, <br><sup>19</sup> non vuol mostrare d'eccellere.     </p>
<p>LXXVIII - Portare il fardello della sincerità <br><br><sup>01</sup> Nulla al mondo è più molle e più debole dell'acqua <br><sup>02</sup> eppur nell'abradere ciò che è duro e forte <br><sup>03</sup> nessuno riesce a superarla, <br><sup>04</sup> nell'uso nulla può cambiarla. <br><sup>05</sup> La debolezza vince la forza, <br><sup>06</sup> la mollezza vince la durezza: <br><sup>07</sup> al mondo nessuno v'è che non Io sappia, <br><sup>08</sup> ma nessuno v'è che sia capace d'attuarlo. <br><sup>09</sup> Per questo il santo dice: <br><sup>10</sup> chi prende su di sé le sozzure del regno <br><sup>11</sup> è signore dell'altare della terra e dei grani, <br><sup>12</sup> chi prende su di sé i mali del regno <br><sup>13</sup> è sovrano del mondo. <br><sup>14</sup> Un detto esatto che appare contraddittorio.     </p>
<p>LXXIX - Tener fede al patto <br><br><sup>01</sup> Quando ripari un gran torto <br><sup>02</sup> hai certo un torto residuo. <br><sup>03</sup> Come puoi considerarlo un bene? <br><sup>04</sup> Per questo il santo <br><sup>05</sup> tiene per sé la parte sinistra del patto <br><sup>06</sup> e non esige dagli altri. <br><sup>07</sup> Quei che ha virtù bada all'obbligo suo, <br><sup>08</sup> quei che non ha virtù bada alle infrazioni altrui. <br><sup>09</sup> La Via del Cielo è di non aver predilezioni <br><sup>10</sup> e di star sempre dalla parte dell'uomo buono.     </p>
<p>LXXX - Starsene per conto proprio <br><br><sup>01</sup> In un piccol regno con poca popolazione, <br><sup>02</sup> farei sì che gli strumenti per dieci e cento uomini <br><sup>03</sup> non fossero adoperati. <br><sup>04</sup> Farei sì che al popolo calesse di morire <br><sup>05</sup> e che lontano non se ne andasse, <br><sup>06</sup> che pur avendo carri e navigli <br><sup>07</sup> non vi salisse, <br><sup>08</sup> che pur avendo armi e corazze <br><sup>09</sup> non le schierasse. <br><sup>10</sup> Farei sì che tornasse alle cordicelle annodate <br><sup>11</sup> e di esse si servisse, <br><sup>12</sup> che trovasse gustoso il suo cibo, <br><sup>13</sup> belle le sue vesti, <br><sup>14</sup> comoda la sua dimora, <br><sup>15</sup> dilettevoli i suoi costumi. <br><sup>16</sup> Gli stati viciniori si vedrebbero l'un l'altro, <br><sup>17</sup> le voci dei galli e dei cani <br><sup>18</sup> si risponderebbero l'una all'altra, <br><sup>19</sup> ma i popoli giungerebbero alla morte per vecchiaia <br><sup>20</sup> senza aver commercio l'un con l'altro.     </p>
<p>LXXXI - Fa conoscere la naturalezza <br><br><sup>01</sup> Le parole sincere non sono lusinghiere, <br><sup>02</sup> le parole lusinghiere non sono sincere. <br><sup>03</sup> Chi eccelle non disputa, <br><sup>04</sup> chi disputa non eccelle. <br><sup>05</sup> Chi è sapiente non ha vaste nozioni, <br><sup>06</sup> chi ha vaste nozioni non è sapiente. <br><sup>07</sup> Il santo non accumula, <br><sup>08</sup> più ha fatto per gli altri <br><sup>09</sup> più possiede, <br><sup>10</sup> più ha dato agli altri <br><sup>11</sup> più abbonda. <br><sup>12</sup> La Via del Cielo è di avvantaggiare <br><sup>13</sup> e di non danneggiare, <br><sup>14</sup> la Via del santo è di fare e di non contendere.</p>

</div>

<script type="text/javascript">
var custom = function () {
document.body.style.backgroundImage = "url('Taobg.jpg')";
document.getElementById("logo").src = "Taokk.png";
document.getElementById("titolo").innerHTML="TAO";
}
</script>

</body>
</html>
