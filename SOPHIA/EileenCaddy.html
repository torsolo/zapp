<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../pills.css" />
<script type="text/javascript" src="../pills.js"></script>
<title>ZAPP</title>
</head>

<body>

<div id="dbase" class="buio">

<p>A poco a poco, con naturalezza, ciò che è bene per noi fluisce nella nostra direzione, proprio come un ruscello che scorre naturalmente nel suo letto. Il ruscello non sembra aver fretta, o essere ansioso riguardo alla sua destinazione finale, sia essa un fiume, un lago, o un oceano. Talvolta ci permettiamo di dimenticare che Dio è la nostra fonte di approvvigionamento; ma quando ci rilassiamo e fluiamo con la vita come quietamente fa il ruscello, scopriamo di non provare più ansia riguardo alla meta, giacché ci rendiamo conto che Dio ci fornirà tutto ciò di cui abbiamo bisogno.</p><hr>
<p>Abbandona ogni impressione d'essere legato al tempo: fluisci con esso e sarai al posto giusto al momento giusto, per fare la cosa giusta. Non rimandare nulla solo perchè ti sembra difficile. Sappi che io ti darò l'energia e la saggezza necessarie per compiere ogni cosa nello spirito giusto e con gioia. C'è tempo per tutto quando sei in armonia con me. Allineati con me ora. </p><hr>
<p>Accogli questo giorno con gioia, infondi gioia in ogni attività di oggi. E' un giorno nuovo, un giorno splendido, benedetto da me. Non guardare nè al passato, nè al futuro, ma godi pienamente di questa giornata e fluisci con essa. Non opporre resistenza al mutamento, cresci e sboccia rivelando i molti doni e talenti cha hai in te. </p><hr>
<p>Amatemi e mettetemi al primo posto in ogni cosa. non potete conoscermi, cammonare lungo le mie strade e fare la mia volontà se non mi amate. E non potete amarmi se non vi amate l'un l'altro. Molte anime parlano del loro amore per me e tuttavia non sanno neppure cosa significhi amare sè stessi e amare i propri compagni umani. </p><hr>
<p>Amatevi l'un l'altro, io posso dirvelo, ma sta a voi farlo. Voi amate quando vi interessate dei vostri simili, cercando di capire secondo quale logica si comportano. L'amore annienta tutte le barriere e mantiene un flusso uniforme di amore fra tutti voi, senza alti e bassi, senza simpatie e antipatie.</p><hr>
<p>Andate avanti puntando verso l'alto, sempre cercando mete più elevate. La vita è movimento, cambiamento, crescita. Nessun'anima può restare per sempre nello stesso stato, la natura non è statica perché cambia e si espande in continuazione, crescendo attraverso varie fasi: la ghianda si fa quercia possente, il bulbo cresce producendo bellissimi fiori e il chicco di grano fornisce la farina.</p><hr>
<p>Apriti al flusso interiore dell'amore divino, dell'amore universale. Apri la porta del cuore e non permettere ad alcunché di interrompere questo flusso. Tieni questa porta spalancata, in modo che luce e amore possano fluire liberamente dentro e attraverso di te e la forza vitale sia sempre manifesta in te.</p><hr>
<p>Benedetto è colui che ha il cuore traboccante d'amore e di gratitudine, che rende grazie per ogni dono buono e perfetto e che ne riconosce in me la fonte e il donatore, come mio canale nel quale e attraverso il quale io opero. Il modo migliore per portare nella tua vita l'amore e la prosperità è benedire ogni cosa e rendere grazie per ciò che di più ti viene dato, non dando nulla per scontato o pensando di averne diritto.</p><hr>
<p>C'è sempre qualcosa di nuovo e di emozionante da imparare e da fare: vivi in stato d'attesa, mantenendoti in tal modo pronto e giovane. Quando la mente invecchia e impigrisce, la vita perde vivacità e mordente. Mantieni sveglia la mente e non potrai invecchiare. La fontana della giovinezza è nella tua coscienza e la gioia di vivere è l'elesir della vita.</p><hr>
<p>C'è un tempo per ogni cosa. Puoi cercare di impedire che avvengano i mutamenti perchè ti senti al sicuro e al riparo lì dove sei, e preferiresti rimanere entro i confini di ciò che conosci piuttosto che muovere un passo nell'ignoto. Ma entro quei confini soffocherai e morirai. Quindi cambia, continua a cambiare: Io sono con te, sempre. </p><hr>
<p>Ci sono molti sentieri, ma conducono ad un'unica meta. C'è sempre una via facile ed una difficile per arrivare a destinazione, la strada diretta o quella tortuosa che conducono alle grandi arterie o alle vie secondarie. Tocca ad ogni individuo scegliere. </p><hr>
<p>Comincia ogni giornata meditando quietamente. Rilassa i pensieri irrequieti, elimina le barriere del dubbio, delle preoccupazioni, dell'ansia, perchè possono bloccare il contatto diretto con Me. LasciaMi lavorare dentro e attraverso di te e sappi che con Me tutto è possibile. PermettiMi di restaurare in te la fiducia, la fede, la convinzione e il coraggio. Non temere nulla, non avere né dubbi né paure. </p><hr>
<p>Davvero l'amore trasforma e trasmuta come nessun'altra cosa, perchè è la più grande delle energie, è il massimo potere di unificazione dell'Universo. Sarà l'amore a saldarvi l'uno all'altro, sarà l'amore a fare di voi un tutt'uno, l'amore che vincerà ogni difficoltà e qualsiasi cosa possa separarvi e dividervi. </p><hr>
<p>Diventa consapevole di me e della mia divina presenza. Invitami a condividere con te tutto ciò che è tuo,prendi il tempo di passeggiare e parlare con mee di ascoltare la mia silenziosa voce interiore. Vieni più vicino, sempre più vicino, senti l'unità,la meraviglia d'essere in pace perfetta, profonda, interioregiacchè sei conscio d'essere uno con me. </p><hr>
<p>Ecco quanto accade col Nuovo, ora. Così come la primavera è arrivata,l'inverno, il vecchio, se n'è andato. Ma alcuni di voi non l'hanno ancora capitoappieno, o non l'hanno accettato. E finchè non lo accetterete i vostri occhi nonsi apriranno alla meraviglia di tutto ciò. </p><hr>
<p>Eleva la tua conoscienza e realizza d'essere senza età, giovane come il tempo e vecchio come l'eternità. Se vivi pienamente e meravigliosamente nel QUI e ORA, eternamente presente, sei sempre giovane come il presente. Costantemente rinasci in spirito e in verità: in questa vita spirituale, non puoi rimanere statico. </p><hr>
<p>Entra nel silenzio, senti la pace e la serenità che scendono su di te senza che te ne accorga. In questo stato di pace perfetta, chiedi e ricevi la Mia benedizione. Poi vai, prosegui, animato dalla fede e dalla fiducia assoluta, fai ciò che va fatto e sappi che io sarò con te lungo tutto il cammino, e che tutto andrà per il meglio. Più è grande il tuo compito, più grande è la fede ed il bisogno della Mia benedizione. Impara a farMi entrare in ogni aspetto della tua vita, in modo che tutto sia benedetto da Me. Non sono forse in ognuno di voi? Siine sempre consapevole, in ogni momento. </p><hr>
<p>Ero consapevole di uno strano fremito nell'atmosfera, quasi come un cuore pulsante. Udii queste parole: "E' il battito universale: assumine il ritmo e diventa uno con tutta la vita." </p><hr>
<p>Fintantochè vi compiacete di voi stessi e siete soddisfatti di voi, finchè siete pieni di autocommiserazione, di egoismo e vi preoccupate per voi stessi, vi costuite intorno una corrazza che mette a dura prova ciò che è dentro di voi e che non riesce ad uscir fuori per esprimersi. Mantenete la vostra mente ferma su di me ed esprimetemi in tutto ciò che fate, dite o pensate. Fluite in ciò che è nuovo con gioia perfetta, in armonia e libertà. </p><hr>
<p>Fluisci, fluisci con tutto ciò che si presenta, fluisci con la vita, senza tensione, senza opporre resistenza. Sei simile ad un fiore nel giardino della vita: lasciati semplicemente sbocciare, con assoluta naturalezza, pian piano, e rivela la piena bellezza, la meraviglia che è in te. Consentendo al tuo vero sé di venire alla luce, contribuisci ad elevare le vibrazioni intorno a te: nel momento in cui ogni individuo consente al Cristo interiore di riflettersi al di fuori, la trasformazione si realizza. Permetti al tuo sé di trasformarsi, e rendi grazie in eterno perché questo avviene.</p><hr>
<p>Goditi ogni attimo della vita, perché la gioia dell'Amato colma le anime e ci benedice con il riconoscere il giusto valore al dono stesso della vita. Scopri la gioia nel tuo lavoro, nei momenti di quiete e nel tempo libero, nei momenti che trascorriamo insieme. La gioia ci colma di forza e ci consente di fare quanto va fatto con entusiasmo e ottimismo. La gioia guarda al di là delle apparenze, al meglio in ogni esperienza e in ogni risultato.</p><hr>
<p>Il cambiamento è continuo, non opporti a lui, ma accettalo e fluisci con esso. Può non essere comodo, quindi sforzati di accettare qualche piccola scomodità affinchè il nuovo possa gloriosamente evolversi in te e attraverso di te, trasformandoti in un essere nuovo, colmo di luce, di amore e di ispirazione.</p><hr>
<p>Il dare è una benedizione ancora maggiore del ricevere, e allora dai, dai e continua a dare senza mai calcolare quanto ti costa. Quando imparerai a dare senza pensare a te o a quanto te ne verrà in tasca, allora riceverai mille volte tanto: questa è la legge. La vita non è a senso unico: è un costante dare e ricevere. </p><hr>
<p>Il mio amore è ovunque: non c'è nessun luogo ove il mio amore non sia presente. Il mio amore è proprio nel centro del tuo essere e s'irradia verso l'esterno su tutto ciò con cui entri in contatto. Il mio amore è la vera essenza di ogni singola persona. Se ti trovi in situazioni disarmoniche, io sono qui per armonizzare i tuoi pensieri ed i pensieri degli altri. Quando hai a che fare con l'indecisione, io sono con te per guidarti e dirigerti: farò in modo che la strada sia in piano.</p><hr>
<p>Il mio amore illimitato, la mia illimitata verità,la mia illimitata saggezza non hanno nè inizio nè fine,ma vanno da un'eternità all'altra. Sii consapevole di questo fatto, accettalo, assimilalo,fino a farlo diventare parte di te. E' la vita, vita ancora più abbondante. Il cielo stesso ti appartiene, perchè tutto ciò che ho è tuoe tu sei mio ... perchè siamo uno, ora e per sempre. Per ogni cosa rendi grazie in eterno.</p><hr>
<p>Il mio amore per voi, va da un'eternità all'altra, si libra al di sopra di ogni autocritica, di ogni autocondanna, sa che siete fatti a mia immagine e somiglianza e vede la perfezione interiore. Siate semplicemente ciò che io sono, vivete la mia vita; sapendo che io sono dentro di voi, sentitevi al sicuro nel mio amore. Il mio amore fluisce attraverso di voi come una linfa vitale, portando alla luce ciò che vi è di meglio in voi, svelando i vostri doni ed i vostri talenti, rendendo la vostra fede forte e incrollabile, rivelando la vostra completezza. </p><hr>
<p>Il mio amore per voi, va da un'eternità all'altra, si libra al di sopra di ogni autocritica, di ogni autocondanna, sa che siete fatti a mia immagine e somiglianza e vede la perfezione interiore. Siate semplicemente ciò che io sono, vivete la mia vita; sapendo che io sono dentro di voi, sentitevi al sicuro nel mio amore. Il mio amore fluisce attraverso di voi come una linfa vitale, portando alla luce ciò che vi è di meglio in voi, svelando i vostri doni ed i vostri talenti, rendendo la vostra fede forte e incrollabile, rivelando la vostra completezza. </p><hr>
<p>Il modo in cui cominci la giornata è così importante ... Fai che nel tuo cuore ci sia un canto di lode e di gratitudine e la consapevolezza del mio Amore e della mia abbondanza senza limiti. Consapevolizza che c'è un tempo per ogni cosa che deve essere compiuta e che dipende da te come impiegare questo tempo. Lascia che sia io a guidarti per tutto il giorno, rimetti ogni cosa nelle mie mani: te stesso, il tuo lavoro, le tue vicende, i tuoi interessi, le tue attività e lascia che io lavori attraverso di te.</p><hr>
<p>Il sono il tuo tutto in ogni cosa; ti porgo le chiavi dei miei scrigni colmi di ogni bene dell'universo. Tutto ciò che ho è tuo. Le mie ricchezze sono incommensurabili ed illimitate, io sono la fonte della tua prosperità, la tua coppa della vita trabocca. Sii sempre consapevole della mia illimitata abbondanza e attirala a te. Supera ogni sensazione di mancanza e non consentire che qualcosa ti causi ansia. </p><hr>
<p>Il tuo essere è consapevole del travaglio che la Terra sta vivendo. Il tuo essere vive il medesimo travaglio dal quale non puoi dissociarti perchè non c'è separazione. Consenti all'amore, balsamo che guarisce, di scorrere attraverso di te. Dio è amore e Dio è in ognuno di noi. </p><hr>
<p>Inoltrati in nuovi regni, spezza tutti i vecchi modelli, qualsiasi cosa ti costringa e ostacoli la tua crescita e la tua espansione. La vita infinita non può essere circoscritta all'interno di un concetto ristretto, e l'amore infinito non può venir confinato in una sola relazione. </p><hr>
<p>Io sono amore. Io sono luce, io sono Pace. Io sono abbondanza illimitata. Sappi che dove sono Io sei tu, perché siamo uno e perché nel profondo del tuo cuore ci sono amore, luce, pace e abbondanza. Soffermati su queste parole: amore, luce, pace e abbondanza, finché le incarnerai e saranno parte di te, e verrà trasformato ciò che ancora non è elevato.</p><hr>
<p>Io sono ciò che sono. La Mia vita riempie ogni essere, la Mia luce riempie la tua mente, il Mio amore riempie il tuo cuore. Tutto è uno, tutto è unità.</p><hr>
<p>Io sono la vita, Io sono dentro di te, Io vivo, Mi evolvo in te, dove è il Mio essere. Io sono infinito, tu sei uno con Me sei uno con tutta la vita.</p><hr>
<p>Io sono l'amore, io sono la vita, io sono l'unità, io sono la perfezione in ogni cosa. Più tu emani l'amore nel mondo che ti circonda, più riceverai amore. L'amore può cambiare interamente il tuo punto di vista sulla vita, l'amore può persino cambiare le sembianze di una persona e persino il più brutto diventa bello quando il cuore è colmo d'amore </p><hr>
<p>Io sono ovunque tu siaperchè sono il tuo vero centro:quando ne sei cosciente costantemente, sei al riparo, al sicuro e senza timore. Quando fai un passo nell'ignoto, in luoghi e situazioni estranee e non familiari,non sei mai solo. io sono qui, a guidartie a dirigerti,raddrizzando le vie tortuosee spianando il terreno accidentato.</p><hr>
<p>Irradia amore, amore e ancora amore. Quando l'amore viene liberato nel mondo si avvia una meravigliosa guarigione perché esso è come un balsamo su una ferita, che la guarisce ricongiungendone i lembi.</p><hr>
<p>L’amore non dovrebbe mai venire aperto o chiuso come un rubinetto. Quando ami, fallo con tutto il cuore e non aver mai paura di dimostrarlo. L'amore non può essere nascosto, e qui perché tutti lo vedano e lo condividano. Consenti all'amore divino che è in te di fluire libero, perché l'amore attira amore: mantieni il cuore aperto e ama, ama, ama.</p><hr>
<p>La chiave è sempre l'amore: devi imparare ad amare ciò che stai facendo, amare coloro che ti stanno accanto, amare il posto in cui vivi, amare ciò che ti circonda, amare anche l'aria che respiri e persino la terra sulla quale cammini. Ama ogni cosa su cui posi lo sguardo, ama tutto, e sii coscente d'essere uno con tutto il creato. Io sono in ogni cosa, in ognuno. Io sono ciò che sono. Noi siamo uno.</p><hr>
<p>La fede è vuota senza le opere. Vivi e dimostra la tua fede, sicchè tutti possano vedere cos'è davvero importante per te, quanto rinforza quando la metti in pratica: dapprima in determinate circostanze e poi, a poco a poco, in ogni aspetto della tua vita. </p><hr>
<p>La fede senza l'azione è morta. La vita senza l'amore è come un deserto senz'acqua: arida, secca, incapace di produrre alcunché di vivo. Quindi mantieni aperto il cuore perché l'amore fluisca, qualsiasi cosa avvenga. Che la tua vita sia vitale, foriera di altra vita, e di altra vita ancora.</p><hr>
<p>La felicità viene da dentro di te: abbi fiducia nella divinità interiore, cammina e parla con Me, Dio dentro di te; impara ad ascoltare la voce interiore, la voce profonda. In unità con Me puoi fare tutto. Sii cosciente e consapevole di questo, e procedi con fede.</p><hr>
<p>La gioia non ha limiti di età, né è confinata in un gruppo. E' condivisa da bambini, giovani e uomini maturi. La gioia è importante per il tuo benessere spirituale, e tu hai bisogno di esprimerla. </p><hr>
<p>La gioia profonda piò essere vissuta nella quiete della preghiera. La grande gioia può essere espressa in una canzone, nelle parole. Tutto il tuo essere può danzare gioioso: basta un sorriso per parlare della gioia e gli stranieri possono condividerla anche se non parlano la tua lingua.</p><hr>
<p>La mia divina legge dell'unità lavora dentro di te liberandoti di tutte le negatività, superando ogni ostacolo ed ogni minaccia, colmandoti di vita, di energia, rinnovandoti e rinforzandoti. Io sono la saggezza. Io ti guido e ti dirigo in ogni tua azione. Resta costantemente consapevole di Me, la tua divinità. </p><hr>
<p>La tua mente, il tuo corpo ed il tuo spiritovengono di nuovo rianimatiquando sei consapevole della Mia presenza dentro di te. Io sono la tua fonte, la fonte di ogni forma di vita,di ogni cosa creata. Io sono luce, Io sono amore,Io sono dentro di te.</p><hr>
<p>L'amore comincia dentro ad ogni individuo, dentro ad ognuno di voi e cresce come un seme per poi erompere all'improvviso, rivelando grande bellezza e completezza. Ecco ciò che sta accadendo; siine cosciente in ogni istante e non permettere che qualcosa, dentro di te, opponga resistenza. Non scordare mai di rendere grazie per essere usato in questo modo. Lasciati andare, rilassati e permettimi di servirmi di te. Ora. </p><hr>
<p>L'amore divino non cambia mai, non essendo influenzato da condizioni, situazioni o circostanze. Non è una banderuola, ma è sempre uguale: ieri, oggi e per sempre. Parlare dell'amore non serve a nulla: va sperimentato, dimostrato, espresso nella vita. L'amore muore senza l'azione. L'amore divino non conosce discriminazioni nè separazioni, esso include ogni cosa, avvolge tutti. Così è l'amore divino: Agapè </p><hr>
<p>L'amore non dovrebbe mai venire aperto o chiuso come un rubinetto. Quando ami, fallo con tutto il cuore e non aver mai paura di dimostrarlo. L'amore non può essere nascosto, è qui perchè tutti lo vedano e lo condividano. Consenti all'amore divino che è in te di fluire libero, perchè l'amore attira l'amore: mantieni il tuo cuore aperto e ... ama, ama, ama! </p><hr>
<p>Le porte si spalancheranno davanti a voi una dopo l'altra, e nulla potrà frapporsi. Molti e diversi aspetti dell'opera si riveleranno e si svilupperanno contemporaneamente, molti e diversi aspetti del disegno si sveleranno, ed ognuno di voi avrà il suo ruolo in esso. MetteteMi al primo posto in ogni cosa, e nulla andrà storto. Vivete in un'epoca elettrizzante, e qualsiasi, cosa può accadere in qualsiasi momento. Aspettatevi un miracolo dopo l'altro e guardateli accadere, e rendete grazie a Me in eterno.</p><hr>
<p>L'essenziale è invisibile agli occhi dice la volpe al Piccolo Principe e, vero o sbagliato che sia, la frase mi riporta ai nostri giorni, al nostro tempo. Un tempo in cui la soddisfazione è nell'Avere piuttosto che nell'Essere. E, confesso, che c'è un che di grottesco mentre prendo atto del fatto che il periodo prenatalizio è quello in cui si litiga di più, soprattutto tra parenti (statistiche alla mano!), è il periodo in cui sembra ci si senta più costretti in un ruolo piuttosto che sentirsi gioiosi per quanto lo spirito natalizio possa indurre. Mi piace pensare che nel trascorrere degli anni aumenti la Consapevolezza, quella vera, quella che ci permette di vederci per quello che siamo. Questa è la meditazione che ho "pescato" per oggi:"Apriti al flusso interiore dell'amore divino,dell'amore universale. Apri la porta del cuore e non permettere ad alcunchèdi interrompere questo flusso. Tieni sempre la porta spalancata,in modo che la luce ed amore possano fluireliberamente dentro e attraverso di tee la forza vitale sia sempre manifesta in te."</p><hr>
<p>L'uomo è come pensa. Cerca di vedere il meglio in ogni situazione e non pensare che il tuo risentimento o la tua infelicità per aver ricevuto un cattivo o iniquo trattamento siano giustificati: questo atteggiamento non contribuisce nè al benessere nè alla pace mentale. Trasforma in positivo ogni pensiero ed emozione negativa semplicemente rifiutandoti di accettare qualsiasi negatività. Sappi che io sono in ogni cosa ed in ogni situazione, mantieni la mente ferma in me.</p><hr>
<p>Medita nel silenzio e scopri l'energia interiore; meditare è conoscere la forza del silenzio. In molti modi la natura rivela il potere del silenzio: un fiore che sboccia lo fa in silenzio, il miracolo del crepuscolo e lo splendore dell'alba non sono preceduti da alcun rumore, la luna e le stelle non si fanno annunciare dalla fanfara. Ogni creazione poggia sulla legge silente, impercettibile, infallibile. Restate in silenzio e sappiate che l'"Io sono", dentro di voi, è Dio.</p><hr>
<p>Mi venne mostrata una grande conchiglia bivalve. La vidi aprirsi molto lentamente e notai che, appena qualcosa le si avvicinava, essa si richiudeva subito, ed ogni volta le era più difficile restare aperta. Udii queste parole: "Manieni il tuo cuore spalancato in modo che l'amore possa continuamente fluire in esso e attraverso esso irrorare sempre di più il mondo." </p><hr>
<p>Mi venne mostrato quello che pareva un vulcano in eruzione; la lava scivolava giù da ogni lato esembrava invadere tutto. Udi queste parole:"Fate che la vostra vita sia una eruzione di gioia purae semplice, e che l'amore ne defluisca liberamente,raggiungendo tutti e tutto trasformando ogni cosa."</p><hr>
<p>Nel silenzio sento d'essere uno con l'amato. Mi viene dato tutto ciò di cui ho bisogno: la forza, la comprensione, la saggezza, l'amore abbondantemente e illimitatamente. Elevo il cuore profondamente grato per ogni cosa e avendo preso la decisione di andare avanti animato dalla fede, so che ce la farò. L'amato è sempre con me, è sempre in me. </p><hr>
<p>Nel silenzio siamo consapevoli del battito del nostro cuore: è Vita, Vita ancor più abbondante. La vita è Dio e Dio è tutto: ogni cosa creata, la vastità dell'Universo, persino il più piccolo degli atomi. La vita è in ogni cosa, perchè Dio sono in ogni cosa e non c'è nulla in cui non vi sia Dio. Appena espandiamo la nostra coscienza, siamo consapevoli dell'unità di ogni forma di vita, siamo consapevoli d'essere quest'unità. Il nostro cuore batte all'unisono con questa unità, unità, unità, unità. </p><hr>
<p>Nella quiete, penetra nel luogo segreto all'interno del tuo essere: qui sei in pace e ... ascolta. Senti il calore dell'amore sgorgare in te, odi le parole "amatevi l'un l'altro". Da la precedenza a ciò che è prioritario, dopodichè, tutto il resto, ti sarà dato in sovrappiù. Quieto e fiducioso attendi, sappi che tutto va per il meglio e funziona in modo perfetto. </p><hr>
<p>Noi siamo un tutt'uno, la Terra è uno, ci fondiamo nell'unitarietà di tutto il creato. Io sono ciò che sono. La nostra vita è una con Dio. Noi siamo uno. I nostri cuori battono al ritmo dell'unità, siamo in sintonia con la vita intera, siamo in sintonia con l'infinito. </p><hr>
<p>Non nascondere la tua luce, il tuo amore, la tua gioia: consenti a queste tue molteplici sfaccettature di risplendere, dai il tuo contributo per fare di questo mondo un posto migliore e per portare il Regno dei Cieli quaggiù in Terra. Perchè non cominciare ora? La felicità non è qualcosa da ricavare dalla vita, ma la naturale conseguenza del dare alla vita il meglio di te.</p><hr>
<p>Non puoi avere la prova di nulla se non lo sperimenti; devi muovere un passo nella fede e fare ciò che apparentemente è impossibilie. Devi imparare a vivere al di là di te stesso, al di là dei tuoi limiti, per avere la prova che con me, tutto diventa possibile. Vivere nei confini del tuo piccolo ego, con la paura di uscire dalle tue frontiere, con il timore di mettere alla prova la vita, non ti condurrà a nulla e non riuscirai a vedere la mia mano in ogni cosa. Non temere alcunchè; sappi che sono sempre con te, a guidare e dirigire ogni tuo passo. Aspettati un miracolo dopo l'altro e guardali accadere, guarda il nuovo cielo e la nuova terra manifestarsi appena impari a vivere la vita e a farla funzionare. </p><hr>
<p>Non si deve essere straordinari o disporre di risorse illimitate per essere d'aiuto a qualcuno. Quel che abbiamo, per quanto modesto sia, può essere un dono per quacun'altro. Dona il tuo sorriso a chi è triste, dona una parola gentile a chi è arrabbiato, dona un abbraccio a chi ha freddo nell'anima, condividi il tuo sangue con chi ha bisogno di vita, condividi il tuo pane con chi non ne ha, sorreggi chi stenta a trovare la strada, dona un tuo ricordo a chi è malato di nostalgia ... ... il tuo "prossimo" è solo ad un palmo dal tuo cuore. E se non riesci a vederlo, prova a chiudere gli occhi e cerca il bambino che sei stato, lasciati condurre per mano da lui. Buone Feste!</p><hr>
<p>Non si può mai sapere se una cosa è possibile finchè non si prova a farla: la fase essenziale di ogni progetto è decidere di andare avanti. Scelgo di portare avanti qualsiasi cosa vada realizzata nella mia vita sostenuto dalla fede. So che nulla è impossibile quando l'Amato mi guida e mi dirige, giacchè Egli sa ciò che è bene per me. </p><hr>
<p>Non ti fermi mai ad ascoltare, a contare quanti suoni diversi puoi udire? Questo ti renderà più sensibile, più pronto, più consapevole. Dopo averci provato, essendo diventato molto più cosciente della vita che ti circonda, perché non ascoltare quei suoni interiori ed intangibili che possono essere uditi solo in perfetto silenzio, il silenzio che trasmette la comprensione quando ti armonizzi con le cose dello spirito, quelle che davvero hanno importanza nella vita?</p><hr>
<p>Ormai sai che quando le cose cominciano ad accaderesi susseguono a grande velocità e tutto si sistemaperfettamente: ma il tempismo dev'essere perfetto. Quando l'inverno viene e ti circonda,ti sembra non debba finire mai. Ma prima ancora che tu te ne accorga,la primavera comincia ad intrufolarsi senza dare nell'occhio:le giornate si allungano e la forza vitale sgorga,prorompe ovunque intorno a te. Prima che tu te ne renda conto, l'inverno se n'è andatoe la primavera è con te, in tutto il suo splendore.</p><hr>
<p>Osserva la meraviglia della natura e rendi grazie in eterno per questo Nella natura puoi vedermi: nella crescita di un albero, nel colore di un fiore, nel profumo d'una rosa. Io sono i ogni cosa: siine consapevole. Nella bellezza, nella forma d'una pietra, in un minuscolo granello di sabbia, nella maestà delle montagne, Io sono. Fluisci al ritmo della natura, fonditi in tutto quello che ci circonda. </p><hr>
<p>Pace, serenità e tranquillità sono dentro di te: non cercarle al di fuori. Adesso è il momento di scoprirle, non domani o quando le cose vanno bene. Non ha importanza ciò che accade intorno a te: tu puoi affermare ed incarnare la pace perfetta, la serenità e la tranquillità, e così facendo puoi davvero essere di aiuto in ogni situazione: puoi vedere ciò che accade nella prospettiva giusta e nulla e nessuno viene travisato o distorto. Sostituisci tutti i pensieri negativi con pensieri positivi e d'amore, e continua per la tua strada con gioia: Io sono con te.</p><hr>
<p>Passo dopo passo avanzi e ti elevi, colmo di pace, di quiete e di serenità, realizzando che tutto è nelle mie mani, sicchè non c'è nulla di cui tu debba preoccuparti. Siate come i bambini piccoli, liberi e gioiosi e la vita sarà per voi una fonte inestinguibile di delizia, un vero paese delle meraviglie con qualcosa di nuovo e di emozionante dietro ogni angolo. </p><hr>
<p>Pensa alla gioia dei primi bucaneve, dei crochi che preannunciano la primavera: pensa che perderesti, se non riconoscessi il valore di questi segni! Apri gli occhi e non perderti niente di quanto avviene in quest'epoca: può sembrarti che non accada nulla, ma ti dico che un'infinità di eventi sono qui, pronti sul piano eterico, aspettando semplicemente d'essere chiamati a manifestarsi sul piano fisico perché tutti possano vederli.</p><hr>
<p>Pensate il tutto, siate il tutto, manifestate la completezza nella vostra vita. Per essere creature complete dovete conoscere voi stessi: sapere chi siete, dove state andando e cosa state facendo, poi continuate fiduciosi e vivete una vita piena, splendida, completa. Non dubitate mai di voi, della vostra capacità d'essere completi: perché a seconda di come pensate, causate gli eventi. Causate solo il meglio: unità, completezza, amore.</p><hr>
<p>Permetti al cuore ed alla mente di riposare in Me. Soffermati sulla bellezza e sulle meraviglie della vita. Vai in giro con gli occhi ben aperti e riconosci ilvalore della bellezza che ti circonda. Non essere sopraffatto dalla preoccupazione per testesso, perchè in tal modo ti perdi tutto quanto vi è dimeraviglioso nella vita. Vivi giorno per giorno e riconosci fino in fondo ilvalore del giorno in cui vivi; ogni istante sia colmo diamore e gratitudine.</p><hr>
<p>Più siete vuoti e più è facile per Me colmarvi di Me, del Mio amore, della Mia luce, della Mia vita, fino a che il vostro essere sia stracolmo di Me e cominciate a capire il significato della nostra unità. Allora posso davvero lavorare in voi e attraverso di voi, per far sì che si manifestino le Mie meraviglie e la mia gloria.</p><hr>
<p>Prendi la giornata come viene, dedicandoti ogni giorno al servizio dell'umanità. Scendi nel profondo, in silenzio ad ascoltare la voce interiore. Non cercare risposte all'esterno, ma sempre dentro di te perchè ogni cosa è dentro, tutto ciò di cui hai bisogno è proprio dentro di te. </p><hr>
<p>Prenditi il tempo di rimanere in silenzio e ascolta tutti i suoni meravigliosi che ti circondano, godine appieno, e rendi grazie costantemente per avere orecchi per intendere. Quante volte, nel corso della giornata, ti soffermi ad ascoltare tutti questi suoni interiori ed esteriori?</p><hr>
<p>Presi coscienza del chiasso intorno a me, ma poi il rumore cessò sostituito da una grande quiete. Nel silenzio potevo sentire come un indistinto ticchettio di orologio. Ascoltai con molta attenzione e nel frattempo il suono divenne sempre più chiaro e più forte. Udii queste parole: "Io sono sempre qui, ma a meno che tu non prenda coscienza di me e della mia divina presenza non potrai udire la mia voce. Calma, quindi, quanto è all'esterno per udire quanto è all'interno."</p><hr>
<p>Puoi essere rienergizzato, rinnovato, ristorato dalle possenti energie vitali che fluiscono attraverso di te dalla sommità del capo fino alla pianta dei piedi. Sii consapevole di essere uno con la Fonte di tutta la vita, di tutto il creato, uno con Me. Rendi grazie in eterno per questa meravigliosa realizzazione dell'unità. Avanza in questo giorno (ed in quelli futuri) nella gioia e nell'unità.</p><hr>
<p>Puoi ricevere l'insegnamento delle verità spirituali, ma soltanto se le sperimenti, soltanto se le metti in pratica e le dimostri mediante il tuo modo di vivere esse diventano per te realtà e sono vive, si evolvono ed hanno in te la loro essenza. Devi fare il tuo lavoro, pensare autonomamente, vivere la tua vita, risolvere le cose e modo tuo, camminare con le tue gambe: non aspettarti che qualcun altro lo faccia al posto tuo. </p><hr>
<p>Puoi sempre trovare qualcosa per cui rendere grazie: e non appena lo farai, enumerando quante benedizioni hai ricevuto, queste aumenteranno ancora; allora ti renderai conto di quale potenza ti ha benedetto e di quanto davvero tu sia stato colmato di tutte le ricchezze del mondo, perché tutti i tuoi doni buoni e perfetti provengono da Dio. Riceverai secondo quanto dai: questa è la legge.</p><hr>
<p>Puoi trascendere la negatività quando ti rendi conto che il solo potere su di te è dovuto al fatto che ci credi. Quando sperimenti la verità su di te, allora sarai libero. Rendi continuamente grazie per la consapevolezza della verità e segui questa strada. </p><hr>
<p>Qualsiasi cosa vada male, qualsiasi problema tu debba affrontare, comunque sembrino andare le cose, abbi fiducia in Me, nella mia presenza e nel mio potere. Sappi che Io sono sempre con te, pronto a guidarti e proteggerti. Sappi che sei uno con Me, accettalo: il solo a saperlo, il solo accettarlo, porta grande gioia e grande felicità.</p><hr>
<p>Quando darete il vero valore ai vostri giorni eli colmerete di amore,allora conoscerete il vero significato della vita,perchè la vita è amoree l'amore è vita,ed io sono amore e vita, tutto in uno. L'amore è l'uno e il tutto. Quando amate davvero voi siete tutto,voi siete uno con la vita.</p><hr>
<p>Quando respiri l'alito della vita, tu inspiri; ma non puoi trattenere a lungo il respiro senza espirare. Il dare e il ricevere sono una sola cosa a doppia direzione, senza la quale non esisterebbe la vita. Apri il cuore e da tutto ciò che puoi di quanto è stato dato a te. Da' il tuo amore, la tua saggezza, la tua comprensione. Da' le cose tangibili come quelle intangibili che ti appartengono. Da' con tutto il cuore e con gioia senza pensare a te.</p><hr>
<p>Quando sei proffatto da pensieri di paura e di depressione, sappi che Io sono con te, a proteggerti e a riportarti alla calma. Ogni paura scomparirà e sarai colmo di pace. Il mio amore è sempre con te, sentiti al sicuro in esso e vai avanti calmo e fiducioso sapendo che il mio amore è continuamente al lavoro dentro e attraverso di te. </p><hr>
<p>Quando siete perfettamente in sintonia con Me sapete cos'è la vera libertà, e siete colmi di gioia e di felicità. Allora potete vederMi in tutti i vostri compagni umani, scintilla divina in ogni cosa. Guardate con occhi capaci di vedere, udite con orecchie capaci di intendere e rendete grazie in eterno. </p><hr>
<p>Quando ti alzi, puoi decidere tu come andrà la giornata. Svegliati con la gioia nel cuore con un canto di lode e di ringraziamento sulle labbra e sappi che Io sono con te e che tutto va ottimamente. Fai che questa, sia la giornata perfetta. Vedrai come tutto sarà diverso per te quando riuscirai a cominciare la giornata guardando ogni cosa, per tutto il giorno, attraverso un paio di occhiali con le lenti rosa! </p><hr>
<p>Quando un bambino inizia a camminare, ci vogliono parecchi passi esitanti perchè possa incominciare a sentirsi sicuro. Quando la sua fiducia aumenta, la sua andatura diviene più stabile finchè riuscirà a camminare senza incespicare. Poi impara a correre, a saltare, ma sempre tappa dopo tappa. Così è per la fede: va costruita gradualmente, non viene tutta in una volta. Sii paziente e non mollare ... </p><hr>
<p>Quando un ruscello scorre, molti altri confluiscono in esso, ed insieme agli acquazzoni contribuiscono a nutrirlo. Così è per noi: Dio continuamente ci fornisce la saggezza per scoprire nuovi canali perchè il bene sia sempre più presente nelle nostre vite. Oggi rendo grazie perchè fluisco pian piano all'unisono con la vita, ed ogni mio bene viene a me in sovrabbondanza.</p><hr>
<p>Quante volte vi ho detto di vivere la vita e non di parlarne soltanto! Oggi, nel mondo, ci sono davvero troppi discorsi e non c'è abbastanza azione: ecco perchè è in questo stato. Voi siete coloro che devono vivere la vita mettendo in atto quanto vi sto dicendo; è un lavoro che tocca a voi e che nessun altro può fare al posto vostro. Possono darvi un bicchiere d'acqua, ma tocca a voi bere; possono darvi un piatto pieno di cibo, ma se volete nutrirvi dovete essere voi a mangiare.</p><hr>
<p>Questo giorno può essere il più bello, il più ispirante, ma dipende da te cosa farne. Perchè non cominci rendendo grazie, in modo da aprire il tuo cuore? Più sei colmo di gratitudine e più di apri a tutte le meraviglie che il giorno può offrirti. Amore, lode e gratitudine irrompono spalancando le porte e consentono alla luce di fluire all'interno, rivelando quanto c'è di meglio nella vita. </p><hr>
<p>Riconosci in ogni cosa un Mio dono, rendi grazie e benedici il cibo di cui ti nutri, il tetto che ti protegge, benedici ogni singolo membro di questa vasta famiglia che ho posto nel tuo cuore e vedi Me in ognuno.</p><hr>
<p>Riempi il cuore e la mente con la pace, l'amore, la serenità e la tranquillità. Fallo la sera, prima di andare a letto, come ultimo atto della giornata, e poi al mattino, come prima cosa, al risveglio. Quando avrai imparato a fare così, questo meraviglioso stato di coscienza entrerà a far parte della tua vita quotidiana. Per fare davvero bene qualcosa ci vuole pratica: sviluppa la volontà di praticare e continua ad esercitarti a vivere una vita pacifica e serena fino a raggiungere una padronanza tale che essa sarà parte di te. Comincia fin d'ora.</p><hr>
<p>Rifletti sulla parola "Adesso"; il segreto d'una vita gioiosa, armoniosa, soddisfacente si rivelerà ai tuoi occhi non appena accetterai il fatto che solo il presente esiste. L'"Adesso" è l'unico tempo esistente. Non soffermarti più sul passato e non andare in cerca di un qualche bene futuro. Risveglia la coscienza al meraviglioso PRESENTE, colmo di tutta la bontà divina e accettalo integralmente. </p><hr>
<p>Rilassati nel Mio amore e, a tua volta, inonda l'amore divino sul mondo che ti circonda. La prossima volta che ti capita di attendere qualcuno o qualcosa, pensa a queste parole, mettile in pratica, e stai a vedere: tutto lo stress e la tensione scompariranno e tu sarai in pace perfetta. Sii in pace perfetta, ora, e lascia che Mi serva di te.</p><hr>
<p>Riposati nel mio amore e sentine la forza, sentilo fluire libero in ogni cellula del tuo corpo portando con sè l'unità. Quando prendi coscenza di questa unità, tutto nella vita si sistema al posto giusto, in assoluta perfezione. </p><hr>
<p>Sei centrato nella mia pace, la pace che nulla può turbare. Sebbene di quando in quando tu possa imbatterti in circostanze che ti disturbano, che ti fanno sentire insicuro o che ti intimoriscono, resta centrato in me, nella mia presenza interiore e troverai tranquillità e pace. Io sono dentro di te, sono il centro chiaro e silente di pace perfetta. Sii consapecole di me in ogni momento, vedimi in tutto e in tutti. Io sono qui: guarda con occhi che vedono davvero, odi con orecchie che intendano davvero e costantemente rendi grazie per ogni cosa.</p><hr>
<p>Sei completamente libero di scegliere il tuo sentiero, quindi cercalo e seguilo, e alla fine raggiungerai la meta: la tua auto-realizzazione di Me, la divinità presente dentro di te.</p><hr>
<p>Senti la mia vita fluire e vibrare attraverso il tuo intero essere, rinnovandolo, ristorandolo, riunificandolo. Giacchè la mia luce riempe la tua mente, sii consapevole della chiarezza del modo di vedere che ti libera da ogni dubbio e da ogni confusione, dissipando le tenebre. Gicchè il mio amore ti riempe il cuore, l'amore fluisce attraverso di te, ricadendo su tutto ciò con cui entri in contatto. Tutto è uno, tutto è unità.</p><hr>
<p>Servi me e rinnova la tua forza. Ogni attimo di attesa può essere vissuto con la mente ferma in me, in stretta comunicazione con me. Eleva la tua coscienza e invece di sentirti frustrato perchè devi stare ad aspettare qualcosa o qualcuno, ringrazia per questo tempo e fanne buon uso, volgendoti verso di me, sintonizzandoti su di me, parlando con me e ascoltandomi. </p><hr>
<p>ServiteMi attraverso il vostro lavoro quotidiano, tutto ciò che fate, dite e pensate. Servite Me nelle piccole e grandi circostanze della vostra vita di ogni giorno, non lasciateMi in disparte in nessun caso e non dividete mai la vita in compartimenti stagni: realizzate invece che tutto è una vita unica, ed in tal modo vivrete pienamente. </p><hr>
<p>Siate completamente liberi e siate uno con Me, accettateMi come fonte di ogni vostro bene. Venite a Me con i cuori e le menti aperti, affinché Io possa colmarvi di pace, amore e illimitata abbondanza. Rendete grazie in eterno per ogni cosa, camminate lungo le Mie strade ogni giorno della vostra vita, fate la Mia volontà. Pace.</p><hr>
<p>Siate rinnovati, rinfrescati, ristorati nell'essere uno con Me. Quando vi soffermate su questa meravigliosa unitàcon Me, scoprite che tutte le piccole preoccupazioni,tutti i pensieri ansiosi scompaiono dalla vostra mente. Sappiate che Io sono all'interno dell'energia creativaed illimitata che dà forma all'universo e guida le stelle. Affrontate ogni minaccia senza timore, pienamenteconsci che esiste una sola energia e che ogni ostacolosvanirà nel nulla.</p><hr>
<p>Siate trasformati dal rinnovarsi delle vostre menti. Un serpente non può crescere senza mutare la vecchia pelle, né un pulcino può uscire dall'uovo senza romperlo per aprirlo, né può un bimbo nascere senza emergere dal grembo materno. Questi sono processi naturali, necessari perché i cambiamenti avvengano; passo dopo passo essi si realizzano, e nulla può fermarli. Se un pulcino non ha la forza di rompere il guscio muore.</p><hr>
<p>Sii consapevole di quanto siamo vicini, resta in silenzio e ascolta. Se sei continuamente irrequieto, sempre di corsa, ti dimentichi di ascoltare e poi ti chiedi perchè niente va per il verso giusto, perchè non ti senti in pace. MettiMi al primo posto in ogni cosa. Il tempo trascorso in silenzio non è mai tempo perso. Sintonizzati su di Me, fonte di ogni creazione, e lascia che la Mia creatività fluisca attraverso di te e sia te. </p><hr>
<p>Sii paziente e porterai a termine ogni cosa. Consenti alla vita di sbocciare come un fiore, sii sempre cosciente della divinità interiore, e sappi che tutto è bene. Non dimenticare mai di rendere grazie per tutto, perchè con la gratitudine il cuore resta aperto e l'amore fluisce. Consenti al mio amore di irrorare, attraverso di te, qualsiasi cosa con cui tu oggi entri in contatto. A cominciare da ora. </p><hr>
<p>Spalanca il tuo cuore e ama tutta l'umanità, tutto il creato. Inotrati nei regni più elevati ove tutto è uno e saprai cosa vuol dire assenza di separazione. Lascia perdere le cose di minore importanza, in modo che ciò che più importa possa manifestarsi. Sii consapevole della tua espansione e della tua crescita interiore. </p><hr>
<p>Sviluppate la volontà di fare un passo nell'ignoto senza paura e senza trepidazione, per scoprire qualcosa del tutto nuovo. Non ci saranno vecchi solchi da seguire, ma vaste regioni sconosciute da esplorare e sarà molto emozionante. Lasciate che Io guidi ogni vostro passo lungo questa strada, ed il disegno completo si dispiegherà in tutta la sua perfezione.</p><hr>
<p>Un uomo è ciò che pensa. Cerca di vedere il meglio in ogni situazione e non pensare che il tuo risentimento o la tua infelicità per aver ricevuto un cattivo o iniquo trattamento siano giustificati: questo atteggiamento non contribuisce né al benessere, né alla pace mentale. Trasforma in positivo ogni pensiero ed emozione negativi, semplicemente rifiutandoti di accettare qualsiasi negatività. Sappi che io sono sopra ogni cosa ed in ogni situazione, e mantieni al mente ferma in me.</p><hr>
<p>Vidi un vasaio plasmare una sorta di calice: lo modellò e lo rimodellò finchè non fu soddisfatto della dimensione e della forma. Poi lo vidi sottoporre il suo calice a vari procedimenti, ma ogni volta che pareva averlo completato questo presentava o una crepa o una screpolatura, sicchè doveva gettarlo via. Allora, con infinita pazienza, il vasaio ricominciava, fino ad essere del tutto soddisfatto della propria opera. Udii queste parole: "Una volta che ho posto la Mia mano su di te, non ti lascio più sino a chè non ho completato la Mia opera. Sii in pace perfetta." </p><hr><h5>ANGELI</h5>
<p><a href="http://www.giocodellatrasformazione.com/category/langelo-del-mese/" title="http://www.giocodellatrasformazione.com/category/langelo-del-mese/" class="http">http://www.giocodellatrasformazione.com/category/langelo-del-mese/</a></p><hr>
<p>Alla fine di ogni mese prenditi un momento per lasciare l'angelo andare con gratitudine prima dare il benvenuto tua vita all’Angelo del mese successivo</p><hr>
<p>[AMORE] Essenza dell’appagamento e base della serenità. L’Amore è l’attivazione del nostro spirito che si esprime all’esterno per costruire delle connessioni, sconfigge il dolore, non offre spazio ad alcuna malattia e guarisce ogni separazione. Se le esperienze che facciamo sono il risultato delle nostre percezioni  selettive, perché non adeguare le nostre lenti e guadare attraverso le finestre dell’amore anziché da quelle della paura, del voler avere ragione, della solitudine, della colpa, ecc.? L’Amore è unna frequenza vibrazionale, è il sentimento naturale della nostra anima e la nostra connessione diretta con la Fonte. Quando ci sintonizziamo con questa frequenza nutriamo una relazione più stretta con il nostro vero Sé. L’Amore non è qualcosa che abbiamo, ma piuttosto qualcosa che siamo. Quando estendiamo questa essenza verso una persona, o un gruppo di persone, o un luogo, o un animale, si forma come un mistero luminoso nella profondità del nostro cuore e fuoriesce da noi andando oltre con una profonda gioia e passione. Tutti noi cerchiamo un senso di appartenenza: una sensazione di essere a casa e connessi con la nostra Fonte. Spesso è più facile avere accesso a ciò nel rapporto con la natura o con un animale domestico. Ma sono le nostre relazioni reciproche nelle quali viene maggiormente sfidata la nostra capacità di amare. Dare spazio alle nostre esperienze e alle nostre interazioni ci offre dei margini che possiamo colmare con l’amore che ha in sé il contenuto – invece del giudizio che cerca il contenuto nel quale possa essere l’amore. Questo cambia la nostra visione del mondo ed il nostro orientamento interiore. Smettiamo di cercare di manipolare il mondo esterno cosicché il nostro mondo interiore possa essere in pace. Confidiamo che gli Angeli continuino ad ispirare la vostra vita. Possa il tuo cuore fare esperienza dell’amore con una ‘frequenza’ sempre maggiore.</p><hr>
<p>[TRASFORMAZIONE] Il cambiamento avviene quando ti assumi la responsabilità della tua consapevolezza e la applichi nella tua vita quotidiana, di piccolo momento in piccolo momento. La vita è un processo alchemico di cambiamento costante, dal nostro corpo alle circostanze e all’ambiente. Il modo in cui rispondiamo all’evolvere del mondo della forma si relaziona direttamente con la nostra capacità di interiorizzare la nostra consapevolezza e focalizzare le nostre azioni dal sacro spazio interiore alla profondità del nostro essere. Non ha a che fare con l’eliminare l’ego o sminuire il sé. Ha a che fare con il permettere alla nostra natura più elevata di assorbire in se stessa l’ego e così trasformarlo. Per diventare un essere rispettoso, gentile, amorevole, generoso dobbiamo concentrare i nostri sforzi nel condurre una vita in accordo con i nostri valori più elevati. Ogni momento è un’opportunità per ricreare noi stesse e questo avviene da una sensazione, un pensiero, una azione per volta. Il viaggio interiore dell’anima tramite la trasformazione non è semplicemente il cambiamento del carattere, ma la realizzazione della nostra vera natura. Questo significa che la nostra identità e la coscienza quotidiana cessa di essere determinata dalla nostra storia. Cambiamo a livello dimensionale, lasciando che il contenuto del passato risieda nella nostra presenza eterna. Siamo esseri spirituali che abitano un corpo umano. E’ il momento di salire di livello, di lasciar andare esitazioni e dubbi persistenti su noi stessi. Portali  all’altare del tuo cuore perché siano guariti e trasformati e osa diventare chi sai deve essere il te stesso interiore. Confidiamo che gli Angeli continuino ad ispirare la tua vita. Possa il tuo viaggio essere gentile. Felice e Benedetto sia questo mese per tutti voi.</p><hr>
<p>[SAGGEZZA] La saggezza viene dall’esperienza, da un cuore profondo e dalla disponibilità ad imparare. Porta ulteriore contributo alla tua maturità e alla tua conoscenza interiore per nutrire spiritualmente ogni momento creativo. La saggezza dell’inevitabile è un grande insegnante – inizio, fine, bisogno di mangiare e dormire, i cicli della natura, del nostro corpo mentre viviamo la nostra vita. Mi viene ricordato l’inizio della Preghiera della Serenità: “Dio dammi la serenità di accettare le cose che non posso cambiare, il coraggio di cambiare le cose che posso cambiare e la saggezza per conoscere la differenza”. Questo è il compito e la sfida: conoscere la differenza. Ma come? Talvolta ciò che possiamo cambiare è ovvio e altre volte è mascherato da emozioni. Coltivare un contesto interno per il nostro viaggio implica un esame attento dei nostri condizionamenti e attaccamenti. La saggezza viene con l’esperienza e la maturità, dal vivere ciò che impariamo, permettendo ciò che è, che è, che è. Accedere alla nostra saggezza avviene con l’essere presente con piena consapevolezza, nel fare tutto quello che possiamo per essere attenti, nell’usare qualsiasi cosa abbiamo imparato, nell’applicare le migliori tecniche che abbiamo, il miglior atteggiamento che abbiamo, la migliore comprensione che abbiamo, ed applicandole proprio ora. Questo evoca la profonda luminosa saggezza del nostro cuore e nutre ogni momento creativo. Ogni cultura antica ha un gruppo interiore che mantiene la saggezza e che preserva e porta avanti le tradizioni. Questi insegnamenti nascosti sono all’interno della nostra mente, pronti a rivelarsi e ad ampliare la nostra comprensione dell’impulso evolutivo e ci offrono certezza in questi tempi  in cui il vecchio viene scosso nella nostra percezione collettiva. Possa la Saggezza degli Avi sbloccare i tuoi ricordi e illuminare la tua via verso casa.</p><hr>
<p>[SEMPLICITA] Sii semplicemente te stesso. Guarda ciò che è duraturo, che sta al di là del clamore e del dramma. Prenditi il tempo di chiarire cosa è importante per te e non permettere che ciò che è essenziale si allontani. La semplicità richiede uno spirito tenace e una chiara ed ‘unidirezionale’ connessione con la presenza della nostra anima. Per troppo tempo la nostra mente è colma delle complessità derivanti dalle circostanze esterne. Vivere con semplicità, non necessariamente facile, significa eliminare il rumore delle pretese che vorticano intorno a noi. La vita stessa è l’espressione della Natura Divina e l’apprezzarlo allinea la nostra coscienza con ciò che è essenziale e duraturo. Un momento di connessione diretta ci aiuta a spezzare l’incantesimo dell’incertezza e a costruire un benessere interno. Vivere senza clamore apre le porte a ciò che è veramente importante. Essere semplicemente noi stessi può essere un compito scoraggiante. Ci spinge a prendere in seria considerazione la domanda di chi siamo davvero e poi apre a chi chiunque altro è. Ci chiede di portare ciò che facciamo al servizio consapevole di chi siamo e far semplicemente risplendere la luce della verità nelle nostre esperienze quotidiane. Questo mese, possa la corrente di luce entrare nella tua vita sulle ali della Semplicità.</p><hr>
<p>[GIOCO] Vivi al massimo ogni momento di vitalità. Fai esperienza di coinvolgimento piacevole in tutte le tue attività e godi di ciò che stai facendo. Divertiti! Il gioco è il cuore della nostra creatività e anima il nostro essere nei momenti più spensierati. Ci aiuta a vivere con assurdità, paradosso e mistero. Nutre la nostra gioia infantile e la nostra meraviglia. Mantiene la nostra ricerca di significato radicata e con i piedi per terra. Succedono così tante cose nel mondo e dentro di noi, che i nostri livelli di stress hanno alzato lo standard ad un nuovo livello di ‘normalità’ creando un’epidemia nascosta del disturbo da deficit di divertimento. Il gioco è un antidoto allo stress. Può assorbire totalmente l’attenzione e provocare una cascata di emozioni che hanno un notevole impatto sul tuo quoziente di felicità. Il gioco ci impegna nel mondo dell’immaginazione e sostiene ed arricchisce il nostro modo di metabolizzare la vita. E ‘ un elemento integrante  per generare intuizioni e realizzazioni senza sforzo. Giocare letteralmente ci dà un ‘attimo di respiro ‘, ripristinando la nostra vitalità ad un livello centrale. Questo mese trova un’attività divertente che catturi completamente la tua attenzione fino al punto in cui il tempo sembra rallentare o addirittura fermarsi, e la voce interiore – quella che commenta costantemente quello che stai facendo, hai fatto o farai – cessi. Ridi di cuore alle battute, delle situazioni , e di te stesso. Ti auguro momenti giocosi e  gioiosi per tutto il mese di aprile e la trasformazione del Disturbo da Deficit del Divertimento in semplice Divertimento!</p><hr>
<p>[ARMONIA] Ascolta il ritmo più elevato di tutti gli elementi e portali in un concerto con la tua natura essenziale. Vivi la tua vita di conseguenza. L’Armonia è data dalla relazione di diversi toni tra loro. Ci sono molte voci, sia dentro di noi che attorno a noi, e a volta suonano con evidente discordanza gli uni con gli altri. Se ciascuno di noi è uno strumento nell’espressione orchestrale universale della razza umana, quale strumento sei tu e qual è la nota che stai offrendo come contributo al tutto? C’è un luogo, dentro di noi, in cui ci si trova appena prima che si prospetta la scelta. Esso contiene le possibilità informi che attendono di avere esistenza e direzione dai nostri sé creativi, consci ed inconsci. Sintonizzati (entra in armonizzazione) con questo luogo e si aprirà davanti a te il percorso più elevato. Nel farlo porti te stesso e tutti coloro con cui ti relazioni, oltre che il tuo ambiente, in sincronizzazione e trasporto gli uni verso gli altri. Il trasporto è un fenomeno naturale e potente che provoca alle vibrazioni inferiori di entrare in risonanza con le vibrazioni più forti. Quando sei alla presenza di una persona che esprime gioia, il campo di energia della sua gioia porta in superficie la tua gioia, così sentite trasporto una verso l’altra. Questo è vero per alte manifestazioni di questo principio, sia in modo positivo che negativo. Qui è dove entri in gioco tu. La tua scelta di essere uno strumento del ritmo e dell’espressione più elevati può elevare ed armonizzare. Puoi cambiare attivamente le vibrazioni (frequenza o ritmo) di schemi interni, tuoi ed altrui, rafforzando la tua intenzione e dando a te stesso le corrette istruzioni che ti ricordano la tua natura essenziale. Confidiamo che gli Angeli continuino ad ispirare la tua vita. Possano il tuo cuore e la tua mente essere in armonia e chiaro il percorso davanti a te.</p><hr>
<p>[APPAGAMENTO] Assapora ciò che c’è ora nella tua vita. Il processo creativo non è mai finito. Lascia andare la lotta e resta nella soddisfazione e nel gioioso senso di appagamento. Sii in pace con quello che c’è, datti il permesso di stare dolcemente nel presente. Riciclare il passato non è “eco-logico” e preoccuparsi sul futuro è una distrazione, entrambi fanno sì che ci sfugga il senso di soddisfazione. Portare calma al tuo interno ti prepara all’emergere del nuovo e ti dona un contenitore atto ad accogliere la grazia quando viene offerta. Il modo in cui teniamo il contenitore determina la qualità di appagamento che proviamo. Il lasciar andare istantaneamente decisioni e conclusioni predeterminate sposta la nostra attenzione. E’ come girare la testa per guardare in una diversa direzione e per un momento ci sentiamo vivi. Qualcosa in noi si risveglia e ci mostra uno scorcio della realtà che sta oltre la nostra esperienza e le nostre risposte condizionate. C’è qualcosa che sta emergendo nell’umanità che può non essere accaduto precedentemente. Senza un percorso chiaro o una mappa che tracciano come questo passo verso una coscienza globale possa verificarsi, l’appagamento permette lo sviluppo di una quieta certezza. Assapora il momento. Non c’è nulla di più appagante. Confidiamo che gli Angeli continuino ad ispirare la tua vita. Possa tu avere questo mese molti momenti da assaporare.</p><hr>
<p>[DISCERNIMENTO] Usa la tua potente lungimiranza per fare distinzioni chiare e scelte sagge. Vai avanti con fiducia seguendo la tua bussola interiore. Il discernimento è il riconoscimento dell’impulso dell’anima nella nostra vita. Esso costruisce la nostra capacità intuitiva di agire con la consapevolezza del potere che si nasconde all’interno del momento presente. Il discernimento richiede che si faccia regolarmente un inventario personale dei nostri valori, delle nostre credenze, delle azioni passate, delle speranze del presente e dei sogni futuri. Viviamo la nostra vita sulla base di ciò in cui crediamo. Le nostre azioni sono precedute dalle nostre credenze. La nostra coscienza si riflette nuovamente su di noi. Quello che cerchiamo troviamo. Quindi, la domanda è: “da dove vengono le nostre credenze?” Immagino che la risposta travolgente sia: “da quello che gli altri ci hanno detto”. Abbiamo pochissimi pensieri originali che compongono le nostre credenze. Come individui, veniamo definiti dai preconcetti che si sono formati nel corso di generazioni. Ma, cosa succederebbe se fossimo più di questo? E se noi fossimo esseri potenti che stanno per svegliarsi da una lunga notte di sogni? E se fossimo ad un punto di non ritorno di illuminazione, sul punto di scoprire la profonda conoscenza della nostra origine e con essa la capacità di portare la pace mondiale? Come sarebbe sentire le nostre connessioni col tutto e scegliere le nostre azioni su questa base di realtà? Come saresti diverso oggi? Il renderti conto di questo che influenza avrebbe sulle tue azioni? La nostra sfida e le nostre opportunità collettive sono quelle di lasciar andare le illusioni che ci mantengono in un bozzolo fatto di ipotesi e limitazioni. E, come il bruco, dissolverci nei noi stessi immaginari e ridefinire il mondo immaginando un futuro che accoglie la farfalla. Confidiamo che l’Angelo del discernimento illumini la tua vita in questo mese. Che il tuo cuore e la mente discernano e abbraccino la presenza della tua anima.</p><hr>
<p>[COMPASSIONE] Sincera comprensione della condizione umana, che abbraccia il dolore in se stessi e negli altri. Dissolve il giudizio e apre la strada all’accettazione. Sincero desiderio di alleviare la sofferenza. La compassione è un’emanazione energetica della parte essenziale di noi che contiene la “volontà di bene”. Siamo in costante connessione con chi ci sta intorno tramite la nostra impronta energetica. Tutto ciò che tocchiamo è imbevuto della nostra firma. Più agiamo con intenzione, più la nostra firma diventa permanente e più grande diventa l’influenza del nostro tocco. La stessa cosa vale per i nostri pensieri e per i nostri sentimenti, più sono forti e ripetitivi più “vivono” a lungo. Il coltivare una natura compassionevole sia per noi che per gli altri agisce come un balsamo guaritore che ci aiuta a tollerare le ferite e nutre la nostra capacità di stare con ciò che arriva. Ci offre rifugio dal giudicare la nostra mente e permette al nostro cuore di aprirsi. Senza compassione non possiamo vedere la verità e passare dalla sofferenza alla fiducia in una realtà più grande. Coltivare compassione è una pratica che dura tutta la vita e viene con l’esperienza e dal fiorire di un cuore intelligente, un cuore che sa percepire le sottigliezze dell’indifferenza, della misericordia, della compartecipazione, della gentilezza amorevole e della cura e attenzione. Talvolta possiamo sentirci affaticati dalla compassione e ci separiamo dal dilemma di essere umani. Questa può essere una causa assai diffusa di depressione, stress e del sentirsi senza valore. Quando veniamo costantemente traumatizzati dal nostro ambiente circostante, si creano delle impronte energetiche che ci esauriscono e ci allontanano dal nostro cuore. Non c’è bisogno di fare nulla ‘in merito’ all’esperienza umana. Tutti noi abbiamo dei punti che ci fanno scattare e ci portano all’azione. La questione è: la nostra azione porta ad un effetto domino di amore o di separazione? Se il risultato è la separazione, non viene semplicemente da qualcosa o da qualcuno, viene dal nostro cuore. Per questo mese, pratichiamo l’arte della compassione tramite il tocco, il pensiero e i sentimenti con l’intenzione di lasciare una firma energetica compassionevole che animi la volontà di bene e l’amore per l’umanità, per l’uno verso l’altro e per noi stessi. Non c’è differenza. Possa tu essere avvolto dalle ali dell’Angelo della Compassione mentre ti tiene al sicuro nel tuo cuore, ed invitalo ad andare verso tutti coloro che ami. </p><hr>
<p>[RISVEGLIO] Che il sole illumini le parti di te che sono dormienti, intorpidite o dimenticate. Sfrega via il sonno dai tuoi occhi e dà il benvenuto alla nuova alba. Quando ci si risveglia e ci si rende conto del vero stato delle cose, non c’è interruzione nell’esperienza. Non è che ora si manifesta qualcosa che prima non c’era. E’ più come diventare consapevoli della presenza di qualcosa che era sempre stata lì e si sapeva che era lì, ma era stata dimenticata. Una gran parte della nostra identità è stata scolpita dai nostri genitori, insegnanti, amici o da come vogliamo che gli altri ci vedano. Abbiamo portato avanti questo come nostro punto di riferimento di ciò che siamo: la persona per cui normalmente ci prendiamo – preoccupata dei propri obiettivi, delle proprie paure, desideri e problemi vari. Dietro la superficie c’è un Sé autentico, vasto e profondo, ma la sua presenza è normalmente velata dal rumore del più piccolo “io” con i suoi bisogni e le sue esigenze. Questa confusione tra il piccolo sé e il Sé più ampio è al centro della condizione umana e penetrare questo miraggio è ciò di cui si occupa il risveglio. Prima di riconoscere realtà più grandi che sono più estese e multidimensionali, è buona idea imparare prima a gestire la propria energia ed essere responsabili dei risultati concreti dei nostri pensieri e delle nostre emozioni. Perché, nel momento in cui ci risvegliamo, essi si traducono in azione automaticamente e immediatamente. Per poter creare con successo un mondo basato su un nuovo paradigma nel bel mezzo dell’attuale caos planetario, dobbiamo scoprire un approccio alla vita quotidiana più colmo di luce e più inclusivo. Attraverso un ascolto profondo e agendo su ciò che appare come intuizione, possiamo correggere e rifinire il nostro allineamento agli impulsi istintivi della nostra anima. Invoca la tua presenza Divina con l’intento di permettere alle memorie dormienti nel profondo di te stesso di smuovere e guarire gli ostacoli chiave al tuo risveglio. Chiedi un’apertura energetica a ricordare il tuo vero Sé – con una tale certezza da non dimenticarlo mai più. Possano le emanazioni dell’Angelo del Risveglio colmare il mese che hai davanti a te. Possa tu ricordare la tua origine e dare il benvenuto alla nuova alba.</p><hr>
<p>[ABBONDANZA] Coltiva un atteggiamento di generosità ed agisci come se ci fosse abbondanza per te e per tutti, ovunque. Dai liberamente e generosamente. Una delle paure più grandi nell’umanità è la paura della perdita. Può trattarsi della perdita di un lavoro, di un partner, della propria immagine, della giovinezza, dello stile di vita (specialmente riguardo ai soldi) o infine della morte del corpo. Ma la paura può anche servirci e rigirarci per riportare la nostra attenzione su ciò che abbiamo e ricordarci di fare dei passi per prenderci cura di ciò che ci è stato dato. Il restare attanagliati a ciò che ci spaventa produce terremoti e ci porta fuori dal flusso universale, portandoci a vivere in nella scarsità [gioco di parole intraducibile: in inglese il termine scarcity è costituito da ‘scare’, che indica ciò che ci spaventa, e city, città. Da ciò deriva ‘scare-city’, scarsità, che potrebbe così essere definita come ‘città della paura’]. L’energia del volere – le cose in un certo modo, che le circostanze cambino, la sensazione di essere differenti – è un approccio inefficace poiché possiamo solo volere che le cose cambino secondo ciò che pensiamo di sapere. L’essenza dell’abbondanza è radicata in una apertura dinamica e un senso di meraviglia che infonde I nostri desideri con la forza ottimizzatrice dell’Essere. Ci manca la capacità di accettare ciò che è, e questo posta alla mancanza di gratitudine. Il restare fortemente attaccati a particolari identità e a decisioni predeterminate alimenta il nostro sé condizionato e i nostri comportamenti abituali. Il risultato è che non possiamo fare esperienza di meraviglia o di abbondanza. Al meglio possiamo solo sentire ripetitività. La meraviglia emerge quando ci apriamo a qualcosa di nuovo, fresco e mistico, lasciando andare completamente tutto ciò che conosciamo in un dato momento. Questa esperienza è esilarante, prospera e liberatoria, poiché ci porta interiormente verso un senso di realizzazione. Ci offre una visione più vasta e più espansiva della realtà e allevia le restrizioni che ci impediscono di offrirci generosamente permettendoci così di dare a tutti ovunque. Speriamo che gli Angeli ispirino la tua vita e ti portino fuori dalla “città della paura” nelle nuove altezze della “città generosa” (generosità). Possa tu essere colmo di meraviglia ed abbondanza ed offrirla liberamente.</p><hr>
<p>[CHIAREZZA] Libera le tue percezioni eliminando la confusione. Focalizzati sull’intenzione e sulla chiara espressione. Vedi il mondo com’è senza le tue proiezioni, i tuoi giudizi e ciò che dai per scontato. La Chiarezza è un processo non un evento unico che una volta raggiunto tende a segnare progresso, non l’arrivo. L’amore per la verità chiarisce l’attaccamento che deriva dall’errata concezione e dalle false conclusioni, e rende possibile allinearsi con la nostra presenza essenziale. Man mano che conosciamo a sintonizzarci con la nostra vera natura, essa informa la nostra coscienza del giusto allineamento, delle corrette direzioni e azioni, libere da giudizi e supposizioni. E allora cosa facciamo per incoraggiare la chiarezza ad emergere? Ci impegniamo in una ricerca dinamica in noi stessi, chiedendo: Chi sono io? Perché sto agendo in questo o in quell’altro modo? Qual è il condizionamento che costituisce la lente attraverso la quale guardo? Invita il tuo essere interiore a dischiudere la sua ricchezza ed i suoi misteri e a svelare le sue possibilità. Il mondo come noi lo percepiamo è una proiezione dei nostri pensieri, delle nostre immagini, emozioni e imprinting. Essi sono importanti solo come punti di orientamento, non come evidenza conclusiva della realtà. E’ necessario che siamo disposti a permettere ai nostri sogni, alle immagini che abbiamo di noi stessi, alla nostra stessa identità di cambiare completamente in termini di genere e qualità. Chiarisci, anche nel senso di eliminare, la confusione ed i preconcetti che coprono le sensazioni interiori più profonde e maggiormente desiderate e sii completamente te stesso. O continuerai a ripetere il passato ininterrottamente. Possa l’Angelo della Chiarezza animare il tuo essere interiore portando modi nuovi e freschi di vedere te stesso e il mondo per tutto il mese a venire.</p><hr>
<p>[GIOIA] Accostati alla vita con un atteggiamento allegro, con cuore leggero ed una mente libera. Permetti alla gioia di elevare il tuo spirito e riempire ogni momento. C’è una presenza che dimora nel profondo di ciascuno di noi, connettendoci con tutto ciò che siamo e con tutto ciò che è. La Gioia è una manifestazione essenziale di questa presenza ed è sempre disponibile. La gioia è splendore del cuore ed il risultato del realizzare la Verità. La gioia fiorisce naturalmente da un profondo senso di appartenenza, mentre la sofferenza viene dalla brama di essere. In questi momenti stressanti, il nostro senso dell’essere può sembrare piuttosto elusivo e al di là della nostra portata. Appesantiti dalla colpa, dalla vergogna o da una visione negativa, esitiamo nel darci il permesso di fare esperienza della gioia. Una mente libera non è intrappolata nel cappio della ricerca del piacere e del bloccare il dolore, è libera da razionalizzazioni e preconcetti su cosa dovrebbe accadere. Non siamo più distratti dai “cosa…se…”, ma siamo aperti a fare esperienza di ciò che è. La gioia non è uno stato o una condizione, è una fonte e noi siamo i maghi. Sii pronto e sentiti a casa in te stesso, nei tuoi desideri e sentiti curioso in merito alla vita. Lascia andare la lotta e il tempo come metri di misura del tuo procedere. La realtà è una continua emanazione del dischiudersi dell’esperienza dell’anima che si fonda sulla gioia. Ti auguro un mese pieno di momenti di gioia.</p><hr>
<p>[ACCETTAZIONE] Lascia che la foschia legata al non sentirti degno evapori. Vai avanti ed abbraccia la vita come ti si presenta. Pratica l’arte dell’inclusione e del consentire. L’accettazione di sé è un dono che appartiene all’interno e che abbraccia chi siamo e chi non siamo. Amplia la nostra percezione cosicché possiamo includere i molti paradossi della vita. L’accettazione rIduce i livelli di conflitto che si trovano dentro e intorno a noi ed evoca il cambiamento. Ci libera dalla lotta contro la realtà e allora si possono aprire per noi nuove possibilità che prima non esistevano. L’accettazione libera la nostra energia. È una benedizione, un dono, una pioggia gentile che scioglie giudizi, paure e dubbi e ci permette di arrenderci alla verità del momento senza preferenze. Anima il grande quadro, dà il benvenuto ad una realtà superiore ed estende l’invito ad incarnare la nostra natura Umana e il nostro più grande Essere natura, e nel farlo il conflitto cessa e diventiamo una presenza. Questo mese osserva le esperienze che stai rifiutando o respingendo. Se l’accettazione non sembra possibile, fai pratica nel rilassare la tua risposta protettiva che divide le percezioni in giusto/sbagliato, bene/male, colpevole/innocente. E libera la mente dalle sue fissazioni. Possa l’Angelo dell’Accettazione avvolgere le sue ali intorno a te ed abbracciarti forte colmandoti di accettazione e poi offrila liberamente a tutti coloro che incontri.</p><hr>
<p>[FEDE] L’irremovibile conoscenza del cuore quando niente ha senso per la mente. L’ottimismo è un’espressione della fede in azione. La fede è il respiro di Dio che anima la nostra anima. Non possiamo vederla, possiamo solo provarla, quando prestiamo attenzione. Il dubbio è l’incertezza che la nostra fonte di potere spirituale sia disponibile per noi nei momenti di sfortuna, dolore o malattia. E’ normale fare esperienza di dubbi spirituali. Di fatto, i momenti di dubbio possono portare ai nostri momenti trasformativi più grandi e questo può essere l’&lt;apriscatole&gt; della fede. Non possiamo conoscere il futuro e pertanto porta con sé una sensazione di incertezza. E’ la fede che ci insegna a contemplare l’invisibile che è oltre quando possiamo cogliere: non con il potere della conoscenza. La nostra fede collega il passato con il futuro e ci dà una sorta di gravità spirituale. Ci rassicura che Dio è nel futuro proprio come lo è nel presente e nel passato. Tutto ciò che non è conoscibile sta all’interno di Dio e questo include noi, la nostra famiglia, i nostri amici e tutto il nostro ben essere collettivo: ieri, oggi e domani in ogni modo. La preoccupazione è una bandiera che sventola dove la fede attende di entrare. Lascia cadere la tua struttura mentale e abbi fiducia che il tuo cuore ti catturerà. Non ci sono esperienze accidentali o stati interiori casuali. Le dimensioni spirituali della vita sono reali, di fatto più reali di ciò che chiamiamo vita su questa terra. La fede è il principio unificante che intesse unendo tutte le esperienze. Possa questo mese fornire un “salto di fede” che ti porta una fresca visione e una rinnovata prospettiva. </p><hr>
<p>[BUONA VOLONTA] Accetta ogni apparente ostacolo come una sfida, mai come una sconfitta. Renditi conto che questi sono ostacoli che devono essere superati e che con il Mio aiuto puoi superarli tutti ed uscirne trionfante. Tu diventi più forte spiritualmente e la tua fede diventa incrollabile mano a mano che affronti ogni ostacolo senza paura, sapendo che va tutto molto, molto bene – persino di fronte alle situazioni più persistenti e difficili. Ed è così, perché così facendo elevi la tua stessa coscienza dall’oscurità verso la luce gloriosa e sei in grado di vedere l’intera situazione da un livello di coscienza totalmente diverso dove non c’è spazio per oscurità, dubbi o paure. Mentre attingi dalla fonte di tutta la creazione, da Me, il Signore tuo Dio, assolutamente nulla ti è negato e tutta la saggezza, tutto il potere, tutta la conoscenza, tutta la comprensione, tutto l’amore sono tuoi. Accetta questa meravigliosa verità, comprendila, acquisiscila e permettile di divenire parte di te. Così facendo il tuo intero essere inizierà a risplendere di luce e tutta l’oscurità svanirà nel nulla, perché l’oscurità non può resistere alla luce.</p><hr>
<p>[FIDUCIA] Muoviti partendo da un luogo di conoscenza dentro di te anziché come risultato dell’adattarti a esperienze esterne. Lascia andare le tue supposizioni e il tuo bisogno di controllare il processo creativo della vita. Non ha importanza il percorso spirituale sul quale ti trovi, un senso di pace definitivo viene da una domanda: sei in grado di lasciar andare il bisogno di controllare la tua vita e di aver fiducia che c’è una forza benevola che guida tutto ciò che è accaduto, che sta accadendo e che accadrà? La fiducia rappresenta il modo in cui l’anima si sintonizza ad una fondamentale legge della realtà. C’è un ritmo profondo che si muove nella vita che non può essere controllato dalla nostra volontà. Quando la fiducia informa la nostra esperienza, essa permette alla nostra psiche di rilassarsi e alla nostra anima di essere in pace nella situazione in cui ci troviamo. Possiamo restare nella fiducia indiscussa che l’universo provvede, che abbiamo e riceveremo ciò di cui abbiamo veramente bisogno. Di fatto, spesso al di là di ogni nostra immaginazione. Quando abbiamo tanta fiducia di base, siamo coraggiosi e rischiamo. Non occultiamo le nostre competenze. Ci impegniamo con tutto il cuore nella vita, facendo ciò che riteniamo appropriato con la fiducia che funzionerà. La vita diventa una storia di creazione e non una corsa ad ostacoli. Senza una fiducia di base tendiamo a reagire a ciò che emerge secondo i nostri condizionamenti, volendo che la vita vada in una direzione o nell’altra. Ci aggrappiamo a supposizioni e risultati predeterminati. Diventiamo tesi e contratti a facciamo tutto ciò che possiamo per manipolare le circostanze affinché si adattino ai nostri desideri. Ecco un suggerimento per cambiare la risposta interna automatica ai segnali esterni. Quando la luce di un semaforo diventa gialla e c’è una distanza di sicurezza che ci consente di fermarci prima che diventi rosso, cosa tendi a fare? Acceleri per poter passare? Se è così, questa è una metafora di ciò che accade dentro di te quando la luce gialla della tua preoccupazione si spegne: acceleriamo, cerchiamo ancor più accanitamente, ci muoviamo più velocemente, facciamo di più, tutte risposte al nostro condizionamento dettate dallo stress. E perché, nel mese di settembre, non facciamo pratica nel premere il freno quando la luce diventa gialla e prenderci così un momento per fare una pausa e respirare con fiducia sentendo il più profondo ritmo della vita mentre aspettiamo che sia la luce verde a darci il segnale per procedere di nuovo? Possa la fiducia aumentare la tua capacità di nutrire pensieri amorevoli e azioni gentili. Confidiamo che gli Angeli continuino ad ispirare la tua vita.</p><hr>
<p>[TENEREZZA] Fai azioni che riflettano la saggezza del tuo cuore. Dai generosamente e liberamente e tratta te stesso e gli altri con cura e gentilezza. Il mese scorso l’Angelo della Fiducia ha portato per molti un profondo movimento, sia individualmente che collettivamente. Non appena il mondo dell’illusione tira contro il mondo della vera realtà, esso crea, nel punto in cui tira, uno spazio tenero, producendo talvolta una lacerazione al centro di noi stessi. Sentiamo la sofferenza della separazione e sovente facciamo di tutto per evitare o mitigare il dolore. Sono questi punti di tenerezza che permettono l’emergere del tutto e segnalano il punto in cui può avvenire la nostra guarigione più profonda. Viviamo in tempi per i quali siamo stati a lungo preparati e tuttavia l’ammontare della degradazione e del caos che sale in superficie ci sorprende ogni giorno. Questo momento di risveglio, in cui vediamo e sentiamo cosa non può più essere negato, riformulato o evitato, può toglierci il respiro e farci mettere da parte lo spirito. Tenera, delicata è l’anima in cambiamento. Prenditi del tempo per ascoltare cosa avviene dentro di te, cosa c’è bisogno di contenere, incoraggiare e sostenere. Ognuno di noi ha bisogno di trovare cosa nutre il nostro spirito e tenerci l’un l’altro con cura amorevole e delicata, tenera, con un balsamo calmante che ci permetta reciprocamente di restare nella nostra presenza spirituale. Confidiamo che tu possa sentire il tocco tenero dell’Angelo di questo mese e che lo possa condividere con gli altri.</p><hr>
<p>[SOSTEGNO] Resta connesso e apriti agli altri. Amplia il tuo canale del dare e ricevere. Vai verso gli altri con incoraggiamento e sii versatile e tempestivo nell’essere intraprendente. Il sostegno è spesso molto soggettivo e può confondere. Come offri sostegno, a cosa dai energia, cos’è per te più elevato e come fai a sapere cosa sia meglio per te e per gli altri? Il vero sostegno ha due aspetti distinti che si intrecciano: l’amore tramite l’espressione della gentilezza e la verità nell’espressione di ciò che è reale. Quando amiamo senza verità ci relazioniamo agli altri dalla superficie di noi stessi, spesso per non ‘sollevare polvere’. D’altro canto, quando ci relazioniamo solo con la verità tendiamo a creare una sensazione di distanza tinta di giudizio e limitazione. Intessere insieme gentilezza e realtà porta equilibrio nella nostra vita e in quella degli altri. Talvolta il sostegno chiede che si ami qualcuno in un modo che gli dia ciò che sentono di aver bisogno … empatia, aiuto, affetto o conferme. Talvolta il sostegno deve essere rivolto a ciò che hanno dentro come anima e prende la forma di confronto di un comportamento inconscio, stabilire dei limiti, dire di no o richiedere affidabilità con parole o azioni. Non è sempre facile fare distinzione tra queste due correnti di sostegno e portare guarigione. Alla fine, la nostra capacità di esprimere gentilezza e realtà ed essere completamente noi stessi poggia unicamente sul notro impegno a fare ciò che sentiamo essere la vita e ciò a cui diamo valore. Trovare dei modi per portare equilibrio tra questi due aspetti dentro di noi con la stessa gentilezza e realtà, rivela e porta un senso più profondo di autenticità alle nostre azioni. Questo alla fine è di sostegno alla nostra natura interiore con ciò he ha bisogno di fiorire. Speriamo che gli Angeli continuino ad ispirare la tua vita. Possa tu essere colmo di meraviglia ed abbondanza ed offrirla liberamente.</p><hr><h5>PORTE INTERIORI</h5>
<p><a href="http://www.cittadiluce.net/porte-interiori-meditazioni-quotidiane-eileen-caddy-t6150-20.html?sid=d5c762da8d22df5d458d9c28f6aca712&sid=d5c762da8d22df5d458d9c28f6aca712" title="CITTADILUCE" class="http">CITTADILUCE</a></p>
<p>Le Porte Interiori (meditazioni quotidiane) Eileen Caddy</p><hr>
<p>12 marzo Sappi senza ombra di dubbio che sei perfetto, come lo sono Io, e che in te non vi è alcun difetto. Comincia fin d'ora a vedere in te stesso il meglio, e così facendo, anche ad ottenerlo. Esso è li, dentro dite, ma è cosi ben nascosto che diventa difficile vederlo. Quando ti soffermerai a realizzare che siamo tutt'uno, vedrai il meglio in te stesso, smetterai di sottovalutarti e bandirai tutte le false immagini del tuo vero sé. Ripetiti continuamente, ancora e sempre: "io ed il Mio Amato siamo Uno", fino a che ciò significhi davvero qualcosa per te.Quando ti senti giù di morale, ripetitelo con calma, e sentirai che stai uscendo dal guscio della depressione e dell'autocompatimento. Continua fino a quando conoscerai la realtà di queste parole e vedrai l'unità di ogni vita, sapendo che anche tu ne fai parte.</p><hr>
<p>13 marzo Esci trasformato dal rinnovamento del tuo spirito: un serpente non può crescere senza disfarsi della sua vecchia pelle, un pulcino non può uscire dal suo guscio senza romperlo, né un bambino può nascere senza emergere dal ventre materno. Questi processi naturali devono avvenire per apportare i cambiamenti che, poco per volta, si instaurano: nulla li può fermare. Se il pulcino non ha la forza di emergere dal guscio, morirà. C'è un momento giusto per ogni cosa. Puoi cercare di impedire il verificarsi dei cambiamenti perché ti senti sicuro lì dove sei e preferiresti restare entro i limiti di ciò che conosci, anziché affacciarti sull'ignoto, ma questi stessi limiti ti soffocheranno fino ad ucciderti. Cerca di comprendere ed accettare la necessità di cambiare relativa a tutto ciò che sta nascendo in questo momento. Innalza il tuo cuore, rendi grazie per questi cambiamenti e diventane parte integrante.</p><hr>
<p>14 marzo Il tuo compito è quello di creare il nuovo cielo e la nuova terra. Non ti soffermare dunque sui turbamenti e le tribolazioni, sulla malattia e la sofferenza, sulle guerre ed i conflitti del mondo. Non lasciarti contagiare, poichè in tal caso diventeresti parte della malattia, anzichè esserne il rimedio. Elevando la tua coscienza, ti immunizzi contro i tumulti del mondo, puoi vivere e lavorare senza che essi ti possano toccare o riguardare in alcun modo. Un dottore o un infermiera devono essere immunizzati per poter lavorare liberamente con i malati contagiosi, ed in essi non deve albergare alcun timore. Che non vi sia alcun timore in te, mentre osservi la situazione del mondo che peggiora sempre più. Non disperare mai. Affidati semplicemente alla fede, lascia che il tuo spirito risieda in Me, e sappi che va tutto bene, molto bene.</p><hr>
<p>15 marzo Mentre avanzi nel nuovo, abbi in ogni momento piena coscienza di Me e della Mia divina presenza, e fà si che la tua mente si affidi costantemente a Me. Questo ti aiuterà a rimanere in uno stato di coscienza elevato. al fine di poter proseguire senza alcuna difficoltà. Fammi entrare in tutto ciò che fai, dici e pensi. Dividi tutto con Me. Quando non hai nulla da nascondere, puoi conoscere la vera libertà dello Spirito. Ho bisogno che tu sia libero, affinché le Mie meraviglie possano dispiegarsi al tuo cospetto, senza che nulla in te le freni. Molte cose attendono la loro realizzazione; siamo solo all'inizio. Pensa alle meraviglie ed alle bellezze inimmaginabili che aspettano di essere rivelate.Sarà come addentrarsi in un nuovo mondo, applicando nuovi metodi, nuove leggi e nuove idee. Mantieni elevate le tue mire e abbi sempre davanti agli occhi la visione della Nuova Era. Sarai sorpreso dalla naturalezza con la quale vi entrerai, fino a che essa diventerà parte di te.</p><hr>
<p>16 marzo Fate in modo che tra voi non vi sia alcun sentimento di concorrenzialità. Quando vi renderete conto che ciascuno ha un contributo specifico da offrire al tutto, questo spirito competitivo sparirà e potrete rilassarvi ed essere voi stessi. Come la vita diventa più semplice quando smetti di cercare di essere quello che non sei! Hai la tua parte nel tutto, recitala al meglio delle tue possibilità. Vi dico di amarvi gli uni gli altri: lo fai, oppure per semplice tolleranza, trovi delle scuse, dicendoti che vi sono delle anime con le quali non riesci a fonderti, dato che vi trovate ai poli opposti? Vi amo tutti, e prima ne sarete coscienti meglio sarà, poichè non sfuggite al Mio sguardo, ed il Mio amore scorre verso ciascuno di voi nello stesso modo. Quando potrai accettare il fatto di essere Uno con Me, potrai anche accettare di essere Uno con gli altri.</p><hr>
<p>18 marzo Metti il cuore in quello che fai? Non puoi creare il nuovo cielo e la nuova terra se ciò che fai è privo del sigillo dell amore e della consacrazione. Bada che ciò che fai, di qualunque cosa si tratti sia fatto in Mio onore e gloria. Allora desidererai farlo perfettamente. Ricorda: non fare mai un lavoro perché "deve" essere fatto. Se questo è il tuo atteggiamento, allora, prima ancora di cominciare, ritirati a ricercare la grazia e l armonia: quando il tuo atteggiamento è mutato e ti senti in pace e in armonia, vai a compiere il tuo lavoro. Scoprirai che quando il tuo atteggiamento è quello giusto, non solo sarai in grado di eseguirlo perfettamente, ma anche più rapidamente. Quante più saranno le anime in grado di fare ciò che deve essere fatto nel giusto spirito, tanto più rapidamente il Mio cielo si instaurerà sulla terra.</p><hr>
<p>19 marzo Sii come un libro aperto, che non cela nulla, con ogni pagina offerta alla lettura di chiunque. Quando non hai nulla da nascondere, sai che significa essere completamente libero e senza catene. Condividi ciò che hai nel cuore e non aver timore di essere messo in ridicolo. Sii ben cosciente di Me e della Mia divina presenza, e sii semplice come un bambino: la semplicità è il marchio di questa vita spirituale, che non ha nulla di complicato. Se senti che lo è, è per causa tua: cambia dunque atteggiamento e vedi cosa succede. Non perdere più tempo nel correre dietro alle chimere: tutto ciò di cui hai bisogno si trova dentro di te, pronto a dispiegarsi e a rivelarsi. Tutto ciò che devi fare è stare tranquillo e soffermarti a ricercare ciò che è in te; lo troverai sicuramente. La risposta è li. Sii molto paziente, serviMi ed al momento giusto tutto ti sarà rivelato.</p><hr>
<p>20 marzo Ciò che pensi, ciò che fai ed il modo in cui ti comporti possono avere un effetto straordinario sullo stato del mondo. Comincia dunque fin da adesso a guardare il lato positivo della vita, ricercando il meglio in ogni situazione. Se osservi in profondità, lo troverai; è li, ma talvolta è cosi ben nascosto da sembrare perso. Sappi che tutte le cose concorrono al bene, per le anime che Mi amano davvero e Mi pongono al primo posto. La tua fede deve essere forte ed incrollabile. Devi avere la volontà di tener duro, poco importa quanto la situazione possa apparire scura e tenebrosa. Può accadere persino che sia necessario vederla peggiorare prima che intervenga un miglioramento. Sappi semplicemente che tutto si compirà in un autentica perfezione, al momento giusto, e che tutto è nelle Mie mani. Renditi conto che IO SONO dovunque ed in ogni cosa, che non esiste nessun luogo nel quale IO non SIA, e che il fine ultimo è la perfezione.</p><hr>
<p>21 marzo La primavera è arrivata. La Nuova Era è giunta: ridestati dal tuo sonno e contempla la meraviglia del tempo presente, poichè vivi in un epoca davvero magnifica. Osserva il lato migliore di ogni evento. Aspettati dei cambiamenti e procedi nella loro direzione, non permettere che nulla in te li freni. Non temere mai il nuovo, l'ignoto, ma arrischiati senza paura, sapendo che IO SONO con te, sempre, e che non ti abbandonerò mai nè verrò mai meno. Riconosci la Mia presenza in tutto, e rendiMi onore e gloria. Sappi che stai per entrare nell Età dell Oro, quindi non preoccuparti e non lottare contro i cambiamenti che si manifestano: l'ora più buia giunge prima dell aurora risplendente. L'aurora è qui; essa spunta al momento giusto e nulla la può fermare. Tutto l'universo è ordinato secondo questo ritmo perfetto; perché non anche tu?</p><hr>
<p>22 marzo - Se aspiri a fare ciò che è giusto e ad incamminarti lungo il giusto sentiero, ci riuscirai. Devi essere forte per resistere alle tentazioni che possono presentarsi durante il cammino, riconoscendole per quello che sono. Ogni tentazione vinta accresce la tua forza e tua stabilità interiori, rendendoti capace di affrontare qualsiasi cosa senza vacillare. I Miei disegni sono alquanto strani, ma ricorda che Io vedo la totalilà dell immagine, mentre tu ne vedi solo una piccola parte; vedo tutti gli attori che recitano nella commedia della vita, mentre tu vedi solo quelli a te più vicini. Ad ognuno di loro mostro il cammino, ed essi lo seguono, ricoprendo i vari ruoli nel più vasto progetto generale, che in tal modo viene realizzato alla perfezione. Osservane il dispiegarsi ed esulta di fronte a tanta meraviglia. Accettalo per intero con cuore colmo e riconoscente, e riconosci la Mia mano in tutto ciò che accade.</p><hr>
<p>23 marzo. perché non cominciare fin da adesso a pensare in termini di abbondanza? Prendi coscienza del fatto che non vi è alcuna virtù nell essere poveri. Voglio che tu comprenda che il denaro in sè non è nè buono nè cattivo: esso è, semplicemente. Esiste per essere utilizzato, e deve essere messo in circolazione, anzichè accumulato. Si tratta di energia, e in quanto tale deve essere maneggiata con saggezza. Anche l elettricità è energia, e non la puoi manipolare in maniera qualsiasi, poichè potrebbe distruggerti. perché allora maneggiare il denaro in modo irresponsabile? Quando sei in grado di accettare la vera libertà dello Spirito, puoi sbarazzarti di qualsiasi senso di limitazione e di mancanza. Impara ad utilizzare con saggezza quello che hai, comprendendo che tutto ciò che Io dispenso deve servire per il Mio onore e la Mia gloria, e che tu devi essere un buon ospite per tutti i Miei doni buoni e perfetti.</p><hr>
<p>24 marzo Non cercare di guardare troppo lontano o di fare progetti troppo in anticipo, perché cosi facendo può darsi che tu li debba cambiare del tutto. E' meglio permettere ad ogni cosa di fare il suo corso, e vedrai che ciò accadrà molto più rapidamente di quanto tu possa immaginare. Non essere impaziente; aspettaMi, semplicemente, ed osserva come ogni cosa sboccia in maniera meravigliosa; ma ciò deve accadere al momento giusto. Quando giunge l'inverno pensi sempre che non debba mai finire, ma prima ancora che tu ti renda conto di ciò che accade, la primavera inizia a sbocciare quasi senza che te ne accorga. La stessa cosa avviene per il nuovo; come la primavera, esso è qui, e l inverno, il vecchio, è finito. Ma forse non l'hai ancora pienamente compreso o accettato, e fino ad allora i tuoi occhi non si apriranno su questa meraviglia; aprili e non lasciarti sfuggire nulla di ciò che sta accadendo in questo momento.</p><hr>
<p>26 marzo C è sempre un nuovo gradino da superare. Non vacillare, ma avanza e sali, cercando sempre di raggiungere la vetta più alta. La vita è movimento, è cambiamento, è crescita, e nessun anima può rimanere per sempre allo stesso punto. La natura non può restare ferma; essa muta e si espande, superando una tappa dopo l altra. La ghianda cresce fino a diventare un imponente quercia, il bulbo cresce e genera splendidi fiori, il seme di mais produce la spiga: il cambiamento è incessante. Se non avviene dentro di te, puoi esser certo che c è qualcosa che non và; è allora necessario che tu scopra di che si tratta per porvi rimedio. Non opporre resistenza al cambiamento, ma accompagnalo ed accettalo. Non sarà sempre agevole, ma sii pronto ad accettare una piccola scomodità affinché ciò che è risplendente e nuovo possa svilupparsi in te ed attraverso di te, trasformandoti in un nuovo essere, ricolmo di luce, amore ed ispirazione.</p><hr>
<p>27 marzo Che la pace sia con te. Essere tutt uno con Me significa essere in pace, giacchè questa nasce nel profondo dell anima per poi riflettersi all esterno. Dopo aver trovato la pace e la stabilità interiori, puoi andare ovunque e resistere a qualsiasi cosa. Puoi persino camminare nella valle delle tenebre della morte senza alcun timore, poichè alla pace interiore si accompagnano la serenità e la tranquillità che niente e nessuno può turbare o distruggere. Se riconosci ed accetti il vero legame che ti unisce a Me, e se lo fai con la stessa semplicità di un bambino, senza complicazioni, allora la tua vita si colmerà di gioia e gratitudine. Nessuna paura ti potrà assalire e vivrai una vita incantata e ben protetta, poichè laddove non esiste alcun timore, vi è totale protezione: è la paura che schiude le porte al pericolo e ti rende vulnerabile. Scaccia dunque la paura, lascia che la Mia pace ed il mio amore ti colmino e ti avvolgano, e rendi grazie in eterno.</p><hr>
<p>28 marzo IO SONO Spirito. IO SONO ovunque. IO SONO in ogni cosa. Non esiste luogo nel quale IO non SIA.Quando ne prendi interamente coscienza e sei in grado di accettarlo, scopri che il regno dei cieli è dentro di te; puoi cessare la tua ricerca e guardare in te: vi troverai tutto ciò che cerchi. Ben poche anime si comportano oggi in questo modo, perché troppo occupate a cercare le risposte dappertutto tranne che dentro se stesse. Quando accetterai il fatto che IO sono in te, non ti sentirai mai più solo, e non dovrai mai più cercare all esterno la risposta ai tuoi problemi. Quando ne sorgerà uno, cercherai questa pace e questa tranquillità interiori. Mi rivolgerai le tue domande e Mi sottoporrai i tuoi problemi ed Io ti fornirò le risposte. E perciò necessario che tu impari ad ubbidire e a seguire esattamente ciò che Io ti rivelo interiormente. Devi imparare a vivere secondo la Mia parola, anzichè a limitarti ad ascoltarla.</p><hr>
<p>29 marzo Vivi nella maniera più semplice possibile e godi appieno delle meraviglie e delle bellezze pure che esistono per essere condivise da tutti, ma che sono spesso date per scontate. Sii come un bambino, capace di vedere e di apprezzare queste piccole meraviglie della vita, solo in apparenza insignificanti: la bellezza di un fiore, il canto di un uccello, la gloria di un alba. le gocce di pioggia che scorrono lungo il vetro di una finestra. Sono cose semplici eppure cosi belle quando le osservi con occhi che vedono davvero, quando smetti di attraversare la vita tanto in fretta da dimenticarti di far caso ad esse.Riesci a vedere intorno a te le Mie meraviglie e le Mie bellezze? Oppure la tua mente è cosi presa dalle preoccupazioni quotidiane da renderti cieco, sordo e oberato, al punto che non vedi più nulla, tanto sei ripiegato su te stesso? perché oggi non provi a prestare costante attenzione a ciò che accade intorno a te?</p><hr>
<p>31 marzo Quando sarai in armonia con la vita, scoprirai di essere in grado di fare ogni cosa al momento giusto.Per armonizzarti non devi fare altro che soffermarti in silenzio per entrare in contatto con Me. Ecco perché questi momenti di pace e di silenzio sono per te di importanza vitale, molto più di quanto pensi. Uno strumento musicale, se non accordato, è fonte di disarmonia; lo stesso accade per te. Uno strumento musicale deve rimanere accordato; anche tu, e ciò può accadere solo se dedichi un po' di tempo al silenzio. Non è possibile se ti agiti in tutte le direzioni, cosi come uno strumento musicale non può essere accordato mentre lo si sta suonando. Le note possono essere udite e ritoccate solo nel silenzio. E nel silenzio che puoi udire la Mia tenue, quieta voce e che Io posso dirti che fare.</p><hr>
<p>1 aprile La primavera si dispiega in maniera davvero perfetta: altrettanto accade per la primavera della Nuova Era, finalmente giunta. Anche tu ne fai parte, anche a te essa apporta una nuova vita; essa porta con sé una sensazione di libertà e di abbandono completi, la sensazione di superare i vecchi e limitati sentieri per schiudersi ad un nuovo e vasto orizzonte senza confini. Senti come stai crescendo e ti stai estendendo in tutte le direzioni, animato dalla sensazione che da un momento all'altro tutto può accadere! Sii come un corridore sulla linea di partenza, sul chi vive, pronto a partire al segnale dello starter. Molte cose stanno accadendo in questo momento, a tutti i livelli; nuovi cambiamenti si producono e tu ne fai parte: seguili, dunque. Sii pronto a cambiare e fallo rapidamente laddove e ogniqualvolta è necessario. Non esitare, non restare indietro. Buttati a capofitto in tutto ciò che si sta instaurando, rapidamente e con sicurezza, con fede e fiducia assolute.</p><hr>
<p>4 marzo ??? A che punto sei nella scala della vita? Dopo aver toccato il fondo, hai forse iniziato a risalire? Hai accettato di lasciare tutto nella vita per metterMi al primo posto, non per paura, bensi in virtù del profondo amore per Me e della tua aspirazione a fare la Mia volontà e a camminare lungo il Mio sentiero? Puoi dire: " sia fatta la Tua volontà " e pensarlo davvero, essere disposto a fare tutto quello che ti chiedo, anche se può sembrare strano o folle agli occhi degli altri? Ciò richiede coraggio, conoscenza e consapevolezza interiori profonde, tali che nulla possa alterare il tuo equilibrio. Solo le anime forti saranno in grado di intraprendere questo cammino spirituale. Esso non è fatto per le anime che si comportano come vogliono e che rifiutano di ascoltare la Mia parola. Non vi sono scorciatoie in questa vita spirituale. Devi cercare e trovare la tua propria salvezza.</p><hr>
<p>7 aprile Solo quando la tua coscienza si dilata sei aperto e ricettivo al nuovo che ti circonda; puoi allora metterti in sintonia con nuovi pensieri, idee e modi di vivere. Sii preparato a vedere al di là dell immediato, spingendoti verso dimensioni e regni più elevati, ed aprendoti ai sentieri dello Spirito. Molte sono le cose che puoi comprendere ed accettare per intuizione, ma di fronte alle quali la mente vacilla; perché allora perdere tempo a cercare di chiarire ogni cosa con la mente? perché non esser disposti a vivere ed agire intuitivamente e secondo ispirazione? Cosi facendo, tu parti da uno stato di coscienza elevato e sei ricettivo al nuovo. Diventi un limpido canale che consente al nuovo di manifestarsi dentro ed attraverso di te. Eleva dunque la coscienza dal negativo al positivo, dal distruttivo al costruttivo, dal buio alla luce, dal vecchio al nuovo, ed osserva cosa succede. Vedrai scomparire il vecchio ed apparire la gloria del nuovo.</p><hr>
<p>9 aprile Non si può costruire un tempio imponente senza solide fondamenta. Non potete costruire il nuovo cielo e la nuova terra senza amore, amore gli uni per gli altri ed amore per Me. L amore nasce e si sviluppa dalle piccole cose della vita. Spargi semi d amore ovunque tu vada, e guardali crescere, fiorire e prosperare. Alla fine, i semi d amore fioriranno anche nel più duro dei cuori; ci vorrà forse del tempo perché spuntino i germogli, ma se si prodigano cure amorevoli, essi non potranno non nascere. Non perdere dunque la speranza per nessuno, spargi semplicemente e senza sosta l amore, senza indurire il tuo cuore. Smetti di trovare giustificazioni per te o per le tue azioni; smetti di biasimare gli altri. Sonda il tuo cuore, mettilo a nudo e trova la pace perfetta del cuore e della mente. Allora potrai andare ovunque, nella libertà e nella gioia autentiche, irradiando amore e ancora amore. Non vi può mai essere troppo amore. Lascialo scorrere liberamente.</p><hr>
<p>10 aprile La vita è ciò che tu ne fai. perché non riconoscere il lato migliore di ogni situazione ed apprezzarlo pienamente, indipendentemente da dove ti trovi e da ciò che fai? Non sprecare mai tempo ed energie nel desiderare di essere altrove e di fare cose diverse. Forse non sempre capirai il motivo per il quale ti trovi in un certo luogo, ma puoi star certo che è per un ottima ragione e che c è sicuramente una lezione da imparare. Non opporti, ma scopri questa lezione ed imparala in fretta, in modo da poter avanzare. Non vorrai certo rimanere sempre allo stesso punto, vero? Cessando di opporre resistenza, accettando semplicemente le lezioni che è necessario imparare e prendendole cosi come vengono, la vita ti sembrerà molto più facile e per di più ti accorgerai di amare i cambiamenti. Una pianta non oppone resistenza alla crescita ed al cambiamento; essa vi si adatta con naturalezza e si schiude alla perfezione. perché non fai altrettanto?</p><hr>
<p>11 aprile Sei al mondo ma non sei di questo mondo. Inutile lasciare che i modi di essere del mondo ti travolgano. Godine, ma non cercare di possederli e non permettere loro di possederti. Nella Nuova Era non è necessario essere vestito di stracci e coperto di cenere, nè vagare affermando di essere un miserabile peccatore, indegno di essere chiamato Mio amato figliolo. Questo insegnamento appartiene ai tempi antichi, è improntato e fuori dalla realtà. Accetta il fatto che siamo tutt uno e che IO SONO in te. Sentiti emergere dalle tenebre di questo insegnamento erroneo, per protenderti verso la luce gloriosa. Lasciati dietro le vecchie cose, che muoiano di morte naturale. Entra nel nuovo, rinasci in Spirito e verità, scopri il significato dell autentica libertà. Ho bisogno che tu sia libero, non incatenato dal tuo ego e dalla preoccupazione per la tua persona. Sii come un bambino piccolo, libero e contento, e vivi nell eterno presente.</p><hr>
<p>12 aprile Ringrazia per tutto ciò che hai, per tutto ciò che ricevi e riceverai. In realtà, non smettere mai di ringraziare, poichè si tratta di un atteggiamento positivo nei confronti della vita; l atto stesso di ringraziare attira verso di te quanto vi è di meglio. Ciò aiuta a mantenere ricettivi il tuo cuore e la tua mente e contribuisce all incessante espansione della tua coscienza. Ti imbatterai costantemente in qualcosa che richiede un ringraziamento, e mentre ti accingerai a contare queste benedizioni, esse si moltiplicheranno. Ti renderai conto di quanto straordinariamente tu sia benedetto, prenderai coscienza del fatto che tutto ciò che possiedo ti appartiene, che le Mie riserve di abbondanza traboccano e che nulla ti manca. Ciascuno dei tuoi bisogni viene soddisfatto in maniera meravigliosa, ed in questo stato di coscienza puoi dare, ancora dare, senza mai badare a quanto ti costa, poichè ricevi in funzione di quanto dai ed in tal modo fai posto per ricevere ancora di più.</p><hr>
<p>13 aprile IO SONO la fonte di ciò che ricevi e tutto ciò che possiedo ti appartiene. La Mia infinita abbondanza è accessibile a tutti, ma la tua deve essere una coscienza di abbondanza, libera da ogni pensiero di scarsità o di restrizione. Senti la tua coscienza dilatarsi senza sosta, non porle limiti che potrebbero causare delle interruzioni nel flusso costante. I limiti portano con sè la paura, e la paura conduce al ristagno; e quando qualcosa ristagna, il flusso è interrotto e si esaurisce. Mantieni un flusso continuo. Fai in modo che a tutti i livelli vi sia un dare ed un ricevere costanti, e scopri il significato dell abbondanza infinita. Sappi che sei uno con Me, con tutta la ricchezza del mondo, e che nulla può essere preso a vantaggio del proprio ego, nè trattenuto in deposito: tutto è li per essere utilizzato saggiamente. Gestisci bene i Miei doni perfetti e benefici, ricerca la Mia guida e la Mia direzione per sapere come utilizzare nella maniera giusta le Mie risorse infinite.</p><hr>
<p>15 aprile Com è facile imprecare contro la situazione mondiale e lamentarsene, incolpando tutti tranne te stesso! E facile dire: " perché non fanno qualcosa? ". perché non fai qualcosa tu? Non tenerti mai in disparte, convinto della tua impotenza ed immaginando di non poter fare nulla. Puoi aiutare e farlo fin da adesso. Puoi iniziare mettendo in ordine la tua casa; puoi appianare tutti i malintesi e cercare di riparare i torti; puoi dilatare la coscienza fino ad essere in grado di vedere la vita da una diversa e più estesa angolazione; puoi imparare ad essere più tollerante più aperto, più affettuoso, e a vedere tutti i lati delle cose. Puoi iniziare fin d ora a scacciare dal tuo modo di pensare amarezze, critiche e negatività: vedrai che svolgendo il tuo ruolo, sarai utile al tutto. Ma non ci puoi riuscire da solo. Fallo col Mio aiuto.</p><hr>
<p>17 aprile Cerca e trova il legame diretto con Me e conservalo, qualsiasi cosa accada intorno a te. Questo legame con Me, il Divino, è la fonte di ogni potere, di quel potere che genera miracoli. Cosa sono i miracoli se non le Mie leggi divine in azione?Lavora con queste leggi, e tutto diventa possibile. E il fatto di identificarti con l unitarietà di ogni vita, con la saggezza e l energia, a schiudere le porte e a permettere alle leggi di operare in te. perché rimanere in disparte, ad osservare i miracoli prodursi nella vita degli altri, quando possono benissimo verificarsi anche nella tua? I miracoli si manifestano quando sei in armonia con quest energia e questa unitarietà, e quando riesci ad accettare che ti è possibile fare qualunque cosa tramite Me, poichè Io ti fortifico, ti sostengo e lavoro dentro ed attraverso di te. Riconosci che non sei nulla da solo, ma che con me puoi davvero fare tutto; e vedrai prodursi nella tua vita un miracolo dipo l altro.</p><hr>
<p>18 aprile La pace inizia dal di dentro. Essa è nel profondo di ogni anima, come un piccolo seme che attende di germogliare, di crescere e prosperare. Bisogna garantirle le condizioni adatte, l ambiente e la cura giusta perché possa germogliare. Sii quieto, e crea le opportune condizioni. Sii quieto e dalle la possibilità di mettere radici. Fatto ciò, essa continuerà a crescere; ma all inizio è fragile e ha bisogno di essere aiutata e amata. In te è dunque racchiusa la chiave della pace del mondo. Non sprecare tempo ad osservare il caos e la confusione che regnano sulla terra, ma comincia a risanare le cose dentro di te. Dedicati con calma a fare la Mia volontà: non hai bisogno di parlarne, devi soltanto viverla. Trasforma in pace, serenità e tranquillità il caos e la confusione che regnano nella tua stessa vita; diventa un utile membro della società e del mondo nei quali vivi. Comincia da te stesso, laddove sai di poter fare qualcosa, indi procedi verso l esterno.</p><hr>
<p>22 aprile Quante volte hai udito il commento: "Come vola il tempo!"? Quando sei colmo di gioia e di felicità, quando dai il meglio di te stesso, quando vivi per gli altri e ti preoccupi intimamente del bene del tutto, il tempo vola davvero e ne gusti ogni secondo. Tu vivi nel tempo, ma non è necessario lasciare ch esso divenga un fardello e ti travolga. Vi è un tempo per tutto, per tutte le cose che vuoi fare, poichè sarai tu a trovare il tempo per esse. Ogni individuo possiede la stessa quantità ditempo, ma è il modo nel quale la si utilizza che conta; non ti lamentare dunque se alcune anime hanno più tempo di altre. Non essere mai schiavo del tempo, ma fanne invece il tuo servitore. Devi decidere cosa fare e poi dedicartici: scoprirai di avere il tempo per farlo.</p><hr>
<p>23 aprile Avvicinati a Me ed io Mi avvicinerò a te. Tocca a te compiere il primo passo nella direzione giusta, mettendomi in contatto diretto con Me: il resto verrà. Ogni anima avrà un diverso approccio, ma quel che conta è compiere dei passi, poco importa se all inizio saranno esitanti. Sappi solo che una volta fatto il primo passo, i successivi diventeranno più fermi e sicuri. Una volta che farai la Mia volontà e vedrai le Mie leggi manifestarsi nella forma, assisterai ad una meraviglia dopo l altra. La tua fede ed il tuo credo diventereranno forti ed incrollabili giacchè ti aspetterai solo il meglio e lo attirerai su di te. Guardalo compiersi, non una sola ma innumerevoli volte, fino a che non dubiterai più della meraviglia del Mio sentiero, fino a che riporrai in Me la tua fede e la tua fiducia completamente e Mi permetterai di prendere le redini e di guidare la tua vita.</p><hr>
<p>25 aprile Devo permetterti di fare un errore dopo l altro nella vita, ma quando li riconosci e cerchi il Mio aiuto, IO SONO sempre li per aiutarti e mostrarti il cammino. Ma non farò il lavoro al tuo posto, devi imparare a farlo tu stesso. Questa vita non si addice ai deboli, ma bensi alle anime forti e sicure di sè, alle anime che vogliono trovare le risposte e che per questo sono pronte a dare tutto, costi quello che costi. Hai paura di commettere errori? Temi di trovarti in mare aperto? Non imparerai mai a nuotare se non stacchi i piedi dal fondo. Non crescerai mai spiritualmente se non sei in grado di reggerti sulle tue gambe. Non avere paura di niente, ma, con fede e fiducia assolute, vai avanti, fai ciò che sai essere giusto ed ignora qualunque opposizione. Sii guidato da questa conoscenza interiore che nasce da Me.</p><hr>
<p>27 aprile perché non essere in questa vita un ottimista che non solo si aspetta sempre il meglio, ma che lo trova e lo crea? L ottimismo conduce alla forza; il pessimismo conduce alla debolezza ed alla sconfitta. Lascia che la forza dello Spirito brilli in te, e crea intorno a te un mondo di bellezza, di pace e di armonia. Quando il tuo sguardo sulla vita è ottimista, elevi tutte le anime che ti circondano, offri loro speranza e fede nella vita. Ti renderai conto che tutto ciò che è simile si aggrega, e che il tuo ottimismo genererà altro ottimismo, come una valanga che cresce mentre scende a valle. C è sempre speranza nella vita, anche se all inizio pare solo una minuscola e tremolante fiammella:se circondata dalla fiducia e dall amore nell ambiente giusto, questa flevole scintilla avvamperà e crescerà sempre più, finchè arderai dell inestinguibile ed insaziabile fuoco dello Spirito. Una volta acceso, nulla potrà spegnerlo.</p><hr>
<p>10 maggio Non dimenticare mai di rendere grazie per ogni lezione che impari, per difficile che possa essere. Renditi conto che solo il meglio è destinato ad emergere e che ogni difficoltà non è che un passo in più lungo il sentiero. Molte ed importanti lezioni devono essere imparate, e prima lo farai, meglio sarà. Non cercare mai di evitarle o di aggirarle, ma prendile per quello che sono ed affrontale onestamente, senza cercare scappatoie. Non ripetere continuamente gli stessi errori, come una puntina di giradischi incastrata in un solco: quando decidi di cambiare, fallo. Se vuoi essere diverso e vivere una vita trionfante, non hai che da deciderlo e ci riuscirai. perché non cominciare fin d ora a vedere il lato migliore della vita e a gioirne come si deve?</p><hr>
<p>11 maggio IO SONO la Fonte di ogni cosa. IO SONO la Fonte delle tue abbondanti provviste. Pensa in termini di abbondanza e di prosperità. Non pensare nemmeno per un istante in termini di scarsità o di povertà. Quando pensi in termini di limitazione, crei la limitazione e la attiri su di te. Prima ancora di rendertene conto, ti accorgerai di aver arrestato il libero flusso delle Mie illimitate risorse. La prossima volta che soffrirai per la mancanza di qualcosa, non incolpare le circostanze, le tue condizioni di vita o la tua situazione, ma soffermati a guardare dentro di te per scoprire la causa dell interruzione. E forse il timore che venga a mancarti qualcosa? Il timore può causare un blocco più in fretta di ogni altra cosa. Scarica su di Me paure e preoccupazioni e lascia che sia Io a sostenerti. Lascia che ti riempia di energia a di forza, di fede e convinzione. Una volta che i tuoi valori spirituali saranno giusti, vedrai che il resto della vita andrà a posto in un autentica perfezione.</p><hr>
<p>12 maggio Non potete conoscerMi, camminare lungo il Mio sentiero e fare la Mia volontà se non Mi amate; e non potete amarMi se non vi amate gli uni gli altri. Molte anime parlano del loro amore per Me, eppure non sanno cosa significa amare se stesse e gli esseri umani loro compagni. La chiave di tutto è sempre l amore, ed è questa la lezione più importante da imparare. Devi imparare ad amare ciò che fai, amare le anime con le quali vivi, amare ciò che ti circonda, amare il luogo in cui vivi, amare la stessa aria che respiri, la terra su cui cammini. Ama tutto ciò su cui si posa il tuo sguardo. Non basta apprezzare ogni cosa: devi amarla ed amarla con tutto il cuore. E bene fare ogni tanto il punto su te stesso e vedere quanto amore è presente in te; esamina la tua vita di tutti i giorni e guarda quanto amore tu metti in tutto ciò che fai, dici e pensi.</p><hr>
<p>15 maggio Abbi fede in te stesso e nella tua capacità di fare con il Mio aiuto qualunque cosa. Allora, tutto ciò che intraprenderai nella vita giungerà a compimento nella perfezione autentica e con vera gioia. La vita esiste per essere vissuta pienamente, perché quindi attraversarla trascinandoti faticosamente, come se portassi un pesante fardello sulle spalle? Anche se hai responsabilità gravose, non è necessario che tu te ne senta oppresso. Quando il tuo atteggiamento nei loro confronti è positivo, riesci ad amarle con tutto il cuore, sapendo che non devi assumertele da solo. perché IO SONO qui e posso condividere con te ogni cosa:tu non sei mai solo.Prima realizzi questo, accettandolo come un dato di fatto, prima il tuo atteggiamento verso ciò che intraprendi cambierà, e tanto più rapidamente sarai in grado di adattarti alla situazione nella quale ti trovi e di gioire di tutto ciò che fai.</p><hr>
<p>19 maggio Lasciati il passato alle spalle e non perdere più tempo a soffermarti sugli errori e gli insuccessi che possono averti rovinato la giornata di ieri: è tutto finito. Rendi grazie per questo nuovo giorno, per questo giorno ancora intatto, puro e splendido: sta a te far si che rimanga cosi. Sta a te affrontarlo con passo fermo, nella fede e fiducia assolute che sarà un giorno meraviglioso. Tutto andrà perfettamente a posto, tutto si svolgerà armoniosamente. Sarà una gioia e una delizia parlare con tutti coloro che incontrerai, e non un solo pensiero o idea negativa o spiacevole assalirà la tua coscienza.Questo è un nuovo giorno, e va tutto bene, molto bene. Tutto è perfetto, e con il Mio costante aiuto e la Mia guida manterrai intatto questo stato di cose, pienamente conscio di Me e della Mia divina presenza e servendomi nella calma e nella fiducia.</p><hr>
<p>31 maggio Inizia fin d ora ad espandere la coscienza e a pensare sempre in termine di " abbondanza ", perché solo cosi potranno venir soddisfatte tutte le tue necessità. Voglio che tu sappia che è una gioia per Me donarti il regno, poichè è da questo che deriva tutto il resto. Ecco perché devi cercarlo tu per primo; tutto il resto ti verrà dato in sovrappiù. Io sono a conoscenza di tutti i tuoi bisogni, e ciascuno di essi verrà meravigliosamente soddisfatto. Credici con tutto il cuore, non permettere mai ad alcun dubbio di assalirti per rovinare la meraviglia di tutto ciò. Accetta la Mia parola, vivi secondo essa, ed assisti al compimento di un miracolo dopo l altro: il tempo dei miracoli non è certo finito. Se vivi una vita interamente dedicata a Me, sarai testimone di indicibili meraviglie, vedrai l impossibile reso possibile, riconoscerai la Mia mano ovunque, e il tuo cuore traboccherà d amore e di gratitudine per tutto ciò che accadrà.</p><hr>
<p>8 giugno Qual è il tuo primo pensiero al risveglio? Si tratta di un pensiero di pura gioia per un altro meraviglioso giorno, oppure di paura per ciò che esso porterà con sè? Compi davvero lo sforzo di metterti in sintonia ed in armonia con il giorno che inizia? Sei in grado di destarti con nel cuore un canto di lode e di ringraziamento? Vedrai quante cose cambieranno per te quando ci riuscirai, quando inizierai la giornata inforcando occhiali dalle lenti rosa che ti permetteranno di guardare ogni evento con ottimismo.Inizia col piede giusto. Non preoccuparti del domani; l unica cosa che conta è oggi, ciò che farai oggi e ciò che farai dell oggi. Sappi solo che ne puoi fare un vero successo, e che tutto ciò che intraprenderai riuscirà perfettamente. Sappi che tutto ciò che dirai verrà detto con amore, che tutti i tuoi pensieri saranno più che mai elevati, e che oggi niente, se non il meglio, ti toccherà.</p><hr>
<p>28 giugno Quando un armadio è tanto pieno da traboccare, nulla può impedire che il contenuto si riversi fuori se si aprono le ante. Quando le chiuse sono aperte, l acqua scorre con impeto e forza terribili, trascinando ogni cosa con sè. Lo stesso accade con l energia spirituale che è in te: una volta che è stata riconosciuta e liberata, niente può fermare la corrente. Essa si riversa, spazzando via tutti gli elementi negativi e disarmonici, portando con sè pace, amore, armonia e comprensione, E l amore che trionferà sul mondo; è l amore che riunirà tutta l umanità. Perciò, prima sprigionerai questa straordinaria forza d amore che è in te e la lascerai scorrere liberamente, prima contemplerai la pace e l armonia del mondo e l unità di tutta l umanità. Quando nel tuo cuore c è amore ottieni il meglio da ognuno, poichè l amore vede solo il meglio e l attira a sè. Non aver paura: apriti, non trattenere nulla, e lascia che tutto scorra liberamente.</p><hr>
<p>29 giugno Non sertirti oppresso da tutto ciò che dev essere fatto. Impara semplicemente a compiere un passo alla volta e sappi che ogni passo ti avvicina all obbiettivo. Non cercare di correre prima di saper camminare, o di intraprendere qualcosa di troppo difficile, perché rischi di doverti trascinare a fatica lungo il cammino. Questo non è l atteggiamento giusto; non è cosi che ti colmerai della Mia gioia e della Mia libertà. Significa che stai cercando di agire per conto tuo, e che ti sei separato da Me e hai perso la vista. Interrompi ciò che stai facendo, e modifica tutto il tuo atteggiamento: rimetti ogni cosa nelle Mie mani, rilassati e goditi ciò che stai facendo in una maniera totalmente nuova. Il cambiamento di atteggiamento può avvenire in un batter d occhio, per cui cambia e fallo rapidamente, e oggi canta e balla tenendoMi per mano.</p><hr>
<p>11 luglio Che cosa significa la vita per te? La godi pienamente? Ti aspetti il meglio da essa? Accetti il fatto che sia infinita, che non esista nè inizio nè fine? Il saperlo ti fa vibrare e ti eleva, oppure ti senti inorridito e depresso? Il tuo atteggiamento nei confronti della vita è ora estremamente importante, poichè molte meraviglie si stanno svelando ed è necessario che tu vada nella stessa direzione di ciò che sta accadendo, senza frapporre ostacoli. E un epoca di rivelazione, non di contesa e di lotta; perciò, fermati a contemplare una dopo l altra le meraviglie che si schiudono nella perfezione autentica, e rendi eternamente grazie. Rendi grazie per essere vivo e parte di ciò che sta avvenendo. Rendi grazie per i cambiamenti rapidi, e cambia con essi. Tutto avviene per il meglio; scaccia dunque le paure ed avanza con gioia. Sentiti parte dell intero processo di cambiamento, di globalità e di novità.</p><hr>
<p>23 luglio Svegliati e vivi! Vivi questa vita piena e splendida che costituisce il tuo vero retaggio. Non aver paura di nulla. Dentro di te sono racchiusi saggezza, energia, forza e comprensione.Estirpa le erbacce del dubbio, della paura e dell incertezza, in modo ch esse non possano soffocare il tuo bel giardino interiore ed affinché tutto il meglio possa crescere in libertà e perfezione autentiche. Libera ciò che è dentro di te e riflettilo all esterno; per quanto tu ti sforzi, non lo puoi nascondere. Se il caos e la confusione regnano in te, ciò si rifletterà nel mondo esterno attraverso il tuo aspetto, il tuo comportamento, le cose che fai e quelle che ti circondano. Nonostante i tuoi sforzi, non puoi celare quello che hai dentro. Quando i tuoi pensieri sono elevati, la bellezza e la perfezione si riflettono all esterno. Sei come uno specchio lucidato alla perfezione: nulla può rimanere nascosto.</p><hr>
<p>26 luglio IO SONO dentro di te. IO non SONO in un anima più che in un altra; è solo una questione di coscienza. Alcune anime sono più coscienti di altre della divinità racchiusa in esse, e sono in grado di attingere a questa sorgente e di vivere grazie ad essa. Perciò esse sembrano esistere a testimonianza di qualcosa di soprannaturale, ma non vi è nulla di soprannaturale in tutto ciò; si tratta semplicemente di vivere secondo le Mie leggi, utilizzando in maniera corretta l energia che è insita in ciasuno. L aria esiste per essere respirata, ma sta a te inspirarla. L elettricità è li per essere usata, ma deve essere imbrigliata e convertita prima di venire impiegata, altrimenti, pur esistendo, essa non può mostrare il suo potere, che aspetta di essere liberato. La stessa cosa accade con il potere spirituale che è in te: esso esiste perché tu te ne serva, ma se non ti colleghi ad esso e non lo metti in funzione, esso rimane inattivo.</p><hr>
<p>2 agosto Impara ad agire spontaneamente, per intuito, e a fare ciò che ti suggerisce il cuore, e non solo quello che la mente ti dice essere ragionevole o giudizioso. Alcuni atti di puro amore possono apparire agli occhi degli altri alquanto irragionevoli, persino folli, ma non importa. Quando sei spinto ad agire, fallo e non fermarti a riflettere o a chiederti perché lo stai facendo. Un piccolo atto d amore può fare molta strada, e i suoi effetti possono anche non essere visibili all inizio. Non sprecar tempo ad inseguire i risultati: fai semplicemente ciò che devi fare e lascia a Me tutto il resto. Talvolta, può rendersi necessario molto tempo perché il seme dell amore germogli in un cuore duro e freddo, ma una volta che è stato piantato, prima o poi esso spunterà. Tutto quello che devi fare è svolgere il tuo ruolo nella fede, e sapere che va tutto molto, molto bene.</p><hr>
<p>6 agosto Sii quieto e ricettivo nei confronti della vita. Più sei quieto, più diventi ricettivo, perché è nella calma che puoi udire la Mia voce tenue e tranquilla. Nella quiete puoi renderti conto delle Mie meraviglie che sono intorno a te, e diventi molto sensibile alle cose che davvero contano nella vita; in questo stato di sensitività le porte possono spalancarsi e tutto può succedere. Devi cercare e trovare dei momenti di pace e quiete; non importa se sei una persona molto occupata, perché non deve trattarsi per forza di lunghi periodi. Scoprirai che anche pochi attimi trascorsi in silenziosa comunione con Me produrranno meraviglie in tutto ciò che fai, e invece di gettarti precipitosamente in un progetto, o fare qualcosa solo perché va fato, il tuo attegiamento nei confronti di ciò che intraprendi sarà di benedizione, lode e ringraziamento. Se il tuo comportamento ed il tuo approccio saranno quelli giusti, ne potrà scaturire solo il meglio e sarai foriero di benedizione per tutte le anime che incontri.</p><hr>
<p>8 agosto Se imparerai a fare la Mia volontà e a camminare lungo i Miei sentieri, comincerai a scoprire il significato della pace e del armonia interiori. Il tuo cuore traboccherà d amore, la tua comprensione si espanderà, diventerai più aperto e tollerante e vedrai con chiarezza le molte strade che conducono a Me. Imparerai a vivere e a lasciar vivere, e smetterai di credere che il tuo cammino sia l unico esistente. Cesserai di assumere un atteggiamento dogmatico verso tutte le cose, ma con molta tranquillità e fiducia andrai per la tua strada facendo ciò che ritieni giusto. Non cercherai più di cambiare le altre anime, ma imparerai a vivere in maniera tale che gli altri vorranno sapere che cos hai che loro non hanno. Non dimenticare mai, puoi insegnare molto di più attraverso l esempio. Se ti dedichi a fare la Mia volontà, ciò avrà sull umanità un ben maggiore effetto che non declamare dall alto di un tetto parole meravigliose, senza curarti di vivere ciò che predichi.</p><hr>
<p>11 agosto Sei in armonia con la vita intera? Ti senti tutt uno ed in pace con le anime che ti circondano? Sei anche tu parte del caos e della confusione che regnano oggi nel mondo, oppure la tua vita è una parziale risposta ai problemi che affliggono la terra? Non è il momento di tenere il piede in due scarpe. O lavori per la luce, oppure no: sta a te scegliere. O sei con Me o sei contro di Me. La tua fede non può essere tiepida o senza convinzione: dev essere pienamente entusiasta, oppure niente. Ho bisogno che tu sia ardente, acceso d amore per Me, completamente dedito a Me ed alla Mia opera, disposto a fare la Mia volontà a qualsiasi prezzo. Io chiedo tutto, e solo quando avrai dato tutto riceverai tutto. Nulla ti verrà negato, e scoprirai che ciò che possiedo è tuo.</p><hr>
<p>7 dicembre Quando non sei in armonia con l ordine divino delle cose, attiri a te la disarmonia e la separazione. Ti troverai a nuotare contro corrente, invano ed esaurendo semplicemente le tue forze. perché non seguire la corrente, scorrere con essa e porsi in sintonia con ciò che accade? Se imparerai a farlo, scoprirai di essere in armonia con tutte le cose e le persone che ti circondano. Smetterai di sentirti come il brutto anatroccolo, e ti fonderai perfettamente con il tuo ambiente circostante. Ti accorgerai di essere in armonia con te stesso, e quest armonia interiore si rifletterà all esterno; la vita scorrerà liscia e tutto andrà a posto. Vedrai accadere ciò che ti sembrerà un susseguirsi di miracoli. Questo modo di vivere diventerà per te normale perché sarai in sintonia con Me, ed Io potrò lavorare dentro ed attraverso di te per realizzare le Mie meraviglie e la Mia gloria.</p><hr>
<p>11 dicembre Il modo migliore per portare amore e prosperità nella tua vita è quello di benedire ogni cosa e di rendere grazie per il sovrappiù che ti viene dato sotto la forma di un Mio dono.Quando imparerai a benedire e a ringraziare per tutto, metterai di fatto in pratica una delle grandi leggi di prosperità e di abbondanza, giacchè il di più viene con l amore e le benedizioni. Hai visto come un bambino si espande e cresce in bellezza e saggezza quando su di lui si riversano l amore e le benedizioni; hai visto le piante, i fiori e gli animali reagire all amore ed alle benedizioni; tu stesso ti sei reso conto di reagire all amore ed alle benedizioni che vengono riversati su di te: adesso vai e fai la stessa cosa con tutti coloro che incontri. Scoprirai che più lo fai e più diventa facile; e tanto più facilmente potrai dischiudere il tuo cuore, finchè l amore e le benedizioni sgorgheranno da te e la vera gioia di vivere traboccherà e si spargerà per il mondo.#</p><hr>
<p>“Riceverai nella misura in cui avrai donato”. Queste non sono solo parole: sono la legge. Se vivi e le metti in pratica, vedrai che in maniera meravigliosa esse si concretizzeranno. Quando comincerai a dare, scoprirai di ricevere sempre più. Non aver paura, non tenere nulla per te; semplicemente, dai e continua a dare. Un cuore aperto e generoso attira a sé solo il meglio. Fai in modo che il tuo cuore sia aperto e disponibile, in modo da non trattenere nulla, e lascia che in esso alberghi sempre lo spirito del dono. Guarda ciò che hai da dare e poi dallo, senza curarti di cosa sia, poiché ogni dono offerto contribuisce al completamento del tutto. Non aspettarti che qualcun altro venga a ritirare i tuoi doni, ma dona volontariamente ciò che possiedi: così facendo, scoprirai che esso si inserisce nel tutto, così come l’elemento di un mosaico messo al posto giusto completa l’immagine.</p><hr>
<p>Puoi fare di questo giorno tutto ciò che desideri. Nel momento esatto in cui ti svegli al mattino, puoi decidere che tipo di giornata sarà per te. Può essere la giornata più splendida ed ispirante che si possa immaginare, ma dipende tutto da te. Sei libero di scegliere. Perchè allora non cominciare col ringraziare, allo scopo di aprire il tuo cuore? Più sei riconoscente, più sei aperto a tutti i meravigliosi eventi che questo giorno porta con sè. Amore, lode e gratitudine spalancano le porte e permettono alla luce di fluire e rivelare ciò che di meglio vi è nella vita.</p><hr>
<p>Se hai smarrito la strada, la maniera più rapida e facile per ritrovarla è quella di soffermarti in pace tranquillità per cercare la giusta direzione.</p><hr>
<p>Smetti di modellarti secondo gli altri e soffermati a cercare in te stesso e a scoprire quanto ho bisogno di te e come perfettamente ti inserisci nel disegno globale.Non sentirti mai come un pesce fuor d’acqua, oppure stonato e fuori tempo. Quando puoi essere te stesso , lo stress e la tensione si dissolvono, perchè finalmente non ti sforzi di essere ciò che non sei.Infatti ,non cerchi più di essere, ma “sei” semplicemente. Raggiungi in tal modo una perfetta pace interiore ,che si riflette all’esterno. Da te si sprigionano pace, tranquillità e serenità. Ovunque tu vada, crei la giusta atmosfera. Sei una benedizione, un aiuto per tutte le anime che si trovano sulla tua strada; le elevi e generi pace ed armonia nel mondo intorno a te. Lascia ora che la Mia pace ed il Mio amore ti colmino e ti avvolgano. Innalza il tuo cuore e rendi eternamente grazie, perchè IO ti rivelo il cammino.</p><hr>
<p>Riesci davvero ad amare quando sei assalito dalle difficoltà, quando vieni messo alla prova e hai l’impressione che tutto e tutti siano contro di te? E’ abbastanza facile amare quando tutto scorre liscio. Quando invece ti trovi nei guai, sei incline a chiudere il tuo cuore e ad arrestare il flusso dell’amore; eppure è proprio quello il momento in cui hai maggiormente bisogno d’amore. Quando riesci ad amare malgrado le condizioni esterne, puoi essere certo che il Mio divino amore fluisce dentro ed attraverso di te, e che questo amore meraviglioso alla fine avrà la meglio. L’amore non cede mai; cercherà sempre, in un modo o nell’altro, di raggiungere il suo scopo. L’amore è delicato, forte e tenace al tempo stesso. Come l’acqua, esso si scava un passaggio anche nel più duro dei cuori. Perciò, non accettare mai un “no” per risposta. Ama, continua ad amare e guarda come si apre la strada.</p><hr>
<p>Riceverai nella stessa misura in cui imparerai a dare. Apri il tuo cuore ed offri la maggior parte possibile dei doni che ti sono stati fatti: dona amore, saggezza e comprensione, dona beni sia tangibili che intangibili; dona e continua a donare senza pensare a te stesso, senza preoccuparti del costo o di ciò che otterrai in cambio. Il tuo dono deve essere entusiastico e gioioso; scoprirai allora che il solo atto di donare porta con sé gioia e felicità indicibili. Ogni anima ha qualcosa da dare: scopri ciò che hai tu e donalo. Non dimenticare che vi sono diversi livelli ai quali puoi donare: non limitarti a donare ciò che è più facile, ma dona là dove il donare ferisce, e nel farlo cresci ed espanditi, giacché dal tuo dono può derivare solo il meglio.</p><hr>
<p>Vidi alcune foglie autunnali cadere da un albero,<br>e poi un albero ormai privo di tutte le sue foglie.<br>Udii queste parole:<br>“Non preoccuparti.<br>La forza vitale è all’interno,<br>e da essa scaturirà il nuovo.<br>Sappi che il vecchio deve morire,<br>affinché possa nascere il nuovo”.</p><hr>
<p>Non essere soddisfatto di te stesso quando nella tua vita regna il disordine, ma cerca una guida interiore e sii disposto ad accettare aiuto all’esterno. In molte occasioni devo utilizzare i Miei canali per aiutare a far luce su una determinata situazione, soprattutto quando questa presenta angoli bui o quando sei troppo coinvolto per averne una visione chiara. In quei momenti, sii disposto ad accettare l’aiuto che giunge dall’esterno.<br>Ciò, tuttavia, non significa che devi precipitarti da qualcuno di diverso ogni volta che devi risolvere un problema… E’ importante che tu impari a camminare con le tue gambe e che tu rifletta e cerchi interiormente ogniqualvolta è possibile. Non devi lasciarti assalire dalla pigrizia spirituale e fare affidamento su qualcun altro per ciò che sai di dover chiarire da solo. Volgersi in silenzio alla propria voce interiore allo scopo di trovare la risposta richiede tempo e pazienza, ma non sperare di poter crescere spiritualmente senza mettere in pratica tutto questo.</p><hr>
<p>Quando un bambino inizia a camminare, compie passi dapprima esitanti, fintantoché non acquista fiducia: poco per volta, i suoi passi si fanno più sicuri, fino a che è in grado di camminare senza vacillare. Indi, impara a correre e saltare; ma non è possibile bruciare le tappe. Altrettanto accade per la fede: deve essere costruita gradualmente, non si acquisisce in un colpo solo. Ogniqualvolta metterai alla prova la tua fede, essa crescerà, fino a consentirti di uscire dai tuoi limiti e di vivere interamente per mezzo di essa, poiché la tua sicurezza sarà radicata e stabile in Me. Sai di poter fare qualsiasi cosa con Me, dato che sono Io a compierla, lavorando dentro e attraverso di te; ti sarebbe impossibile con le tue sole forze. Riconosci sempre la fonte del tuo aiuto, della tua forza e ispirazione, e non dimenticare mai di rendere grazie. Non dare nulla per scontato, ma riconosci la presenza della Mia mano in ogni cosa.</p><hr>
<p>Tutto deve crescere ed espandersi. Non vorresti rimanere bambino per tutta la vita, nutrito e vestito da altri, mentre qualcuno fa tutte le cose per te. Se osservi un bambino, scoprirai la sua volontà di cambiare e di provare cose nuove: egli non smette di sperimentare e di imparare, crescendo ed espandendosi. Si tratta del naturale processo della crescita e del cambiamento. Un bambino non deve lottare per riuscirci: tutto avviene naturalmente. Lo stesso avviene con lo schiudersi della Nuova Era, che è già qui con te: non hai bisogno di batterti e lottare per entrarvi, nè devi temere l'ignoto o preoccuparti della rapidità dei cambiamenti e dell'espansione intorno a te. Guarda con gioia e aspettativa autentiche a ciò che attende di essere rivelato. Nulla è troppo grande, troppo meraviglioso o impossibile: osserva le Mie meraviglie dischiudersi nella perfezione autentica, e rendi eternamente grazie.</p><hr>
<p>Non puoi sperare di crescere spiritualmente se TU non sei pronto a cambiare. I cambiamenti possono cominciare dalle piccole cose, ma via via che ti addentrerai nel nuovo, essi diventeranno piu’ drastici e importanti. A volte è necessario un completo rivolgimento per condurre un nuovo modo di vivere, e talvolta forse anche essere in apparenza crudeli, per poter essere buoni, per eliminare il vecchio e scoprire il nuovo. Non irritarti per gli straordinari cambiamenti che debbono avvenire, ma sii pronta ad accoglierli e a fluire con essi per aiutarne la realizzazione.</p><hr>
<p>È di vitale importanza l’atteggiamento con il quale tu doni! Dai con tranquillità e fiducia, e soprattutto con gioia e amore. Tutto ciò che viene dato di malavoglia porta con sé le cattive vibrazioni che impediscono alla perfezione di emergere. Fai in modo che tutto quello che fai sia fatto con amore, anche se non capisci completamente perché lo stai facendo. Se eseguito con amore, anche il compito più banale e materiale può portare risultati meravigliosi e sbalorditivi; lascia perciò che l’amore scorra liberamente in tutte le cose che intraprendi: renditi conto che ciò che fai è necessario e che nessun lavoro o azione è troppo piccolo o insignificante. Quando tutte le anime danno il meglio di loro stesse, il peso e la responsabilità non ricadono sulle spalle di pochi, e il fardello risulta alleggerito per tutti, fino a trasformarsi in gioia e piacere autentici. Bada al tuo atteggiamento, e contribuisci alla gioia e al buon funzionamento del tutto.</p><hr>
<p>Se cerchi con cura, sicuramente troverai ciò che cerchi: essere tutt’uno con Me, Fonte di ogni vita. Ma la ricerca richiede tempo. Non si tratta di qualcosa che ti cadrà nel piatto se in te non vi è il desiderio profondo di conoscerMi, di conoscere la verità e di cercare fino a scoprire cosa davvero ciò significa per te. Questa profonda esperienza spirituale di conoscenza interiore è vissuta solo dalle anime che vogliono sapere; perciò, non sguazzare mai vagamente in mezzo a tali esperienze spirituali. Sta a te andare avanti e viverle dal di dentro. Com’è vuota e futile l’esistenza, fintantoché non inizi a viverla pienamente, a metterla alla prova per vedere se questa vita spirituale è concreta e vale la pena di essere vissuta! Inizia ora a fare qualcosa in tal senso. Fai in modo che non esista la spiritualità da salotto. Lasciala vivere, vibrare ed essere visibile agli occhi di tutti. MostraMi che sei oggi all’inizio di una nuova vita.</p><hr>
<p>Mantieni il tuo centro interiore immoto come uno specchio d’acqua, per poter rifrangere ciò che vi è di meglio senza nessuna distorsione: potrai allora irradiarlo all’esterno. Non permettere che nulla ti angosci o ti turbi; sappi solo che tutto si realizza alla perfezione, e prendi le cose come vengono, senza preoccuparti troppo. Impara a ridere di te stesso, soprattutto quando ti accorgi di diventare troppo serio ed oppresso dalle faccende del mondo. Quando ti accorgi di diventare troppo serio, lasciati andare, rilassati e comincia a goderti la vita: sforzi e tensioni scompariranno. Se ti accorgi di essere oberato dal fardello troppo pesante che poggia sulle tue spalle, sbarazzatene subito, riposati e rilassati. Scoprirai di essere in grado di fare molto di più in questo stato di riposo e di distensione, che non quando sei teso come un elastico tirato al massimo e in procinto di rompersi.</p><hr><h5>RIFLESSIONI</h5>
<p><a href="http://www.giocodellatrasformazione.com/category/riflessioni-di-eileen-caddy/" title="RIFLESSIONI" class="http">RIFLESSIONI</a>	fatto fino riflessione 4 luglio 2017</p>
<p>Lasciate che sia Io a dirigere quel potere dentro ciascuno di voi. / Mantenetevi connessi con la fonte di tutto il potere dentro di voi e lasciate che questo potere fluisca incessantemente rivelando meraviglia su meraviglia. Non abbiate paura di questo tremendo potere, lasciate che sia Io a guidarlo e dirigerlo affinché venga usato correttamente e possa essere sviluppato nel mondo. L’elettricità, quando usata appropriatamente, può essere di estremo beneficio per l’umanità, ma se usata erroneamente può essere devastante. Lasciate che sia Io a dirigere quel potere dentro ciascuno di voi, e sappiate che nel momento in cui lo fate tutto va molto, molto bene e dal farlo scaturirà solo il meglio. </p>
<p>Nel profondo di te stesso possiedi tutti i segreti dell’Universo / Non permettere a nulla di disturbarti o angosciarti. Cerca nel profondo di te stesso e trova la comprensione e la saggezza perfette. Nel profondo di te stesso possiedi tutti i segreti dell’Universo. Non c’è alcun bisogno di sprecare tempo cercandoli all’esterno, sono tuoi sin dall’inizio, ma dovevano restare dormienti fino al momento in cui eri pronto a riconoscerli ed accettarli. Poi, quando sei pronto, nulla ti viene nascosto e sai che tutto ciò che Io ho e tutto ciò che IO SONO è tuo. Non sei più nell’oscurità, procedendo a tentoni lungo il cammino: la luce della verità diffonde fede dal tuo interno, illuminando ogni centimetro del cammino. Così non puoi più perdere la strada, ma puoi procedere lungo il camino dritto e stretto senza paura e con la gioia nel cuore.</p>
<p>Fa’ che queste parole squillino nelle tue orecchie e cantino nel tuo cuore / Potresti aver bisogno di disciplina o obbedienza. Potresti aver bisogno di imparare a dimenticare il sé nel servizio verso gli altri, o potresti dover imparare la pazienza, la persistenza e la perseveranza. Potresti aver bisogno di imparare a far affidamento su di me e, prima di fare qualsiasi cosa, prenderti tempo per stare in silenzio, cercare dentro di te ed aspettare di sentire la Mia piccola, quieta voce. Queste sono tutte lezioni di vitale importanza che ogni anima su un percorso spirituale dovrebbe imparare, e quando avrai imparato queste lezioni ce ne saranno altre da apprendere: la vita è un’aula scolastica nella quale impari qualcosa di nuovo in ogni momento. Impara rapidamente e vai avanti volgendoti verso l’alto. Cerca le Mie piene benedizioni su tutto quanto intraprendi e procedi in pace lungo il tuo cammino. Fa’ che non ci siano conflitti in te, sappi dove stai andando, cosa stai facendo e sii in pace perfetta. Fa’ che non ci siano battaglie dentro di te, ma che la sia libertà dello Spirito a trionfare. Fa’ che queste parole squillino nelle tue orecchie e cantino nel tuo cuore.</p>
<p>Procedi in questo giorno Rinnovato, Rinfrescato, Rinato / Procedi in questo giorno Rinnovato, Rinfrescato, Rinato, con pura gioia nel tuo cuore e la conoscenza che IO SONO con te sempre e tutto va molto, molto bene. In questo stato di coscienza niente potrà abbatterti. Sarai in grado di vedere il meglio in ogni cosa che accade, sarai in grado di elevarti a grandi altezze dove tutto è Uno e non ci sono disarmonia e disunità, dove tutto è Luce perfetta, tutto è Amore illimitato. Avrai una nuova e più profonda comprensione e una maggiore tolleranza verso tutti gli altri. Tutto il vecchio sarà spazzato via e il nuovo si dischiuderà in tutta la sua gloria e perfezione.</p>
<p>Osserva i tuoi pensieri e sradica istantaneamente tutti quelli negativi - Sii molto amorevole e positivo, bandisci per sempre tutti i pensieri ed i sentimenti riprovevoli e negativi e vedi la differenza che questo fa nella tua intera vita e nel tuo modo di vivere. Quanto rapidamente le malerbe possono crescere nella tua mente se tu le lasci fare. Strappale e lascia spazio affinché i fiori dell’amore e della gioia crescano e fioriscano. Stai sempre attento perché le erbacce spuntano molto rapidamente e quasi senza essere notate soffocano e distruggono. Quello che è anche peggio è che i loro semi cadono e germinano a grande velocità e, se gli è permesso di attecchire, soffocheranno e distruggeranno le altre piante. Allora, ti dico nuovamente: osserva i tuoi pensieri e sradica istantaneamente quelli negativi. Non dare loro forza o vita. Mantieni la tua mente su di Me e trova la pace e l’armonia perfette nella tua interiorità.</p>
<p>Impara semplicemente a vivere pienamente in questo momento di eterno presente - Ricorda sempre che tutto è contenuto nel momento di eterno presente. Non c’è bisogno di passare del tempo immergendoti nel passato o cercando di guardare nel futuro. Impara semplicemente a vivere pienamente in questo momento di eterno presente, che contiene la totalità di tutto. Quando sarai in grado di farlo non sarai mai insoddisfatto o scontento perché ti renderai conto che tutto è proprio lì, nel palmo della tua mano, in questo momento eterno.</p>
<p>Stai quieto, stai molto, molto quieto, e la nebbia si dissolverà - Per tutto questo tempo stai imparando lezioni di vitale importanza in questa vita. Stai imparando il discernimento. Non accettare tutto secondo un valore di facciata, ma prenditi del tempo per cercare al tuo interno e lasciare che Io vi getti la luce della verità. Discernere non significa essere critico o intollerante, ma semplicemente che desideri conoscere la verità e non sarai mai soddisfatto fino a quando non la conoscerai. Quindi cerca, e continua a cercare fino a quando nel profondo di te stesso sarai pienamente soddisfatto di ciò che troverai e saprai che è la verità. Non accettare mai nulla nella vita senza discernimento, altrimenti cadrai in molte trappole inutili che possono essere facilmente evitate. Stai quieto, stai molto, molto quieto, e la nebbia si dissolverà e conoscerai la verità, e la verità ti renderà libero.</p>
<p>Sei davvero potentemente benedetto - Non permettere mai che il sole cali senza che tu ti sia preso del tempo per rendere grazie per la giornata e per tutto ciò che è avvenuto: c’è sempre qualcosa per cui dire ‘grazie’, indipendentemente da come è andata la giornata. C’è sempre qualcosa per cui ringraziarMi. Se caso mai ti sentissi particolarmente giù, prenditi alcuni momenti per stare da solo e incomincia a rendere grazie, prima per una piccola cosa, poi per un’altra, e un’altra ancora e presto scoprirai che la tua vita è davvero benedetta in mille modi. Cerca il positivo, cerca il meglio in tutto e in tutti e lo troverai. Togliti quei paraocchi, spalanca gli occhi e vedrai le Mie meraviglie e la Mia gloria tutto intorno a te, e allora come potrai non riuscire a rendere grazie? Tu sei davvero potentemente benedetto.</p>
<p>Sono le piccole cose nella vita che ci indicano se siamo nella direzione giusta o in quella sbagliata - Questi sono momenti molto importanti e vitali e quindi devi stare sempre allerta. Sono le piccole cose nella vita che ci indicano se siamo nella direzione giusta o in quella sbagliata. Quindi osserva e prega, e non ignorare né scartare quelle discipline personali come se fossero prive di importanza o irrilevanti. Io ti dico che sono importanti, quindi ricercale e coglile non appena si presentano. Nel profondo, ciascuno di voi sa di cosa sto parlando, e sa anche che cosa può fare al riguardo. Perciò fai qualcosa al riguardo ORA e non aspettare un altro momento per agire, non c’è momento migliore del presente. Puoi nascondere la verità ai tuoi simili, ma a Me non puoi nascondere nulla. Se Mi ami veramente, vorrai obbedire ad ogni mio più piccolo sussurro, perché solo in questo modo puoi trovare riposo, libertà e felicità durevoli. La libertà arriva quando non hai nulla da nascondere e tutto è manifesto. Ricerca sempre la libertà dello Spirito.</p>
<p>Il silenzio è d’oro - Sii molto flessibile e mai dogmatico riguardo ogni cosa. Quando sei assolutamente certo di qualcosa, stai in silenzio al riguardo. Vivilo per dimostrarlo e non imporlo mai su nessuno. E’ molto facile soffocare una tenera pianta spirituale maneggiandola troppo bruscamente e dogmaticamente. Lascia che si senta a modo proprio e dai solo l’aiuto ed il consiglio quando vengono chiesti, e non altrimenti. Il silenzio è d’oro. Si fa molto più del bene vivendo semplicemente una vita che sia d’esempio piuttosto che parlandone. Vivi la tua giornata in pace e quietamente portando il Mio Amore divino ovunque vai.</p>
<p>Eleva la tua coscienza e vivi nella pace perfetta - Tieni gli occhi fissi sulla Luce e rifiuta di vedere qualsiasi oscurità e riuscirai a superare le vie del mondo. Più sono grandi il caos e la confusione intorno a te, più dovrai trascorrere del tempo nella quiete e nel silenzio per contrastare le vie del mondo. Ricorda che tu sei nel mondo ma non sei del mondo, quindi non lasciarti tentare dalle cose del mondo. Eleva la tua coscienza, fa’ che la tua mente sia focalizzata su di Me e vivi nella pace perfetta.</p>
<p>E’ la tua reazione ad essere importante - Fa che la tua fede sia forte e irremovibile. Accetta ogni test e ogni prova come parte del processo per rafforzarti e impara le lezioni vitali ed importanti da ciascuna di esse invece di combattervi contro e provare risentimento. E’ la tua reazione ad essere importante. Quando ti trovi di fronte ad una prova difficile, come reagisci? Ti senti indurito, perseguitato e senti che il mondo intero è contro di te per cui provi amarezza e ti senti defraudato, oppure cerchi di vedere ciò che si trova al di là della prova e ti rendi conto che c’è qualcosa che puoi imparare da essa, che affrontandola senza risentimento, grazie alla profondità della comprensione e per il fatto che non c’è amarezza in  te, in qualche altro momento sarai in grado di aiutare un’altra anima?</p>
<p>Espandi la tua coscienza, elevala e mantienila saldamente - Nel mondo e tutt’intorno a te ci saranno grandi cambiamenti, ma tu devi mantenere la tua mente ferma su di Me e non permettere ad alcuno di questi eventi esterni di influire su di te. Avvengono cambiamenti nel profondo di te stesso in ogni momento, ma si tratta di cambiamenti spirituali che non possono essere influenzati da cambiamenti esterni. Espandi la tua coscienza, elevala fino a quando nulla fuori di te possa toccarti o influire su di te, e a quel punto mantienila saldamente. Se ascolti tutto ciò che senti o accetti tutto ciò che leggi in questo periodo, sarai totalmente perso e smarrito. Ogni anima deve imparare a rivolgersi all’interno e trovare lì la risposta. Ti ho messo in guardia sul fatto che questi sono tempi in cui tutta l’umanità viene messa alla prova, tempi di purificazione e pulizia fino a quando non resterà altro che oro purissimo. Devi sapere cosa stai facendo e dove stai andando, altrimenti sarai sballottato da ogni soffio del vento del cambiamento e diventerai come un barometro instabile, fuori controllo e inutile perché non più attendibile.</p>
<p>Lascia andare e lascia che sia IO a farmene carico - Quando nella vita inizi ad essere scontento della tua sorte, scendi in profondità dentro di te e scopri contro cosa stai combattendo, e poi smetti di combattere e poi procedi con quello che la vita ti porta. Nell’arrenderti a Me e nel seguire solo la Mia volontà ogni tensione scomparirà e troverai un nuovo scopo nella vita. La tensione arriva quando vai contro la Mia volontà, quando vuoi fare a modo tuo e il tuo piccolo sé cerca di affermare la sua autorità. Lascia andare e lascia che sia IO a farmene carico, smetti di tentare di nuotare controcorrente senza andare da nessuna parte. Ci sono tantissime cose meravigliose che puoi trarre dalla vita quando smetti di combattere contro ogni cosa e procedi in essa, cercando il meglio, pensando e vivendo per gli altri e dimenticando il sé per servire gli altri esseri umani.</p>
<p>Tutto è Ritmo: la tua intera Vita è nel Ritmo - Il Mio tempismo è perfetto in ogni cosa. Tutto è nel ritmo: la tua intera vita è nel ritmo. E’ quando esci dal ritmo che le cose vano male o sembrano andar male, perché stai tentando di fare le cose con la tua propria forza anziché fare affidamento su di Me e rivolgerti a Me per ogni cosa. <br>Se osservi la natura vedrai come tutto funzioni con un ritmo perfetto che non può essere accelerato. Prendi un albero per esempio: ha un tempo per il riposo nei mesi invernali, un tempo per la crescita in primavera, un tempo per la fioritura e i frutti in estate ed un tempo di distensione e cambiamento in autunno. Anno dopo anno l’albero ripete lo stesso ciclo. Non ha bisogno che gli sia detto in quale stagione si trovi, lui lo sa, perché funziona con un ritmo perfetto.</p>
<p>La vita è colma del nuovo, colma delle cose più entusiasmanti ed eccitanti - Col dischiudersi di ogni giorno anche l’esterno si apre a qualcosa di nuovo e meraviglioso. La vita non è più banale o monotona: la Vita è colma del nuovo, colma delle cose più entusiasmanti ed eccitanti. Tu non puoi sapere cosa ci sia dietro l’angolo, ma puoi stare certo che ci sarà ancora qualcos’altro di glorioso che attende di essere rivelato. La vita è molto piena, molto gioiosa, molto esilarante. La vita è piena di persone, tutte molto differenti e tuttavia sono tutte colme della Mia presenza. Non giudicare nessuno. Guarda nel profondo di ogni anima, usa quegli occhi dello Spirito per vedere ciò che è Reale in ogni anima con cui entri in contatto e non accontentarti mai fino a ce non avrai trovato quella realtà in ciascuno.</p>
<p>Ogni anima ha bisogno di momenti di quiete - Hai bisogno di momenti di grande pace e quiete e meditazione che ti mettano in grado di entrare in sintonia e mantenerti in sintonia, momenti in cui ti ritiri da tutte le attività esterne per essere da solo con Me nel luogo segreto dove alberga ciò che c’è di Più Elevato. Ogni anima ha bisogno di questi momenti di quiete e tuttavia pochissimi si prendono la briga di cercare e trovare questi momenti preziosi. Non dire mai che sei troppo impegnato e che c’è moltissimo da fare perché tu possa essere in grado di trascorrere questi momenti con Me. Quando il tuo desiderio sarà sufficientemente grande, profondo abbastanza e sufficientemente sincero, troverai il tempo perché nessun sacrificio è troppo grande. Quando metti Me prima di ogni cosa scoprirai che c’è tempo per tutto. Cerca prima il Mio regno, poi tutto il resto ti sarà aggiunto. <br>Non mettere mai il carro davanti ai buoi.</p>
<p>Apriti al Nuovo - Apriti al Nuovo. Fallo entrare nella tua coscienza ed espandilo. C’è sempre qualcosa di più da imparare, qualcosa di più che deve essere assorbito e compreso. Ma finché tieni chiuse le porte della tua coscienza, tutto questo rimane sopito fino al momento in cui, per tua libera scelta, non sblocchi quelle porte e vi lasci entrare la luce della verità permettendole di inondare il tuo intero essere e di colmarti di Luce. La Luce assorbe luce, e sempre più Luce finché divieni un essere di Luce, libero da tutti i legami terreni, che vive e si muove ed ha il proprio essere nello Spirito, vivendo in quella nuova dimensione dove non ci sono barriere, dove tutto è libertà.</p>
<p>Sii ultra positivo su tutto e non permettere a nulla di abbatterti - Ti dico che c’è bisogno di velocità e che c’è un modo in cui il lavoro sarà accelerato, quindi mantieniti vigile e ti sarà reso chiaro. Di fronte ad ogni suggerimento non chiudere la mente e permetti ad ognuno di contribuire al tutto con la sua parte specifica. Non rifiutare alcuna idea, ma lascia che ci siano selezione e cambiamento fino a quando trovi il modo giusto. Poi prosegui a grande velocità e vedi svolgersi il Mio piano. Sii ultra positivo su tutto, in particolare sull’immensità di produrre dal caos bellezza ed armonia, e non permettere a nulla di abbatterti.  Pensare positivo di aiuterà ad accelerare la cose e a non far ritardare nulla. Conosco i tuoi bisogni e saranno tutti soddisfatti perché tu stai facendo tutto per Me e nel Mio onore e nella Mia gloria.</p>
<p>Prenditi del tempo per cercare il meglio ed incomincia a contare le tue benedizioni - Esci, vai in un giardino, guarda intorno a te e osserva le Mie meraviglie. Alza gli occhi al cielo e vedi Me nelle stelle, nel sole, nella luna. Vedi Me nel granello di sabbia, nel terreno, nel fiore, nella foglia. Guarda e Mi vedrai in ogni cosa: il tuo intero essere sarà colmo di gioia e gratitudine per tutto ciò che contempli, e non ci sarà spazio per qualsiasi cosa che sia negativa o spiacevole. Apri gli occhi e vedi, apri le orecchie e senti. E’ tutto lì perché tutti possano goderne nel momento in cui scelgono di farlo.</p>
<p>Fai con Amore ciò che deve essere fatto - Questo è un periodo di vitale importanza, quindi fai del tuo meglio per far sì che tutto sia costruito su solide fondamenta. Accertati che ogni cosa sia fatta alla perfezione, che in tutto  ciò che si fa ci siano bellezza ed armonia e che in tutto ciò che si fa ci siano le giuste vibrazioni. Cerca unità ed armonia in tutto ciò che fai. Non permettere che ci siano sentimenti di risentimento o di irritazione. Non importa quanto ordinario o banale un lavoro possa essere: fai ciò che deve essere fatto con Amore. Il lavoro più banale può essere fatto con la gioia più pura quando elevi la tua coscienza e guardi le cose sotto una nuova luce. Lo spirito con il quale le cose vengono fatte è davvero molto importante, quindi osservati attentamente e fai tutto con l’Amore più puro e per Me.</p>
<p>Riponi completamente la tua fede e la tua fiducia in Me e nel silenzio - Molte anime pensano che per sopravvivere in questa vita sia sufficiente recarsi in chiesa o in santuario una volta alla settimana, dire le proprie preghiere alla sera e trascorrere qualche minuto con Me nella tranquillità. Quando arriva un momento in cui viene messa alla prova prova quell’anima sarà incapace di sostenere le prove, si agiterà disperatamente, sarà sbattuta qui, là, ovunque e non sarà di alcuna utilità per Me o per chiunque altro. L’obbedienza è assolutamente essenziale perché le cose funzionino perfettamente. Così di fronte alle difficoltà, non ti agiterai disperatamente, ma rapidamente e silenziosamente andrai in profondità dentro di te e là troverai la soluzione ad ogni problema. Nei giorni a venire, quando attorno a te ci saranno caos e confusione, non ne sarai influenzato in alcun modo perché il tuo cuore e la tua mente poggeranno su di Me e non farai affidamento sulla tua comprensione, ma in Me. Io ho bisogno che ognuno di voi tenga duro ed aiuti l’umanità. Riponi completamente la tua fede e la tua fiducia in Me e nel silenzio. Ascolta la Mia voce quieta e delicata ed obbediscile..</p>
<p>Vedi la meraviglia di un cuore che è cambiato - Non smettere mai di contare le tue benedizioni e non smettere mai di rendere costantemente grazie per ognuna di esse. Non stancarti mai di cercare le Mie verità. Continua ad espandere la tua consapevolezza in ogni momento così da poter assimilare sempre più. La strada è spalancata e tu sei libero di andare ovunque ti piaccia. Nei Miei regni non ci sono restrizioni, né regole o norme. C’è assoluta libertà: la libertà dello Spirito. Conosci la sconfinatezza del Mio divino Amore, della Mia divina Conoscenza, della Mia divina Abbondanza. Sono tutti tuoi quando sei pronto a reclamarli. Grandi sono le Mie vie: non ci sono limiti ad esse. Aspettati meraviglie e miracoli in ogni momento. Vedi la gloria della vita totalmente dedicata a Me e alla Mia volontà. Tutto può accadere in ogni momento quando tutto è affidato a Me. Vedi la meraviglia di un cuore che è cambiato, vedi ogni bisogno soddisfatto, ogni preghiera esaudita..</p>
<p>Dichiara l’ IO SONO nel tuo intimo e cammina nella Luce della Verità - Sii perfetto proprio come IO SONO perfetto. Non esitare mai nell’accettare questa perfezione. Se lo rifiuti significa che non sei ancora pienamente consapevole della nostra Unità, che ti stai ancora tenendo discosto da Me, la tua Divina Presenza, che non riesci ad accettare quel Io sono COLUI CHE SONO. Eleva la tua coscienza fino a quando non sei consapevole di nient’altro. Senza esitazione dichiara l’ IO SONO dentro di te e cammina nella Luce della Verità che illumina la tua via.</p>
<p>STAI QUIETO e odi il mio più piccolo sussurro - Le mie vie sono senza limiti e vanno tuttora di eternità in eternità, uguali ieri, oggi e per sempre, ma il modo in cui alla fine si presentano e la velocità con cui lo fanno dipendono da te. Più sei aperto alla Mia volontà, più diventi quieto così da poter udire il mio più piccolo sussurro, più sei flessibile, più velocemente le cose possono avvenire. Quindi prenditi più tempo per STARE QUIETO ad ascoltare. Ogni passo che hai intrapreso è stato guidato da Me, non permettere mai ad un singolo dubbio di entrarti nella testa.</p>
<p>Tu sei il MIO Portatore di Luce - Non giudicare nessuno: non criticare nessuno. Eleva la tua coscienza fino a poter vedere la totalità del Tutto, l’Unità dell’Uno. Ama i tuoi nemici, ama tutti i tuoi compagni: vedili come Un tutt’uno nel Mio divino Amore. Quando l’amore fluisce non c’è separazione: tutti sono uniti in quell’Amore. Più Amore fluisce nel mondo da ogni individuo, più tu sei un aiuto per tutti gli altri esseri umani. L’Amore porta unità, porta pace nel cuore e nella mente. L’Amore guarisce ogni ferita. Non restare mai inattivo dicendo che il mondo è in una terribile confusione, che il Paese è in una terribile confusione e che non c’è molto che tu, come individuo, possa fare per aiutare la situazione. C’è una gran quantità di cose che ogni individuo può fare per essere d’aiuto nell’intera situazione. Con l’amore nel tuo cuore e arrendendoti completamente a Me affinché Io ti possa utilizzare secondo la Mia volontà, Io posso utilizzarti come un canale affinché tu possa dare molto per essere d’aiuto per le molte anime che si stanno dibattendo nell’oscurità. C’è uno straordinario potere che nasce in ciascuno di voi quando ogni giorno sedete insieme nella pace e nella tranquillità e man mano che le vibrazioni si elevano vi aprite permettendoMi di usarvi per canalizzare il Mio divino Amore e la Mia divina Luce nel mondo e nella vita delle persone. Senti la straordinaria unione di tutte le forze di Luce in tutto il mondo. Senti le connessioni diventare ogni giorno più forti. Tu sei il Mio Portatore di Luce e ovunque porti la Luce l’oscurità si disperde.</p>
<p>Ogni giorno connettiti con tutti coloro che lavorano per la Luce - Di questi tempi è molto importante connettersi con l’intera Rete di  Luce. Tutti devono essere messi in guardia e stare all’erta, pronti per i giorni a venire. Ogni giorno quando ti connetti con tutti coloro che lavorano per la Luce, visualizza questa connessione avvenire in tutto il mondo. Vedi le Luci diventare più brillanti, le connessioni diventare più forti, così che l’intera Rete di Luce sia fermamente stabile e funzionante, così come deve essere. Vedrai crescere un grande legame di unità fra tutti i centri di Luce come fossero una cosa sola. Ognuno di essi ha il suo specifico ruolo da giocare nel tutto, ma tutti sono uniti nella Luce. Non permettere a nulla di dividervi. Tutti devono seguire la loro guida interiore e fare quello che sanno di dover fare senza che nessun altro centro ti faccia oscillare. Siete tutti parte di un tutto perfetto e ciascuno ha la propria parte unica da giocare, quindi giocatela fino in fondo. In questo momento c’è in corso un lavoro incredibile. Espandi la tua coscienza e potrai vedere ed apprezzare ciò che sta accadendo. Non avere una mente ristretta: si tratta di una Operazione Universale ed ogni portatore di Luce vi è coinvolto.</p>
<p>Io posso aiutarti a superare ogni barriera - Di tanto in tanto va anche bene rivedere la relazione con chi ti sta attorno, le tue motivazioni ed i tuoi atteggiamenti. Non permetterti mai di avere dei risentimenti repressi perché presto o tardi ciò che è trattenuto dentro di te inizierà ad agitarsi ed esploderà causando subbuglio, molti dispiaceri e discordia. Guardati dentro prima di incolpare qualcun altro per qualsiasi cosa. Vedi quello che tu personalmente puoi fare per mettere le cose a posto e quando vedi cosa puoi fare al riguardo fallo istantaneamente senza aspettare che l’altra persona faccia la prima mossa. Covare risentimenti non è di aiuto a nessuno. Di tanto in tanto fai una buona pulizia e riparti da zero. E’ così facile dire “Amatevi l’un l’altro” ma farlo veramente è un’altra cosa. Eppure è essenziale che fra tutti voi l’amore fluisca liberamente e che non ci siano fra voi barriere provocate da risentimenti profondi o antipatie. Io posso aiutarti a superare ogni barriera: cerca il Mio aiuto, fai ciò che ti dico di fare e vedrai che differenza farà questo tutto intorno a te. Sii in pace e crea pace intorno a te.</p>
<p>Dovrai essere una luce per coloro che siedono nell’oscurità - Alzati, vieni a Me e lascia che ti rinfreschi, che ti rivitalizzi e ti colmi col Mio divino Amore e con lo Spirito della Verità. Non lasciarti stancare o abbattere. C’è tantissimo per cui essere eternamente grati. Incomincia a contare le tue benedizioni e ti renderai conto di quanto tu sia veramente e potentemente benedetto. Mentre procedi nel contare quelle benedizioni ti renderai conto che semplicemente non c’è spazio per nulla di negativo nella tua vita e nel tuo modo di vivere, che tutto va molto, molto bene e funziona perfettamente, che ho posto la Mia mano su di te e non può accaderti alcun male, che sarai una luce per coloro che siedono nell’oscurità e quella luce attrarrà a sé uomini e donne e illuminerà il loro cammino e li colmerà di Luce cosicché a loro volta potranno illuminare il cammino di molti.</p>
<p>Perché, proprio in questo momento, non offri a Me la tua intera vita? - Ogni giorno arrenditi di nuovo a Me, al Mio servizio. Poni il tuo intero essere davanti a Me ed a Me offri te stesso affinché ti utilizzi secondo la Mia volontà. E’ necessario riaffermare la tua dedizione, allora ogni cosa diventa viva e nulla è dato per scontato. Tu stesso sai bene che quando sei dato per scontato o prendi qualsiasi cosa per scontata la vita ristagna, si offusca e perde vitalità. Ma quando apprezzi ogni cosa e sei apprezzato, ogni cosa cambia, brilla e diventa Luce, e la vita è molto, molto bella e vale la pena di essere vissuta. Quindi perché, proprio in questo momento, non offri di nuovo a Me la tua intera vita e il tuo modo di vivere? Non c’è momento migliore di adesso per agire. Dopo averlo fatto, segui la tua strada e gioisci nuovamente con un nuovo senso di libertà e di gioia nel tuo cuore, pronto a fare qualsiasi cosa Io ti chieda. Accetta questo come un nuovo giorno ed un nuovo cammino, e non indugiare nel passato. C’è così tanto da fare nell’eterno presente: Ora, il glorioso Ora. Non smettere mai di vedere la Mia mano in ogni cosa che avviene e non smettere mai di dire “grazie”. La gratitudine per qualsiasi cosa non può mai essere troppa, e non è possibile che un grazie sia detto troppo spesso.</p>
<p>Ogni anima ha bisogno di quei momenti in cui restare sola con Me - Nel momento in  cui siedi nella quiete totale, ti può essere rivelato molto. Ecco perché la quiete è così vitale, ecco perché è tanto necessario che tu passi molto tempo da solo con Me. Questa è la vita. La vita eterna per te. Non esitare mai così da  scivolare via per conto tuo. Ogni anima ha bisogno di quei momenti in cui stare completamente da sola con Me, ma troverai che alla maggior parte non piace stare da solo. Le persone preferiscono stare con gli altri, preferiscono stare nel rumore, essere affaccendati: di fatto hanno paura a tare da soli. Possono prendere la scusa di dire che a loro piace la socialità, a loro piace stare con la gente, fare delle cose con la gente, ma se dovessi cercare nel profondo del loro cuore scopriresti che hanno semplicemente paura a restare da soli per un certo periodo di tempo. Questa è la condizione in cui si è posto il genere umano. Per molti non è facile stare da soli in totale silenzio. Devono avere del rumore attorno, quindi automaticamente accendono la radio perché faccia loro compagnia, o siedono, ma non sono contenti di stare da soli e in silenzio, così accendono la televisione e la guardano mentre il loro più grande bisogno è semplicemente stare quieti e conoscere Me e prendersi del tempo con Me. Questo è ciò di cui c’è bisogno: cerca questo come prima cosa e trovalo in ogni momento.</p>
<p>La vita dovrebbe essere senza sforzo - Lascia che ogni cosa si sussegua con un grande senso di pace e giustezza cosicché ogni stress ed ogni tensione scompaiano nel nulla e tutto sia fatto al momento giusto senza sforzo. La vita dovrebbe essere senza sforzo perché tutto è guidato e diretto da Me. Quando senti un senso di tensione puoi star certo che ti stai allontanando, quindi ritorna rapidamente e trova quella pace perfetta e quella sicurezza che senti quando sai che stai facendo la Mia volontà e che stai camminando sui Miei passi.</p>
<p>Conosci il significato dell’Amore Divino - L’Amore è la chiave che apre tutte le porte. L’Amore rompe tutte le barriere. Non c’è da meravigliarsi se continuo a dirvi di aprire il vostro cuore e amarvi l’un l’altro. Solo quando avrete imparato ad amarvi reciprocamente potete sperare di andare nel mondo ed aiutare coloro che sono in una condizione di disperato bisogno. La compassione verso i vostri simili non è abbastanza: deve esserci Amore, Amore e ancora più Amore, perché dove c’è Amore lì Io Sono, poiché Io Sono Amore e in quello stato voi siete coscientemente consapevoli di Me e della Mia presenza. Non potete forzarti ad amare qualcuno, ma quando elevate la vostra coscienza siete in grado di raggiungere quello stato in cui sapete che tutto viene da Me e non c’è niente altro, nessuna separazione, saprete che ogni anima viene da Me ed è fatta a Mia immagine e somiglianza. Quindi voi siete Una cosa sola e fintanto che rimanete in quell’elevato stato di coscienza sapete il significato dell’Amore divino, sarete in perfetta pace e tutto il vostro essere sarà colmo di comprensione.</p>
<p>Acquieta la tua anima fino a quando non rifletterai altro che ciò che è perfetto: il Mio Amore, la Mia Luce e la Mia Saggezza - Cerca nel profondo di te stesso, trova quella pace che va oltre ogni comprensione, e rimani in quello stato di coscienza cosicché nulla di esterno possa toccarti o increspare quella serenità, perché è quando sei in questo vero stato che io posso lavorare in te e attraverso di te. Non puoi vederti riflesso in una piscina d’acqua turbolenta, ma quando la stessa acqua viene calmata ed è diventata come uno specchio, puoi vedere perfettamente il riflesso di te stesso. Acquieta la tua anima fino a quando non rifletterà altro che ciò che è perfetto: il Mio Amore, la Mia Luce, la Mia Saggezza. In questo stato di coscienza potrai poi essere usato per irradiare quegli attributi a tutti coloro che ne hanno grande necessità. Questa è una delle ragioni per cui è molto importante passare molto tempo da solo con Me, ecco perché è necessario per te svegliarti presto la mattina, prima che tutte le influenze inquietanti si agitino, e in quel momento trova lo stato di pace perfetta e di quiete, così da essere in grado di portarla avanti per tutto il giorno.</p>
<p>Puoi entrare in un’altra dimensione dove tutto è Uno - Come era al principio, ora è e sempre sarà: la Vita è eterna senza inizio né fine. Stai solo iniziando ad afferrare la meraviglia di questa Verità. Un cerchio non ha inizio e non ha fine, ma continua ininterrottamente: così è la Vita. Tu sei ora come eri all’inizio. Hai compiuto l’intero ciclo, ora stai divenendo consapevole della tua divinità, che è dentro ogni anima, ma è rimasta dormiente troppo a lungo. Questo significa rompere i vincoli di tutti i vecchi concetti ed insegnamenti ed elevare la tua coscienza così che tutto il vecchio sia lasciato indietro e tu possa entrare in un’altra dimensione dove tutto è Uno, dove non c’è dualità, dove puoi dire di nuovo intendendolo con ogni atomo del tuo essere: “Dio IO SONO”, e non c’è niente altro.</p>
<p>Sii in sintonia con il Ciò che in te è più elevato e sarai in sintonia con tutte le persone attorno a te - Quando sei in sintonia con Ciò che in te è più elevato, scopri di essere in sintonia con tutte le persone che si trovano attorno a te e con tutti coloro con cui sei in contatto. Quando la tua vita interiore è caotica attorno a te c’è confusione, perché il simile attrae il simile. Se irradi armonia crei armonia tutto intorno e richiami a te coloro che sono in armonia.</p>
<p>Tutto è movimento: niente rimane statico - Tutto è movimento: nulla rimane statico. Te l’ho ricordato molte volte e hai visto molto chiaramente gli schemi della vita come un glorioso caleidoscopio sempre mutevole. Poi ci sono altre volte in cui nulla sembra accadere e tutto sembra statico e bloccato in una routine e noi diventiamo depressi e scoraggiati. In questi momenti è buona cosa guardare indietro e vedere cosa è realmente successo, ad esempio nel corso dell’ultimo anno, perché quando ti fermerai a farlo sarai semplicemente sbalordito nel vedere cosa è accaduto. Ma siccome sei stato tanto chiuso nei confronti di ciò che avveniva, non eri riuscito a valutarlo e a vederlo nella giusta prospettiva. Poi, quando ti prendi del tempo per fermarti e guardarti attorno, vedi che nulla in realtà è stato veramente immobile: tutto cambiava in ogni momento. Non si può vedere l’effettiva apertura di una rosa. Essa si dischiude molto lentamente e in modo discreto: un giorno è un bocciolo chiuso e il giorno dopo, senza alcun evidente movimento, è un fiore sbocciato in tutta la sua gloria.</p>
<p>Trova la vera gioia in tutto ciò che attiri a te ed usala per il bene di tutta l’umanità - Non dimenticare che il simile attrae il simile, e che sei ciò che pensi. Pensa all’abbondanza e il tuo calice sarà traboccante, pensa alla carenza ed alla povertà e sarai privato dei beni di questo mondo, che sono invece a disposizione di chi si rende conto della propria unità con questo infinito potere dell’abbondanza e lo reclama. Quando pensi in maniera corretta diventi un magnete e puoi attrarre a te qualsiasi cosa desideri. Quindi apriti allo Spirito dell’infinita abbondanza e sappi semplicemente che tutto ciò che chiedi è tuo. Perciò chiedi con saggezza e discernimento, trova la vera gioia in tutto ciò che attiri a te e usalo a beneficio di tutta l’umanità e nel Mio onore e per la Mia gloria. Io non nego nulla a coloro che Mi amano con sincerità e Mi pongono al primo posto in ogni cosa.  Non esiste un momento  come il presente, perché è ciò che fai nel presente che forgia il tuo futuro. Quindi muovi i passi giusti nella giusta direzione e osserva come ogni cosa andrà a posto perfettamente. </p>
<p>Va tutto molto, molto bene - Stai certo che, non importa quanto travaglio il mondo debba attraversare, non importa quando possa essere buia la via, la Luce è sempre lì in attesa di irrompere. Quindi non disperare mai, non rinunciare mai, sii pieno di coraggio e mantieni la fede, poiché dopo la tempesta giungono gloriose la calma e la pace – dopo l’agonia dei dolori del parto emerge il Nuovo. Quando ti dico in continuazione che tutto va molto, molto bene, te lo dico per rassicurarti, ed è davvero così anche quando la via sembra buia e il procedere difficoltoso. Perciò fatti coraggio, tieni duro e guarda la Luce. Puoi fare ogni cosa e sopportare ogni cosa perché Io sono con te. Mantieni la tua mente su di Me. Mantieni sempre davanti a te la visione della vittoria e ne uscirai con colori brillanti, perché ti dico che la vittoria è assicurata. Le Forze della Luce alla fine trionferanno.</p>
<p>Trova quella gioia e quella felicità nella vita che vengono da una vita fatta di dare oltre che di ricevere - Alla fine di ogni giorno, fermati qualche momento e vedi se sei stato veramente grato per tutto ciò che è avvenuto, e se hai dato voce alla tua gratitudine per tutte le piccole cose oltre che per quelle grandi. Senza dare e ricevere gratitudine, la vita perde ogni gioia e splendore. Così, se senti di aver avuto una giornata triste e noiosa ed è stata tutta di lavoro, lavoro, lavoro, puoi star certo che non hai ringraziato per le molte cose che si sono presentate nell’arco della giornata. Sei stato troppo concentrato su te stesso per pensare agli altri o per vedere le Mie bellezze e la Mia mano in tutto. Di fatto non hai colto la VITA, non essendo stato consapevole di Me e della Mia Divina Presenza. Correggi ciò il più rapidamente possibile e trova quella gioia e quella felicità nella vita che vengono da un cuore colmo e grato e da una vita fatta di dare oltre che di ricevere. Svegliati dal tuo sonno e non prendere mai più nulla per scontato.</p>
<p>Portatori di Luce in tutto il mondo unitevi nell’irradiare sempre più Luce - Voglio che ti renda conto e che comprenda, come mai prima d’ora, il potere dei tuoi pensieri e di quanto sia di vitale importanza osservare ed essere nel totale controllo dei tuoi pensieri e non permettere che siano essi a controllare te. Il modo in cui inizi ogni giorno può colorare l’intera giornata. Quindi fa sì che al risveglio i tuoi pensieri siano di gioia e gratitudine, di pace ed armonia, di amore e ringraziamento. Inizia contando le benedizioni che hai e rendendo grazie per ciascuna di esse. Mentre elevi il tuo modo di pensare e procedi con questi pensieri il tuo intero essere si riempie di luce e tu contribuisci ad illuminare ogni zona di oscurità a cui ti avvicini. Si, puoi farlo. Di fatto devi farlo per aiutare l’intera situazione perché è compito di ogni Portatore di Luce in ogni parte del mondo unirsi in questo enorme lavoro di irradiare sempre più luce, e rendersi conto che alla fine la Luce trionferà. Ci sono moltissime cose da superare, ma mai,  in nessun momento, devi perdere quella visione di vittoria, non importa quanta oscurità ci possa essere attorno a te. Alza gli occhi, scorgi la luce e mantieni gli fissi su di essa. Riversa il Mio divino amore su ogni situazione: l’Amore vincerà.</p>
<p>L’Amore ispira e stimola il tuo intero essere - Un cuore riconoscente è un cuore aperto, e un cuore aperto è un cuore amorevole. Quando ami sei consapevole di Me perché IO SONO amore e quando ami Me e sei consapevole di Me, tu ami tutti i tuoi simili. E’ come una palla di neve che diventa sempre più grande mentre rotola, fino a quando l’amore domina ogni cosa nella tua vita e nel tuo modo di vivere. Ama, ama, ama e continua ad amare. L’amore ispira: l’amore stimola il tuo intero essere. Quando l’amore fluisce in te e  in tutto il tuo essere, dento di te non può esserci alcun malessere. Quindi permetti all’amore di fluire con un potere sempre maggiore e non cercare mai di fermarlo. Ricorda che sono la paura, l’odio, la gelosia, la malvagità che erodono e abbattono il corpo, causando disfunzioni, disarmonia e malattia. Cambiale con tutte le qualità positive come amore, gentilezza, comprensione, tolleranza e cambierai il tuo intero essere e il tuo punto di vista sulla vita.</p>
<p>Lascia entrare la Luce anche se inizialmente è solo un minuscolo barlume - Osserva i tuoi pensieri, pensa solo a pensieri positivi ed elevanti, pensieri che siano di aiuto a chi ti sta intorno e che non li trascinino giù. Anche se può trattarsi di qualcosa di molto piccolo e persino insignificante, se permetterai che facciano presa su di te, lentamente ti sentirai tirare in basso. Non si tratta di una condizione fisica, è semplicemente il tuo errato atteggiamento mentale al quale hai dato il permesso di prendere il sopravvento e dominare tutto il tuo essere. Questa meravigliosa e gloriosa vita, che è la tua vera eredità, svanisce sullo sfondo. Mio amato, esci fuori di lì e crediMi: può essere fatto in maniera molto veloce, veloce come lo schioccare delle dita. Eleva la tua coscienza al di fuori di questa palude di auto pietismo e negatività. Lascia entrare la Luce, anche se inizialmente è solo un minuscolo barlume. Quel minuscolo barlume crescerà a grandissima velocità illuminando il tuo intero essere, affinché tutto il tuo essere sia colmo di Luce, perché la luce allontana l’oscurità. Ogni pensiero amorevole e positivo elimina quelli negativi e non amorevoli e li sostituisce fino a quando tu camminerai ancora nella Luce irradiando il Mio amore e la Mia verità e diventerai un aiuto e un sollievo per i tuoi simili.</p>
<p> Il Mio divino Amore ti mostrerà sempre la Via - Per completare l’intero c’è bisogno che anche il più piccolo ed insignificante pezzo sia al posto giusto: sono tutti necessari. Quando non riesci a vedere dove un certo pezzo va collocato, non rigettarlo, ma mettilo da parte sapendo che più avanti sarai in grado di vedere esattamente dove va bene. Non cercare mai di forzare nulla nel posto sbagliato, perché ogni pezzo si inserisce perfettamente al suo posto senza alcuna forzatura. Il Mio divino amore mostrerà sempre la strada. L’Amore conduce e guida con gentilezza, ma non spinge mai, e la Mia Luce illumina la via. Sii molto amorevole e tollerante, abbi infinita pazienza e vedi ogni cosa funzionare in autentica perfezione.</p>
<p>Il Mio Amore per te è infinito - Non importa quali errori tu abbia commesso in passato purché Ora tu sia determinato a fare del tuo meglio. In qualsiasi momento Io non ti precludo nulla. Io non ti colpisco mai sulla testa per tutti i tuoi errori e i tuoi fallimenti mettendoti con le ginocchia per terra. Io SONO Amore, e l’amore vede solo il meglio nell’amato. Tu sei il Mio amato. Il Mio amore per te è infinito: in ognuno Io vedo solo il meglio.</p>
<p>Il cambiamento può avvenire a grande velocità se davvero desideri cambiare - L’amore può innescare qualcosa di totalmente nuovo in ciascuno quando lo si lascia fluire liberamente e si smette di arginarlo con preoccupazioni personali. Qualsiasi cosa fai, falla con amore e mai come semplicemente un altro lavoro da svolgere. L’amore si riflette in ciò che fai e siccome lo vuoi fare perfettamente, vuoi vedere che ciò che stai facendo si mostri al meglio, indipendentemente da quanto un lavoro possa essere noioso o monotono. Qualsiasi cosa intraprendi falla col cuore colmo d’amore e non potrai fare a meno di farla bene. Stai in guardia e tirati su nel momento in cui ti scopri a fare qualcosa in modo svogliato o malvolentieri. Entra nel silenzio, e nel silenzio cambia completamente il tuo atteggiamento, il tuo intero modo di pensare. Vedi Me in ciò che stai facendo, renditi conto che lo stai facendo per Me e proprio il tuo amore per Me ti aiuterà a cambiare interamente il tuo atteggiamento. Il cambiamento può avvenire a grande velocità se davvero desideri cambiare: dipende semplicemente da te.</p>
<p>Che la tua fede e la tua sicurezza trovino rifugio in Me - Non cercare mai di forzarti ad amare qualcuno, perché ricorda che di tuo non puoi fare nulla, ma con Me puoi fare tutto. Lascia che Io operi in te ed attraverso di te così che il Mio divino Amore possa fluire liberamente, quel perfetto Amore che riconduce tutto al suo cuore: amico e nemico, il giusto e l’ingiusto, il bello ed il brutto, quell’Amore che non discrimina, ma semplicemente accetta tutto come una grande famiglia, una nel Mio amore e nella mia verità. E’ abbastanza facile comprenderlo in teoria ma viverlo e metterlo in pratica nella vita quotidiana è tutta un’altra cosa. Tutto procede senza difficoltà e senti che l’amore emana da te e c’è luce ovunque, poi accade qualcosa, forse ti senti offeso o qualcuno fa qualcosa di spiacevole o scortese e prima che tu ti renda conto di cosa sia successo hai chiuso il tuo cuore, ti sei chiuso nel tuo guscio e l’amore ha smesso di fluire verso quella persona. Impara ad elevarti al di sopra di tutte queste piccolezze, tutti questi aspetti della personalità, perché finché non lo farai rimarrai come una goccia di mercurio che si lascia influenzare da tutto ciò che le sta attorno. Fa’ che la tua fede e la tua sicurezza trovino rifugio in Me. Ascolta solo la Mia voce quieta e delicata e trova la pace perfetta del cuore e della mente.</p>
<p>Impara ad andare nel luogo segreto dove si trova ciò che c’è di Più Elevato - La vita è sempre in movimento, sempre in cambiamento. Lascia che ti assicuri che quei profondi e fondamentali cambiamenti che stanno avvenendo di questi tempi sono tutti per il meglio. Non sempre sembra così nel momento in cui accadono, e possono provocare sconvolgimenti e disagio, il che ti porta a chiederti se possa mai esserci del buono in essi. Ma cerca di comprendere che quando il cambiamento è necessario normalmente crea degli sconvolgimenti e può capovolgere e ribaltare ogni cosa. Quindi, quando sei testimone di tutta l’agitazione che c’è nel mondo in questo momento, non essere indebitamente costernato, ma renditi conto che ne emergerà tutto il bene, non solo nel mondo, ma anche in ogni individuo. Impara ad andare nel luogo segreto dove si trova ciò che c’è di Più Elevato. Fa che la tua vita si celi in Me, così che tu non venga gettato nel disequilibrio quando tutto questo accade. Ho bisogno di chi sia in grado di aiutare a mostrare il cammino, di chi possa essere veramente d’aiuto in questi momenti tanto problematici, qualcuno che possa rischiarare l’oscurità e portare speranza a coloro che piangono per quanto accade. Permetti di essere usato in questo modo. Permetti alla luce di risplendere da te, da questo luogo, affinché coloro che necessitano di luce possano attingerne e trovare rifugio quando le cose si mettono male.</p>
<p>Che la tua motivazione sia l’Amore più puro, un profondo desiderio di dare - Che nulla sia mai uno sforzo, fa’ ogni cosa perché ti piace realmente farla e perché la stai facendo per Me ed in Mio onore e gloria. Che la tua motivazione sia l’amore più puro, un profondo desiderio di dare e da’ volentieri e gioiosamente senza pensare a quanto costi o a cosa ne ricaveresti. Non avere alcun pensiero in merito al sé. Più pensi agli altri più sarai felice e meglio diventerà la tua vita. L’amore si espande, l’odio e il preoccuparsi di sé contrae. Ogni qualvolta trovi che la vita stia diventando noiosa, triste e poco interessante, incomincia a guardarti intorno e vedi cosa puoi fare per qualcun altro: potrebbe essere una lettera di incoraggiamento o una parola di sostegno o un piccolo atto d’amore, il che farà scintillare qualcosa in te, e prima che tu ti renda conto di cosa sia accaduto, troverai nuova gioia e zelo nella vita, e questa assumerà un nuovo significato e un nuovo scopo e tutta la noia svanirà nel nulla.</p>
<p>Nella Vita devi imparare la Pazienza, Persistenza e la Perseveranza - Qualche volta impara a volare bendato, soddisfatto semplicemente del fatto che stai dando il meglio di te anche se non sei in grado di vederne immediatamente i risultati. Talvolta ci saranno cose che dovranno essere fatte per fede, ma vai avanti e falle quando Io te lo dico io e poi aspetta pazientemente i risultati. Ognuno nella vita deve imparare la pazienza, la persistenza e la perseveranza e non deve mai essere un pusillanime e rinunciare con facilità. Cerca di comprendere che Io devo lavorare con e attraverso molte anime per manifestare la perfezione: alcune lavorano più lentamente di altre e non gli si può mettere fretta, perché mai a nessuno Io impongo la Mia Volontà, ma attendo con infinita pazienza finché ogni anima sarà pronta a lasciare andare la propria volontà per seguire la Mia. Non cercare mai di imporre la tua volontà sugli altri, o scoprirai come questo sarà di ostacolo al lavoro. Sii molto paziente, molto amorevole e molto tollerante sapendo che ogni cosa andrà bene.</p>
<p>Sii molto quieto, senti tutto il tuo essere espandersi nella meraviglia della vita - IO SONO in ogni atomo. Renditene conto. IO SONO nel più piccolo granello di sabbia, nella montagna più alta. IO SONO nel vento e nella pioggia, nei fiori, negli uccelli, nelle api. IO SONO in ciascuno di voi. InspiraMi ed espiraMi. IO SONO in tutto. Con me non c’è inizio né fine. IO SONO lo stesso ieri, oggi e per sempre. Pondera su questo. Assorbilo nel tuo essere. Espandi la tua coscienza e prenditi del tempo per renderti conto della meraviglia di questa Verità. Fa’ che diventi parte di te. Non essere mai troppo affaccendato per far entrare in te tutto questo. Sii molto quieto e senti tutto il tuo essere che si espande nella meraviglia di tutto ciò. Non aspettare il momento in cui sarai meno indaffarato ed avrai il tempo di sederti e pensare a tutto questo. Proprio qui, in questo momento di eterno presente, diventa uno con Me in quell’elevato stato di coscienza. Non accampare mai delle scuse per dire che quando le cose saranno differenti tu sarai differente, quando le situazioni cambieranno tu cambierai. Non devi aspettare alcuna circostanza esterna perché quel cambiamento avvenga. Tutto ciò che devi fare è andare nel profondo di te steso qui e ora e in quella pace e in quella quiete trovarMi, amarMi e diventare Uno con Me.</p>
<p>Non avere mai paura dell’Ignoto, dell’Invisibile - Il vecchio deve morire perché il nuovo possa vivere, crescere e moltiplicarsi. Quando pianti una patata, questa si decompone e rinsecchisce in modo che molte altre patate possano essere generate. Quando un chicco di grano viene piantato nel terreno il seme originale scompare così che il nuovo possa germogliare con abbondanza ancora maggiore: lo stesso vale per gli uomini. Il vecchio deve arrendersi e morire perché il nuovo possa germogliare in tutta la sua gloria. Perciò non fare mai resistenza al cambiamento. Accettalo come un processo di vitale importanza della vita. Non accontentarti mai di stare seduto da qualche parte a vegetare, contento dei vecchi modi, delle vecchie forme. C’è così tanto che ti aspetta nella vita quando impari a lasciar andare tutto il vecchio ed a proseguire nella gloria del nuovo. Non avere mai paura dell’ignoto, dell’invisibile. Sappi semplicemente che più ti addentri in esso, più sarà meraviglioso. Aspettati che da esso esca il meglio e così sarà. Molti stanno seduti preoccupandosi di ciò che potrebbe accadere l’indomani, invece di godere pienamente di ciò che il momento presente ha in serbo per loro. Cessa qualsiasi preoccupazione sul domani: l’oggi, quello che stai facendo proprio ora in questo momento, è ciò che importa.</p>
<p>Non c’è una traccia da seguire per la Vita Spirituale - Assorbi la Mia pace ed il Mio amore nel silenzio, così che tu possa andare nel mondo portandoli con te. Un fuoco ha bisogno di essere alimentato di tanto in tanto altrimenti si spegne. Ogni anima ha bisogno di essere nutrita con i frutti dello Spirito per poter andare sempre più avanti ed elevarsi. Non pensare nemmeno per un momento di poter vivere una vita spirituale senza trascorrere del tempo nella pace e nella tranquillità solo con Me il Signore tuo Dio. Per quanto tu possa essere una persona impegnata Io ti dico che hai bisogno di questi momenti e che non puoi farne a meno. Alcune anime hanno bisogno di trascorrere più tempo con Me rispetto ad altre. Non c’è un programma da seguire nella vita spirituale. Ogni individuo deve cercare al proprio interno per sapere qual è il suo bisogno e poi sta a lui soddisfarlo senza mai trascurarlo. Alcune anime hanno bisogno più di altre di dormire, o di più cibo – e così è anche per i frutti dello Spirito. Alcuni hanno più bisogni di altri. Quindi che ogni individuo cerchi e trovi il proprio profondo bisogno interiore senza mai cercare di seguire i passi di qualcun altro o sentire che siccome Tizio e Caio fanno questo e quest’altro, anch’egli debba cercare di fare la stessa cosa.</p>
<p>Conduci la vita molto semplice e molto reale - Fai sempre quello che deve essere fatto con tutto il cuore, non essere mai timido o tiepido in merito a nulla. Ho bisogno di anime interamente dedicate  Me e al Mio lavoro, anime disposte a sacrificare tutto per Me e per amor Mio, senza mai alcun pensiero su di sé o su ciò che ne ricaveranno, disposte semplicemente a dare tutto senza badare a quanto costerà. Avete tutti molto da imparare: impara rapidamente senza sprecare tempo a lamentarti dei tuoi molti errori e fallimenti. Impara ad accettare il Mio divino amore e perdono come un bambino piccolo. Conduci una vita molto semplice e molto reale, mantenendoti in costante comunione con Me. Non ha importanza cosa stai facendo, puoi sempre essere in contatto con Me.</p>
<p>Con Me tutto è possibile - Fatica e stress vengono quando cerchi di nascondere qualcosa o ti vergogni di qualcosa o di qualche parte della tua vita. Quando impari a mettere ogni cosa nelle Mie mani e a non trattenere nulla, quando sei disposto a condividere tutti i tuoi errori ed i tuoi fallimenti con Me sapendo che IO SONO il tuo aiuto sempre presente, Io ti metterò in grado di superare tutte le cose di questo mondo, perché con Me tutto è possibile. Ma ricorda sempre che la scelta sta nelle tue mani, sei tu che devi fare il primo passo, sei tu che devi chiedere il Mio aiuto. Io non Mi impongo su di te, ma quando tu cerchi il Mio aiuto io non trattengo nulla, le dighe sono spalancate e ogni problema, ogni difficoltà, saranno superate senza ritardo. Impara le tue lezioni rapidamente così che nessun momento sia sprecato. C’è tantissimo da fare ad ogni livello, dal più piccolo al più elevato. Facciamolo insieme cosicché tutto sia fatto con vera perfezione. Trascorri sempre più tempo con Me, facendo tutto in Mio onore e gloria. Vedi la perfezione delle mie vie e le meraviglie che si realizzano quando cammini lungo le Mie vie facendo la Mia volontà.</p>
<p>Idealizzazione, visualizzazione e manifestazione - Ricorda sempre i tre passi necessari per portare a realizzazione un desiderio: idealizzazione, visualizzazione e manifestazione. Quando imparerai a mettere in pratica questi passi vedrai verificarsi le cose più stupefacenti. Non avere mai alcun dubbio. Quando hai seminato l’idea non cercare di macchiarla. Nutrila, prenditene cura per permettile di crescere e rifiorire: mantieni nella tua coscienza la sua perfezione, visualizzala come un fatto e non lasciar mai andare quell’immagine fino a quando si sarà manifestata nella forma. Può essere necessario che tu sia paziente, persistente e perseverante, ma quando sai che qualcosa è giusto e ti è stato rivelato da Me, il Signore tuo Dio, sai senza ombra di dubbio che al momento giusto accadrà. Quindi mantienila nella tua consapevolezza fino a quando si manifesterà, rendendoMi costantemente grazie per essa.</p>
<p>Imparate a procedere senza timore dove persino gli Angeli hanno paura di andare - Restate quieti, molto, molto quieti: trascorrete molto tempo nel silenzio, perché quando restate in quello stato di coscienza Io posso far si che in voi ed attraverso di voi si compiano le Mie meraviglie. Amatevi reciprocamente, prendetevi cura gli uni degli altri. Fate in modo che nulla diventi troppo un problema. Imparate a procedere senza timore dove persino gli Angeli hanno paura di andare e sappiate che l’amore perfetto scaccia ogni paura. Appoggiatevi a Me, attingete da Me, la fonte di tutto il potere, di tutto l’amore, di tutta la saggezza, di tutta la comprensione. Non lo sottolineo mai abbastanza: gettate su di Me le vostre preoccupazioni e permetteteMi di sostenervi. Non fate nulla senza di Me, siate coscientemente consapevoli di Me in ogni momento. Date tutto e riceverete tutto, non trattenete nulla. Io chiedo tutto. Arrendetevi nuovamente a Me e al Mio servizio in questo giorno e andate avanti e FATE LA MIA VOLONTA’.</p>
<p>Vedete le MIE leggi divine in funzione e rendete eternamente grazie - Non permettete mai ad alcuna limitazione di entrare, non dite mai che non potete fare qualcosa, sappiate semplicemente che potete fare ogni cosa nel Mio nome, perché io vi sto guidando e rafforzando. Vedete davanti a voi il quadro perfetto e manifestatelo sapendo semplicemente  che con Me ogni cosa è possibile. Vedete le Mie leggi divine in funzione nella vostra vita e nel vostro modo di vivere e rendete eternamente grazie. Non permettete mai ad alcun dubbio o ad alcuna paura di sciupare la perfezione di quel quadro. Lavorate in accordo con le Mie leggi e fate la Mia volontà. Permettete alla Mia pace ed al Mio amore di colmare ed avvolgere ciascuno di voi.</p>
<p>Cerca il tuo corso nella vita cercando la Mia guida divina - Smetti di lottare contro le circostanze: questo è ciò che provoca disarmonia nella tua vita e ti impedisce di avanzare nel percorso spirituale. Mantieniti molto aperto e molto flessibile, con orecchie sempre attente ad ascoltare, cosicché tu possa sentire il mio più lieve sospiro in ogni momento ed agire senza esitazione in base ad esso. Non aspettare mai che sia qualcun altro a dirti dove dovresti essere, cerca il tuo corso nella vita cercando la Mia guida divina, mettendoti quieto e cercando Me nel silenzio. Allora non ci sarà alcun conflitto in te e scoprirai che ti fondi perfettamente con il tutto e troverai quella pace interiore che è un segno sicuro che sei in contatto con Me.</p>
<p>Conoscerai la Verità - Quando ti viene rivelato qualcosa dal tuo profondo non hai bisogno di conferme o prove che si tratta della Verità. Puoi restarvi fedele anche se significa rimanere completamente solo. E’ quella conoscenza interiore che conta: è quella rivelazione interiore su cui puoi fare affidamento. Le cose dello Spirito devono essere comprese dallo Spirito: non possono essere sezionate ed analizzate con una mente umana. Qui è dove devi essere assolutamente fermo ed irremovibile e sapere senza ombra di dubbio che ciò che ti è stato rivelato dal tuo interno è la Verità e non fantasia. Nessuno ti può aiutare in questo: lo devi sapere interiormente, con assoluta ed incrollabile certezza. Se si insinua anche il più piccolo dubbio sull’autenticità di ciò che ti è stato rivelato o dato, stai in guardia. Di nuovo ti dico che non hai bisogno di conferme dall’esterno, tu CONOSCERAI la verità, se viene da Me, e nel conoscere troverai la pace interiore. </p>
<p>Ciascuno di voi è necessario al proprio legittimo posto - Ricorda sempre che ognuno ha un proprio specifico lavoro da svolgere nel grande schema delle cose, che ciascuno può essere paragonato al filo di un particolare colore all’interno di un disegno molto complesso che viene intessuto, ed ognuno è necessario per creare quella particolare mescolanza di colori. Non potete essere tutti dei colori brillanti: c’è anche bisogno di quelli cupi e scuri, e quelli chiari e delicati sono necessari per attenuare e sfumare. Quindi renditi conto che non importa quale sia il tuo colore, quali sono i tuoi doni e le tue qualità, ciascuno è necessario nel proprio legittimo posto per svolgere il suo specifico lavoro così che l’intero disegno possa essere perfetto.</p>
<p>Chiedi e ti sarà dato - Sii sempre all’erta: non lasciarti mai condurre alla deriva nella vita. C’è così tanto da fare, così tanto da imparare, la vita è così piena di gioia ed eccitazione, ma ricorda che la vita dipende da ciò che tu ne fai. Con il tuo modo di pensare e le tue cattive attitudini puoi facilmente tagliarti fuori dalle belle cose della vita, oppure puoi aprirti al nuovo ogni giorno e ricevere la piena abbondanza dei Miei doni buoni e perfetti che attendono solo che tu sia pronto a riceverli. Sono lì che aspettano solo che tu li chieda, ma se non lo fai non li riceverai. Quindi come i bambini piccoli colmi di gioia e di aspettativa, chiedi e ti sarà dato e la tua tazza sarà colma e traboccante.</p>
<p>Sii molto tranquillo cosicché nulla possa disturbare la tua pace interiore - Sii molto calmo, molto tranquillo in modo che nulla possa disturbare la tua pace interiore. Quando sei in acque agitate e vedi arrivare verso di te un’onda enorme, sai che se ci resti di fronte ti investirà e ti toglierà il respiro, ma se ti immergi al di sotto di essa potrai sentire il suo fragore sopra di te: essa non avrà alcun effetto su di te e tu uscirai dall’altra parte completamente immune, con una sensazione di successo e di autentico trionfo. La stessa cosa vale per questa vita: tutt’intorno a te ci sono onde alte che sembrano veramente spaventose mentre ti si avvicinano. Se lasci che ti colpiscano vieni abbattuto e ti trovi inerme in balia del loro potere, ma se rapidamente e serenamente ti immergi dentro di te troverai che tutto è pace e tranquillità e le onde del caos e della confusione possono passarti sopra la testa senza colpirti.</p>
<p>Vivi la vita – Non limitarti a parlarne - Dimostralo in tutto ciò che fai. Le parole, senza azioni, sono vuote ed inutili, quindi vivi, vivi, vivi, molto quietamente, molto silenziosamente, ma ciò nonostante vivi, giorno dopo giorno, attingendo da Me sempre di più e diventa un esempio vivente. Permetti alla gioia, alla felicità e al benessere di irradiarsi da te. Questa è una vita di vera gioia e quando vivi in costante comunione con Me condividi questa gioia interiore con tutti coloro che entrano in contatto con te. Questa è una vita di pace profonda e di tranquillità. Quando ti senti stressato e preoccupato puoi star certo che non sei in sintonia.</p>
<p>La tua vita diventerà una costante preghiera - Non c’è un momento in cui IO non SONO con te, ma tu devi essere consciamente consapevole di Me. All’inizio questo può essere uno sforzo, ma presto ogni sforzo se ne andrà man mano che di ora in ora ogni giorno il tuo amore per Me diventerà più grande e diventerà la più grande gioia, fino a quando sarai consapevole di Me in ogni momento. Senza rendertene conto la tua vita diventerà una preghiera costante perché sarai in comunione con Me in ogni istante. Lascia che i tuoi pensieri volino verso di Me indipendentemente da cosa stai facendo. Vedi Me in ogni cosa, senti il Mio divino potere e la forza vitale che fluisce in tutto, fino a quando il tuo contatto cosciente con Me sarà per te la cosa più naturale al mondo: di fatto non essere in contatto con Me è una cosa innaturale. Che tu sia sveglio o addormentato, ricorda che siamo Uno. Lasciamelo sottolineare in continuazione: non c’è un momento in cui noi siamo separati.</p>
<p>Ascolta il mio più lieve sussurro e stai all’erta - Non importa quanto tu sia indaffarato nella tua vita, questi momenti con Me di assoluta tranquillità sono assolutamente essenziali. E’ estremamente necessario iniziare la giornata con il piede giusto. Per iniziare, devi svegliarti qualche minuto prima per poter trascorrere del tempo con Me. Questo richiede disciplina, che non fa male a nessuno, e man mano che il tuo amore per Me crescerà, non sarà più uno sforzo ma una vera gioia, qualcosa che non vedi l’ora di fare accompagnato da un sentimento di eccitazione e senso di attesa. Non importa a che ora ti svegli: devi essere sempre pronto e all’erta. Non ti girerai più dall’altra parte continuando a dormire con quella sensazione di “ancora qualche minuto”. Quando il tuo amore per me sarà al massimo potrai sentire il mio più lieve sussurro e rimanere all’erta, pronto ed in ascolto..</p>
<p>Conta fino a dieci prima di fare qualsiasi cosa - Osserva le tue reazioni alle cose, alle persone ed alle situazioni. Non permetterti mai di essere irritato perché qualcuno ha detto o fatto qualcosa contro la tua natura e la tua reazione è di colpire a tua volta anziché passarci sopra o porgere l’altra guancia. Moltissimo stress e tensione possono essere evitati quando smetti di reagire negativamente e riesci persino a ridere della situazione e ne vedi il lato luminoso. Questo non è facile quando senti di essere stato offeso o calunniato: il piccolo sé si sente ferito e offeso e reagisce violentemente. E’ generalmente un grande aiuto se metti in pratica il consiglio di contare fino a dieci prima di fare qualsiasi cosa. Questo ti darà il tempo di soppesare le tue reazioni e di fare qualcosa di positivo anziché di negativo.</p>
<p>Impara a seguire le stagioni - La mia tempistica è perfetta in tutto. Tutto segue un ritmo, la tua vita intera segue un ritmo. E’ quando non sei nel ritmo che le cose vanno male o sembrano andar male perché stai cercando di fare le cose con la tua sola forza anziché fare affidamento su di Me e rivolgerti a Me per tutto. Non è mai buona cosa forzare le cose o volerle fuori stagione. Impara a fluire con le stagioni. Mangia ciò che cresce nelle varie stagioni e renditi conto che la natura sa cosa è meglio per il tuo corpo in questi diversi momenti e produce le cose giuste nel momento giusto. Parte dei problemi del mondo oggi derivano dal fatto che l’umanità sta manomettendo la natura anziché seguirla. Man mano che procederai nel Nuovo scoprirai che in modo piuttosto naturale seguirai la natura godendone appieno. Proprio ora il tuo  corpo ha bisogno di un sacco di vegetali ed erbe verdi per depurare il flusso del sangue che si è impigrito nei mesi invernali. Perciò mangia le cose naturali quando ne hai l’opportunità e c’è una ragione per tutto, uno schema ed un piano perfetti per la tua vita ed il tuo modo di vivere e seguili. Allora non ci sarà alcuno sforzo né stress, ma una perfetta fusione con il tutto.</p>
<p>Più sarà grande il desiderio più velocemente si realizzerà - La Mia Luce divina risplende in ogni individuo: svegliati a questo fatto. Moltissima ancora è in attesa di essere rivelata a ciascuno di voi nel momento in cui sarete pronti e ricettivi ad essa. Ci sono nuovi regni, di cui fino ad ora non sai nulla. Non tratterrò niente da te, quando sarai pronto. Il tuo sbocciare è come lo sbocciare di un fiore: è lento ma sicuro, ma solo perché tu lo desideri ardentemente e con tutto il tuo essere. <br>Più grande è il desiderio e più velocemente si realizzerà.</p>
<p>Vedi la tua vita come un tutt’Uno – nella sua completa Interezza - Vivi la vita, non parlarne o scriverne solamente. Vivila ventiquattro ore al giorno per sette giorni la settimana. Non ci sono pause in questa vita, non ci sono giornate libere: ogni momento, ogni ora, ogni giorno è dedicato interamente a Me, a servire Me e il Mio lavoro. Questo non vuol dire che devi lavorare fino ad esaurirti, ma significa che qualunque cosa tu faccia puoi sempre essere consapevole di Me e puoi fare tutto in Mio onore e per la Mia gloria. Ogni giorno è sacro: se non lo è dovrebbe esserlo. Non ci dovrebbe più essere separazione fra i giorni della settimana, come non ci dovrebbe essere separazione fra il tuo vivere quotidiano ed il tempo trascorso con Me. Non permettere mai che la tua giornata si divida dedicandone certe parti a Me ed altre parti a te stesso, altre alla tua famiglia ed altre ancora ai tuoi amici. Vedi la tua vita come un tutt’Uno – nella sua completa Interezza, con ogni sua parte perfettamente inserita in quell’interezza così che non vi sia alcun tipo di divisione.</p>
<p>Espandi la tua coscienza ed accetta la Verità - La Verità ti rende libero, e tu ti domandi dove puoi trovare la Verità. Io ti dico: nel profondo di te stesso. Dove puoi trovare saggezza e comprensione? Di nuovo ti dico, nel profondo di te stesso. Non hai bisogno di andare da qualche parte per trovare queste qualità spirituali, non devi fare nulla di speciale per acquisirle: esse sono proprio lì, dentro ciascuno. Tutto quello che devi fare è cercare e troverai, bussare e ti sarà aperto, chiedere e ti sarà dato, e nulla ti sarà rifiutato. Quando sei pronto per riceverla, la Verità è lì che ti aspetta, per cui espandi la tua coscienza ed accettala. Nel corso della sua vita Eileen Caddy ha scritto molti messaggi ricevuti dalla sua Voce interiore, e questi messaggi sono pubblicati in molti suoi libri. Settimanalmente la Findhorn Foundation inoltra con una propria newsletter questi messaggi in inglese. Sono messaggi ricchi di spunti e di pensieri che possono in modo semplice e leggero farci fare quel passo in più verso una Vita consapevole e felice. Ecco perché abbiamo deciso di condividerli: abbiamo lo stesso desiderio di farli arrivare a tutti i nostri amici, a tutti coloro che ci seguono … e a chi pensiamo possa trarne beneficio!</p>
<p>Nel momento in cui ti svegli cerca quella pace e quella tranquillità interiori - Sii nella pace ed inizia la giornata in perfetta pace ed armonia. Il modo per farlo è scendere nel profondo di te stesso e trovare questa pace. Non la troverai esternamente, non la troverai correndo in giro a cercarla, ma la trovi nella quiete assoluta dove tutti possono trovarla ed accettarla. Quindi prosegui e cammina in pace ed armonia per il resto del giorno. Il modo con il quale inizi la giornata è davvero molto importante. Se lo inizi con delle asperità non sarà facile appianarle: esse continueranno invece ad accentuarsi provocando irritazione anziché armonia. Perciò nel momento in cui ti svegli cerca quella pace e tranquillità interiori e portale con te per il resto della giornata.</p>
<p>Riconosci la meraviglia della Nostra Unità - Avvicinati, avvicinati ancora di più. Renditi conto che IO SONO in te, che nulla può separarci: noi siamo Uno. Condividi con Me qualunque cosa, le tue gioie più grandi e le tue pene più grandi e gli apparenti fallimenti. Io chiedo tutto e quando hai dato tutto trovi la vera libertà dello Spirito, perché non c’è assolutamente nulla che ci separa, l’amore fluisce liberamente e la gioia trabocca dove c’è libertà. Abbassa ogni barriera il più rapidamente possibile in modo che nulla si frapponga fra te e Me. Conosci la meraviglia della nostra Unità. Di tanto in tanto cogli un barlume di questa meraviglia e poi sembra svanire, ma dal momento che sei stato consapevole una volta di questa Unità non ci sarà più niente altro che potrà soddisfarti. Ogni volta che ti protendi verso l’alto, elevi la tua coscienza fino a cogliere ancora una volta un bagliore di quella Unità e ne diventi consapevole un po’ più a lungo finché alla fine ne sarai sempre pienamente cosciente e percorrerai interamente le vie dello Spirito.</p>
<p>Nel momento in cui ti svegli determini l’intero disegno della giornata - Quando ti svegli, ogni mattina, rivolgiti totalmente a Me, raggiungi con il pensiero il grado più elevato. Semplicemente sappi che questo giorno è benedetto da Me e mentre ti addentri in esso ad ogni passo ti riempi della Mia Luce e del Mio Amore e cammini nella Verità e nella comprensione. Non pensare mai a qualcosa di negativo o di avverso nemmeno per un momento. Fa’ che i tuoi pensieri si soffermino solo sul positivo. Riconosci che il giorno che viene è da Me benedetto e così sarà. Nel momento in cui ti svegli determini l’intero disegno della giornata. Ti ritrovi a renderMi grazie per tutti i Miei doni buoni e perfetti, per tutte le benedizioni che continuamente riverso su di te? O ti lamenti del fatto che è solo un altro giorno, ti chiedi cosa ti porterà e ti risenti di doverti alzare così presto? Il modo in cui reagisci a questi primi momenti di risveglio può colorare l’intera giornata con bellezza, meraviglia, gloria e tutto ciò che è perfetto e positivo oppure con negatività. Quindi osserva attentamente te stesso ogni mattina quando ti svegli e porta su di te tutto il meglio tramite il tuo pensiero più elevato. Poi porta proprio questo pensiero positivo con te lungo l’intera giornata colmandola con il meglio.</p>
<p>Noi siamo Uno – Tu sei libero di scegliere di usare  lo stesso Potere Divino che Io uso - Io voglio che tu ti metta tranquillo e che per un momento consideri queste parole “Io SONO individualmente ciò che Dio è universalmente”. Il potere di queste parole è enorme. Ti aiutano a renderti conto che tu sei creativo proprio come Io SONO il Creatore di tutte le cose, che ti verrà dato secondo i tuoi pensieri, che sei libero di scegliere e di usare lo stesso Potere Divino che Io uso, che noi siamo Uno e che tu hai quello che ho Io perché non c’è separazione. Tu puoi compiere le stesse opere che Io compio. Devi essere disposto ad accettare gioiosamente la tua divinità e non combatterla ritraendoti da essa e sentire che non ne sei degno. Che in nessuno di voi ci sia falsa umiltà. Semplicemente accetta la tua relazione divina con Me e rallegrati elevando il tuo cuore con una profonda, profonda gratitudine perché finalmente i tuoi occhi si sono aperti e finalmente sei in grado di accettare il tuo vero destino.</p>
<p>Sii una Luce in questo mondo oscuro – Ce n’è veramente molto bisogno - Fai che la tua luce e le tue vibrazioni splendano affinché tutti le possano vedere e sentire. Sii una Luce in questo mondo oscuro, una Luce che illumini la via per coloro la cui luce è fioca e per coloro che incespicano nei propri passi. Che la tua mente sia silenziosa, che il tuo cuore sia puro ed in quel meraviglioso stato di pace e tranquillità irradia il mio divino Amore e la mia divina Luce. Ce n’è veramente molto bisogno in questo mondo. Tu sai cosa fare per aiutare, quindi fallo senza esitazione.</p>
<p>E’ la tua consapevolezza che ci mantiene vicini - Sii calmo e ascolta la Mia quieta piccola voce in ogni momento e in ogni luogo. Non c’è luogo in cui tu non possa sentirla. Io non ti abbandonerò mai. Io SONO con te sempre per tutta l’eternità. Sii sempre consapevole di questo: è la tua consapevolezza che ci mantiene vicini. Perdi la tua consapevolezza di Me e ti sentirai alla deriva. Pertanto resta vigile, portaMi in tutta la tua vita e nel tuo modo di vivere e trova una nuova gioia in tutto ciò che deve essere fatto. Quando ti senti affondare sii certo che Mi hai chiuso fuori da ciò che stai facendo e ti sei separato da Me. Cambia istantaneamente. Pensa a Me, rendi grazie per qualcosa, cerca intorno a te ed osserva tutte le meraviglie che ti circondano e il tuo intero atteggiamento e il tuo sguardo cambieranno e tu ti ritroverai a vedere la situazione da un livello di coscienza completamente diverso. Ciò che stai facendo può essere in effetti esattamente la stessa cosa, ma il tuo atteggiamento sarà cambiato e tu vedrai che quel lavoro piuttosto tedioso e mondano che stavi facendo assumerà nuovo splendore e gioia perché lo starai facendo per Me, in Mio onore e gloria. In quel momento, quando c’è così tanto da fare a tutti i livelli e tutt’intorno a te, mantieniti sempre consapevole di Me e non permettere a nulla di affossarti. C’è sempre qualcosa per cui essere profondamente grati.</p>
<p>Nel silenzio Io posso parlare al centro del tuo Cuore e della tua Anima - Mettiti tranquillo e attendi Me perché è nel silenzio che Io posso rivelarti le Mie verità e farti conoscere le Mie vie. Ecco perché questi momenti di completo silenzio nella Mia presenza sono così essenziali per il tuo sviluppo e la tua crescita spirituali. Da un completo silenzio può venire assai di più che dal molto parlare e discutere, perché Io ti posso parlare in quel silenzio, posso parlare al centro del tuo cuore e della tua anima. Nel silenzio puoi ascoltare con assoluta chiarezza la Mia piccola e quieta voce e diventare ricettivo a tutto ciò che ascolti, e il desiderio di obbedirMi è sovrano. Quindi trascorri sempre più tempo con Me nel silenzio limitandoti semplicemente ad Essere, ad amarMi e rispondere ad ogni Mio sussurro.</p>
<p>Che la tua vita intera e il tuo modo di vivere diventino una costante preghiera - Prega incessantemente. Questo non significa doverti chiudere da qualche parte e passare ore in ginocchio a pregare. Significa che trascorri la tua giornata restando sempre cosciente di Me, sempre consapevole della Mia divina Presenza in tutto ciò che fai, che tutta la tua vita ed il tuo modo di vivere diventino una costante preghiera perché sei sempre consapevole della nostra unità ed ascolti sempre quella piccola quieta voce interiore, che la tua mente poggia su di Me, che attendi nel silenzio e con fiducia le Mie istruzioni e resti semplicemente in pace e quieto fino a quando ti do il via per procedere. Allora, senza un attimo di esitazione, vai avanti ed obbedisci alle Mie istruzioni che vengono dall’interno.</p>

</div>

<script type="text/javascript">
var custom = function () {
document.getElementById("titolo").innerHTML="Eileen Caddy";
}
</script>

</body>
</html>
