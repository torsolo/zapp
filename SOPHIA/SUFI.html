<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../pills.css" />
<link rel="icon" type="image/x-icon" href="../zapp.ico"/>
<script type="text/javascript" src="../pills.js"></script>
<title>ZAPP</title>
</head>

<body>

<div id="dbase" class="buio">

<p>(1.4) Colui che è lontano dalla propria fonte aspira all'istante in cui le sarà di nuovo unito.</p>
<p>(1.8) Il corpo non è velato dall'anima, né l'anima dal corpo; tuttavia a nessuno è concesso di vedere l'anima.</p>
<p>(1.14) Solo a colui che ha rinunciato al discernimento è confidato questo significato nascosto: la lingua ha come solo cliente l'orecchio.</p>
<p>(1.16) Che importa se i nostri giorni sono fuggiti! Rimani Tu al­la cui santità nessuno è paragonabile!</p>
<p>(1.22) Soltanto colui il cui abito è strappato da un grande amore s'è purificato dalla bramosia e da tutti i difetti.</p>
<p>(1.25) Per amore il corpo terrestre ha preso lo slancio verso il cielo: la montagna si mise a danzare e divenne agile.</p>
<p>(1.28) Il linguaggio di chi parla, anche se ha cento canzoni è muto per chiunque è separato da lui.</p>
<p>(1.29) L'Amato è tutto, l'innamorato è un velo; l'Amato è vivo, l'innamorato è cosa morta.</p>
<p>(1.30) Quando l'Amore non si cura più di lui, resta come un uccello senza ali. Ahimè per lui, allora!</p>
<p>(1.31) Come potrei rendermi conto di ciò che è davanti o dietro di me quando la luce del mio Amato non è davanti e dietro di me?</p>
<p>(1.33) Sai perché lo specchio della tua anima non riflette più nulla? Perché dalla sua superficie non è stata tolta la ruggine.</p>
<p>(1.78) Imploriamo Dio di aiutarci a conservare il controllo di noi stessi; chi non si sa controllare vien privato della grazia del Signore. / L'uomo indisciplinato non danneggia soltanto se stesso, ma mette il fuoco nel mondo.</p>
<p>(1.89) Tutto ciò che di triste e di doloroso ti accade è il risultato dell'irriverenza e dell'insolenza. / Chiunque si comporta con irriverenza sulla via dell'Amico non è un uomo: è un bandito che ruba agli uomini. / Grazie alla disciplina questo cielo è stato riempito di luce, e grazie ad essa gli angeli son divenuti immacolati e puri. </p>
<p>(1.110) La sofferenza d'amore è diversa da tutte le altre sofferenze: l'amore è l'astrolabio dei misteri di Dio.</p>
<p>(1.116) La prova del Sole è il Sole: se cerchi la prova, non distoglierne il volto!</p>
<p>(1.133) Il sufi è figlio dell'istante, oh amico mio. Nella Via non è regola dire: "Domani".</p>
<p>(1.152) Una spina nel piede è molto difficile da trovare; puoi ben dire quanto lo è, allora, una spina nel cuore!</p>
<p>(1.216) Questo mondo è una montagna, e la nostra azione è un grido, e l'eco delle grida ritorna sempre a noi.»</p>
<p>(1.220) Scegli l'amore di quel Vivente che è eterno, che ti dà da bere quel vino che aumenta la vita. </p>
<p>(1.222) Non dire: Noi non abbiamo accesso presso quel Sovra­no. I rapporti con i generosi non sono difficili.</p>
<p>(1.264) Non giudicare le azioni dei santi in base a te stesso; leone e latte si scrivono in modo simile...</p>
<p>(1.300) Senza la pietra di paragone, con l'intendimento non distinguerai mai, nella prova, l'oro falso da quello vero. / Colui nella cui anima Dio ha posto la pietra di paragone distinguerà la certezza dal dubbio.</p>
<p>(1.307) La Via dello spirito distrugge perentoriamente il corpo e, dopo averlo distrutto, lo ricompone correttamente. / Distrugge la casa per scoprirvi il tesoro nascosto, e con lo stesso tesoro la ricostruisce più bella;</p>
<p>(1.311) Chi può descrivere le azioni di Colui che non ha eguali? Ciò che ho detto è soltanto ciò che adesso si può dire. / A volte sembra così e a volte sembra il contrario: l'opera della Fede è solo meraviglia. / Ma non è la meraviglia del meravigliato che poi volta le spalle; è la meraviglia della persona inebbriata dall'Amato e che in Lui si immerge.</p>
<p>(1.334) La collera e la concupiscenza rendono l'uomo strabico, e fanno deviare il suo spirito dalla rettitudine. / Quando l'interesse personale prevale, la virtù sparisce; cento veli sorti dal cuore coprono gli occhi. / Quando il giudice è tentato dai doni, come potrà mai distinguere l'oppressore dall'oppresso?</p>
<p>(1.381) Ascolta un detto del Grande fra i Grandi [il Profeta MukammadJ: «La preghiera è completa soltanto se vi partecipa la serenità del cuore.»</p>
<p>(1.413) Quando la nostra anima non è desta a Dio, la veglia è simile alla chiusura delle nostre porte. / Se per tutto il giorno si è gravati dalle preoccupazioni immaginarie di perdita e di guadagno e dalla paura della morte, / non ci rimane chiarezza, né grazia, né gloria, né una via per recarsi in cielo. / Addormentato è colui che pone la sua speranza in ogni vana immagine, e conversa con essa.</p>
<p>(1.420) L'uccello vola in alto e la sua ombra passa rapida sulla terra, volando al par dell'uccello. / Anche uno stolto insegue l'ombra, corre per raggiungerla, sinché resta sfinito, / non sapendo che si tratta del riflesso di quell'uccello su nell'aria. Egli ignora l'origine di quell'ombra. / Egli lancia frecce verso l'ombra; e in questo sforzo vuota la sua faretra. / La faretra della sua vita si è vuotata, la sua vita è passata nel correr dietro alle ombre; / ma se l'ombra di Dio è sua custode, lo libera dalle immaginazioni e dalle ombre. / Ombra di Dio è quel servo di Dio che è morto al mondo e vive per Dio. / Afferra al più presto il lembo della sua veste senza dubita­re, per venir salvato alla fine dei tempi. </p>
<p>(1.436) Il corpo è la dimora dell'invidia, ma Dio ha fatto questo corpo purissimo.</p>
<p>(1.446) Ringrazia Dio e sii il servo di coloro che ringraziano; da­vanti ad essi sii come morto, resta con fermezza.</p>
<p>(1.488) Se fosse possibile render facile la Via di Dio, ogni giudeo ed ogni giudea la conoscerebbe. / In un altro diceva: La via facile è quella in cui si può trovare la via dell'amore e il nutrimento dell'anima. / Le cose che piacciono all'indole delle persone passano, non producono nulla, come un terreno salato. / Non danno nulla, se non il rimorso, e ciò che resta nella mano è solamente il danno. / Non è facile, alla fine; in definitiva bisogna definirlo "difficile". / Distingui bene il difficile dal facile: considera infine la bellezza di una cosa e dell'altra.</p>
<p>(1.536) Aguzzare la propria intelligenza e il proprio spirito non è la Via: soltanto colui che si è annientato ottiene il favore del Sovrano.</p>
<p>(1.568) Oh tu che non hai simili al mondo! Dio, Dio, vieni in aiuto al tuo popolo!</p>
<p>(1.571) L'orecchio della testa è il cotone nell'orecchio della coscienza: finché non si rende sordo il primo, quello interno non ode. / Siate senza sensazione, senza orecchio, senza pensiero, per poter udire l'appello: "Ritorna."» [Corano, 89a27-28] Mentre, sveglio, conversi, non puoi percepire il profumo della conversazione del sogno. / Le nostre azioni e le nostre parole sono il viaggio esterno; il viaggio dell'anima è di là dai cieli.</p>
<p>(1.579) Le onde della terra sono le nostre illusioni, il nostro intendimento e il nostro pensiero; le onde dell'acqua sono l'annullamento del sé, l'ebbrezza e il fanà. / Mentre sei in questa intossicazione, tu sei lontano da quell'ebbrezza; mentre sei ebbro di questa coppa, sei cieco ri­spetto a quella. / La parola e il discorso esterni sono come la polvere; abituati a stare per un po' in silenzio. Stà in guardia!</p>
<p>(1.590) Quando tu parli, le nostre orecchie si riempiono di intendimento; la nostra terra arida diventa un fiume, e tu sei l'oceano.</p>
<p>(1.593) L'aspetto della sublimità appartiene ai cieli, l'essenza del­la sublimità appartiene allo spirito puro. / L'aspetto della sublimità è per i corpi; i corpi, in confronto all'essenza, sono soltanto parole.</p>
<p>(1.602) Noi siamo l'arpa, e sei tu che muovi il plettro: il gemito non proviene da noi, sei tu che gemi. / Noi siamo il flauto, e la nostra musica viene da te; noi sia­mo la montagna, e la nostra eco viene da te. / Noi siamo degli scacchi per la vittoria o la sconfitta: la nostra vittoria e la nostra sconfitta provengono da te, oh Dotato-di-belle-qualità! / Chi siamo noi, oh anima delle nostre anime, perché si resti vivi accanto a te? / Noi e le nostre esistenze siamo non esistenti. Tu sei l'Es sere assoluto che rende manifesto ciò che è perituro. / Noi siamo come leoni, ma leoni su uno stendardo: il vento li fa muovere impetuosamente a ogni istante. / l loro movimento è visibile, il vento è invisibile: possa non mancarci mai ciò che è invisibile! / Il vento che ci muove e il nostro essere provengono dalla tua grazia; tutta la nostra esistenza viene dal fatto che tu ci hai fatti venire all'esistenza. / Tu hai mostrato le delizie dell'Essere al non-essere, tu hai fatto innamorare di te il non-essente. / Non ritirare le delizie della tua generosità, non togliere le dolcezze, il vino e la coppa! / E, se li togli, chi si metterà alla ricerca? Come potrebbe il quadro lottare col pittore? / Non guardarci, non fissare su di noi il tuo sguardo: considera la tua benevolenza e la tua generosità. / Noi non esistevamo, non chiedevamo nulla, tuttavia la tua grazia ascoltava la nostra muta preghiera. / Davanti al pittore e al suo pennello, il quadro è come un bambino impotente nel ventre materno. / Davanti all'Onnipotenza, tutti i Cortigiani sono impotenti tanto quanto lo è il tessuto davanti all'ago.</p>
<p>(1.622) La nostra umiltà è una prova di dipendenza, ma il nostro senso di colpa è una prova del nostro libero arbitrio. / Se non ci fosse il libero arbitrio, perché mai questo senso di vergogna? E perché questo dispiacere, questo senso di colpa e confusione?</p>
<p>(1.627) I rimorsi e l'umiltà vengono nel periodo della malattia; il tempo della malattia è tutto un risveglio. / Nel momento in cui cadi malato chiedi perdono a Dio per le tue colpe. / Ti si presenta la bruttura del tuo peccato, formuli il proposito di tornare sul retto cammino. / Prometti e giuri che, d'ora in poi, il comportamento che adotterai sarà soltanto d'obbedienza. / È dunque certo che quella malattia ti ha reso cosciente e desto. / Afferra dunque questo principio, tu che sei alla ricerca del principio: chiunque soffre lo ha percepito. / Più un essere è desto, più è afflitto da sofferenze. Più è consapevole, più il suo volto è pallido.</p>
<p>(1.639) Riguardo ad ogni azione verso la quale ti senti incline, sei pienamente consapevole che tu disponi della tua capacità di compierla. / Per ogni azione che non ti ispira interesse né desiderio, di­venti fatalista e dici: «Dipende da Dio. / I profeti sono fatalisti per ciò che riguarda i fatti di questo mondo, gli increduli sono fatalisti per ciò che riguarda i fatti dell'altro mondo. / Per i profeti, ciò che sarà nell'altro mondo dipende da noi; per l'insensato, sono le opere di questo mondo a dipende­ re da noi. </p>
<p>(1.680) Quando guardi la forma, tu guardi con due occhi; guarda la luce che viene dall'occhio. / È impossibile distinguere la luce di ognuno dei due occhi, quando un individuo ha gettato uno sguardo sulla loro luce. / Se dieci lampade sono raccolte in un luogo, ciascuna differisce dalle altre per la forma. / Quando tu volgi il viso verso la loro luce, ti è impossibile distinguere con certezza la luce di ciascuno. / Se conti cento mele o cento cotogne, quando le schiacci insieme non restano cento ma diventano una. / Nelle cose spirituali, non c'è divisione né numero; in ciò che è spirituale non c'è separazione né individualità. / Dolce è l'unità dell'Amico coi Suoi amici; attaccati al senso spirituale. La forma è ribelle.</p>
<p>(1.727) Radica l'amore dei santi nel tuo spirito; non dare il tuo cuore a null'altro che all'amore di quelli il cui cuore è gioioso. / Non andare vicino alla disperazione: sussistono speranze. / Non andare verso le tenebre: esistono dei soli. / Il cuore ti conduce verso gli uomini di cuore; il corpo ti conduce nella prigione d'acqua e d'argilla. / Oh! Dà al tuo cuore il nutrimento che viene da colui il cui cuore è in accordo col tuo; va' a cercare l'evoluzione da colui che è evoluto.</p>
<p>(1.821) Quando Dio desidera aiutarci, ci induce ad un umile gemito. / Oh! Beati gli occhi che piangono d'amore per Lui! Oh! Fortunato il cuore che arde d'amore per Lui! / La fine di ogni pianto è il riso: l'uomo che prevede la fine è un servo benedetto di Dio. / Là dove c'è acqua che scorre, c'è vegetazione; là dove colano lacrime, si manifesta la misericordia di Dio. / Possa tu gemere come la noria ed avere gli occhi bagnati, affinché spuntino erbe verdi dal giardino della tua anima. / Se desideri lacrime, abbi pietà di colui che versa lacrime; se desideri misericordia, mostra compassione al debole.</p>
<p>(1.838) Se il fuoco della tua indole ti fa provar sofferenze, esso brucia per ordine del Signore della religione. / Se il fuoco della tua indole ti procura gioia, anche questa gioia è il Signore della religione che la dà. / Quando tu provi sofferenza, implora il perdono di Dio: la sofferenza per ordine del Creatore è efficace. / Quando Egli vuole, la tua sofferenza diventa gioia; le catene stesse diventano libertà. / Aria, terra, acqua e fuoco sono Suoi schiavi; davanti a te e davanti a me sono morti, ma con Dio sono vivi. / Davanti a Dio, il fuoco resta sempre ai Suoi ordini, torcendosi continuamente, notte e giorno, come un innamorato.</p>
<p>(1.845) Non battere insieme la pietra del rimprovero e il ferro del­l'ingiustizia, poiché quei due generano, come l'uomo con la donna. / La pietra e il fuoco infatti sono cause, ma guarda più in alto, oh uomo di bene! / Poiché questa causa è stata prodotta da quella causa. Quando mai una causa avvenne di per sé senza una causa prima? / Le cause che guidano i profeti sulla loro via sono più alte delle cause esteriori. / Quella Causa [Dio] rende efficace questa causa; e a volte la rende anche sterile e inefficace.</p>
<p>(1.870) La tua lode di Dio è un'esalazione dell'acqua e dell'argilla del tuo corpo: è divenuta un uccello del Paradiso per il soffio di sincerità del tuo cuore.</p>
<p>(1.918) Puoi capire il significato di "Colui che si guadagna la vita è amato da Dio" ponendo la tua fiducia in Dio, senza essere però negligente riguardo ai mezzi.</p>
<p>(1.942) Il tuo libero arbitrio è il tuo sforzo per ringraziare Dio dei Suoi benefici; il fatalismo è la negazione dei Suoi benefici. / Ringraziare per ciò che possiamo fare aumenta ciò che possiamo fare; il fatalismo toglie di mano questo dono. / Il tuo fatalismo è come dormire per strada: non dormire! Non dormire finché non vedi la porta e la soglia! / Stà attento! Non dormire, oh fatalista imprudente, tranne che sotto quell'albero carico di frutti. / Cosicché ad ogni istante il vento possa agitare i rami e far cadere sul dormiente cose dolci e un viatico. / Fatalismo è dormire in mezzo ai briganti; come si salverà l'uccello che non vola via nel momento opportuno?</p>
<p>(1.951) Se tu poni la tua fiducia in Dio, fallo per il tuo agire. Semina, e poi affidati all'Onnipotente.</p>
<p>(1.959) Oh essere nobile, considera l'azione nulla più che un no­me; oh essere astuto, non credere che lo sforzo sia qualche cosa di più che un'illusione.</p>
<p>(1.982) Se la tua testa non è rotta, perché vuoi coprirla con una fasciatura? Sforzati, e poi ti potrai abbandonare per sempre alla letizia! / Come è brutta la dimora di chi la cerca in questo mondo; ottima è la condizione di colui che aspira al mondo a venire. / Le astuzie per ottenere le cose di questo mondo non han­no valore; ma le astuzie per rinunciare alle vanità di questo mondo sono ispirate da Dio.</p>
<p>(1.987) Che cosa vuole questo mondo? Credimi: non vuole mercanzie, denaro, bilanci e donne: vuole che ci si dimentichi di Dio. / E quando sei ricco dell'amore per la giustizia e dell'amore per Dio ricorda ciò che disse il Profeta: Quanto è buona la ricchezza legittima! / l'acqua entro una barca è la rovina della barca, ma l'acqua sotto la barca è il suo sostegno.</p>
<p>(1.992) Quando il senso della povertà è nell'intimo di qualcuno, egli cammina in pace sulle acque di questo mondo. / Anche se il mondo intero è suo regno, agli occhi del suo cuore questo regno è nulla. / Lava dunque e sigilla la bocca del tuo cuore, e riempila con l'afflato divino. / Lo sforzo è una realtà, rimedio e malattia sono realtà; lo scettico, negando lo sforzo, ha effettuato uno sforzo.</p>
<p>(1.1024) Un ritratto sul muro è simile all'uomo, ma oltre alla forma quante altre cose vi mancano? / Se descrivi le penne descrivi solo una forma, mentre "Sapiente" e "giusto" sono solo qualifiche, non forme. / "Sapiente" e "giusto" sono solamente significati, e non vi trovi uno spazio, un davanti, un dietro. / Questi significati si riferiscono a un corpo partendo dal non spaziale; il Sole dell'anima non può esser contenuto nel firmamento.</p>
<p>(1.1034) Il sapere è il sigillo della sovranità di Salomone: il mondo intero è forma, mentre il sapere è spirito. / A causa di questa qualità le creature dei mari, quelle della montagna e quelle della pianura sono impotenti di fronte all'uomo.</p>
<p>(1.1040) Se vai nel torrente per lavarti, una spina nell'acqua ti ferisce. / Benché la spina sia nascosta nella profondità dell'acqua, tu sai che c'è poiché ti ha punto. / Le punture delle aspirazioni come pure quelle delle tentazioni vengono da migliaia di esseri, non da uno solo. / Resisti, modifica i tuoi atteggiamenti, domina le tue passioni affinché tu possa dominare le cose nascoste, risolve­re i tuoi problemi / e finalmente vedere quali parole erano da rifiutare e quali sono state quelle che ti hanno insegnato qualcosa.</p>
<p>(1.1050) Se per ingenuità soffi delle parole su un vetro, il vetro per noi si offusca. / Non aprir bocca per spiegare queste tre cose: il percorso del tuo viaggio, il tuo denaro e la tua religione; / poiché per queste tre cose c'è un avversario e un nemico che ti fa la posta, quando lo sa. / E se tu lo dici a una persona o a due, addio! Se due perso­ne lo sanno, i segreti si diffondono.</p>
<p>(1.1065) La parola suadente è sabbia che beve l'acqua della nostra anima. / L'unica sabbia da cui sgorga l'acqua si trova raramente: và a cercarla. / Colui che cerca la saggezza diventa una fonte di saggezza; non dipende più dalle conquiste e dai mezzi.</p>
<p>(1.1067) Anche il sasso da cui sgorga l'acqua è raro: và alla ricerca di una simile roccia. / Figlio mio: questa roccia è l'uomo di Dio; e colui che si unisce a Dio si distacca dal suo sé.</p>
<p>(1.1070) Cerca il sapere dell'uomo saggio affinché ti renda illuminato e perspicace. / Il ricercatore del sapere sarà la fonte del sapere rinunciando al quotidiano, alla causa e alla retorica. </p>
<p>(1.1076) Chiunque, per negligenza, non ringrazia e non porta pazienza ha la sola possibilità di seguire passo passo la necessità. / Chiunque adduce come scusa la necessità mostra di esser malato, e il risultato è che ciò lo conduce alla tomba.</p>
<p>(1.1086) Rinfresca la tua fede non con parole della bocca, tu che in segreto hai rinfrescato il tuo desiderio. / Finché quel desiderio è fresco non rinfreschi la fede, poiché quel desiderio ti chiude quella porta. / Tu hai interpretato la Parola che non si può toccare: interpreta te stesso, e non il Libro.</p>
<p>(1.1109) Il vento, riferito agli uomini, è la vanità e il desiderio; quando avrai rinunciato alla vanità, ai desideri, giungerà il messaggio di Dio. / Dolci sono i messaggi del Creatore, poiché durano in eterno.</p>
<p>(1.1117) Quanti mondi si trovano nello Spirito, e quanto è vasto l'oceano dello Spirito! / In quel dolce oceano, le nostre forme si muovono rapida­mente, come coppe sulla superficie dell'acqua; / Prima di venir riempite, galleggiano come recipienti sul mare; ma quando il recipiente è colmo, affonda. / Lo Spirito è nascosto, il mondo fenomenico è visibile; le nostre forme sono le onde di quell'oceano. / In qualsiasi modo la forma cerchi di avvicinarsi allo Spirito, con lo stesso mezzo l'oceano dello Spirito la respinge lontano.</p>
<p>(1.1128) L'anima vien persa di vista a causa della sua evidenza e della sua vicinanza; il ventre della giara è pieno d'acqua, ma i suoi bordi sono asciutti, e così è l'anima.</p>
<p>(1.1132) Non c'è visione del colore senza la luce esterna; altrettanto è per il colore dell'immaginazione interiore. / Il colore esteriore si vede grazie al Sole e a Séha [stella del­ la Piccola Orsa], mentre il colore interiore si vede grazie al­la luce del Sublime. / La luce che conferisce luce all'occhio è in realtà la luce del cuore; la luce dell'occhio viene dalla luce dei cuori, e la luce che dà luce al cuore è la Luce di Dio, che è pura e diversa dalla luce dell'intelligenza e dei sensi.</p>
<p>(1.1138) Dio ha creato la sofferenza e il dolore affinché la felicità sia manifesta grazie a questo contrasto. / Le cose nascoste son rese manifeste dai loro contrari: dato che Dio non ha un opposto, Egli è nascosto.</p>
<p>(1.1142) La Luce di Dio non ha, in tutto ciò che esiste, un opposto con il quale, tramite quell'opposto, la si possa rendere manifesta. / Così, i nostri occhi non Lo vedono, anche se Egli ci vede; intendi questo grazie all'esempio di Mosè e del monte Sinai. / Quel discorso e quella voce son nati dal pensiero; tu però non sai dove si trova il mare del pensiero. / Ma poiché hai visto che le onde della parola sono belle, sai che anche il loro mare è sublime. Quando le onde del pensiero si son precipitate dall'oceano della Saggezza, la Saggezza ha dato loro la forma della parola e della voce.</p>
<p>(1.1152) Ad ogni istante anche il mondo si rinnova, e noi non sia­ mo consci del suo rinnovarsi mentre rimane la sua apparenza. / La vita si rinnova scorrendo come un fiume, ma nel corpo mostra la parvenza della continuità.</p>
<p>(1.1156) Questo movimento, questo tempo rapido sono un pro­dotto della creazione e mostrano la velocità dell'azione di Dio.</p>
<p>(1.1252) Nel mondo dell'inesistenza quel "seme" era una forma in potenza, ma già esistente nel sapere di Dio. / In breve: il nostro fine ultimo è, in realtà, il nostro nome presso Dio. / Egli concede un nome a un individuo secondo il suo stato finale, non come quello della gente, che è solo un prestito.</p>
<p>(1.1266) Oh! felice colui che si è attenuto a un buon agire! Ha rinunciato alla violenza e si è affidato alla supplica. / Se il Destino viene e ti avvolge nelle tenebre come la notte, tuttavia alla fine il Destino ti prenderà per mano. / Se il Destino attenta cento volte alla tua vita, tuttavia il Destino ti ridà la vita e il vigore. / Questo Destino, pur se ti fa smarrire cento volte, rizza però la tua tenda nella sommità del cielo. / Sappi che ciò proviene dalla misericordia di Dio, Egli ti mette alla prova per insediarti nel regno della sicurezza. </p>
<p>(1.1301) Non c'è da stupirsi che la pecora fugga lontano dal lupo; sarebbe meraviglia che la pecora facesse amicizia col lupo. / La vita consiste nell'armonia dei contrari; la morte viene dal fatto che essi sono entrati in conflitto. / La grazia di Dio ha creato l'amicizia fra il leone e l'onagro, due contrari tanto distanti.</p>
<p>(1.1318) Infatti tutti i saggi affermano che il peccato di coloro che compiono il male diventa per essi un pozzo oscuro. / Più si è malvagi, più spaventoso è il pozzo; la giustizia di­vina ha decretato il castigo più grande per il peccato più grande. / Tu scavi pozzi di malvagità: sappi allora che stai costruendo una trappola per te stesso.</p>
<p>(1.1328) Oh tu, Tal dei Tali! Molti errori che vedi negli altri sono la tua stessa essenza riflessa in loro. / In essi si manifesta tutto ciò che tu sei con la tua ipocrisia, con la tua ingiustizia, con la tua insolenza. / Sei tu quello, è te stesso che colpisci, ed è te stesso che in quel momento maledici. / Non giungi a vedere chiaramente il male dentro di te, altrimenti ti detesteresti con tutto il cuore. / Quando giungerai al fondo della tua propria natura, allora saprai che quell'abiezione veniva da te.</p>
<p>(1.1337) I credenti sono degli specchi gli uni per gli altri: così è stato detto dal Profeta.</p>
<p>(1.1340) Se il credente non vedesse con la Luce di Dio, le cose invisibili come gli potrebbero apparire senza veli? / Se tu avessi visto con la Luce di Dio il male e le azioni sbagliate saresti caduto nell'errore? / Tu che sei afflitto, a poco a poco versa acqua sul fuoco, fino a che cessi la luce del fuoco. / Tu, oh Signore!, versa quell'acqua purificatrice, affinché questo fuoco del mondo diventi tutto luce. / Tutta l'acqua del mare è soggetta ai Tuoi ordini; l'acqua e il fuoco sono Tuoi, oh Signore! / Se Tu vuoi, il fuoco diventa dolce acqua; e se Tu non vuoi ciò, l'acqua stessa diventa fuoco. / Anche questa ricerca entro di noi è provocata da te; la liberazione dal male è un Tuo dono, oh Signore! / Senza che noi cercassimo, Tu ci hai dato questa ricerca, Tu ci hai concesso doni innumerevoli e senza sosta.</p>
<p>(1.1375) Dio mi ha concesso potere e ha dato luce al mio cuore: la luce nel mio cuore ha dato forza alla mia mano e al mio piede. / Da Dio vengono gli innalzamenti, cosi come da Dio vengono gli abbassamenti. / Dio, nel momento opportuno, dà sempre aiuto a quelli che sono in forse, dà sempre aiuto a quelli che sanno vedere.</p>
<p>(1.1399) Considera di poco valore il leone che distrugge le schiere dei nemici: leone vero è colui che vince se stesso.</p>
<p>(1.1410) La grazia di Dio è manifesta in ogni cosa così come la Luna lo è in mezzo alle stelle. / Premi la punta delle tue dita sui tuoi occhi: che cosa vedi ancora del mondo? Dillo francamente. / Se non vedi questo mondo, esso tuttavia non è inesistente: l'errore sta soltanto nelle dita del tuo essere carnale. / Su, togli le dita dai tuoi occhi e contempla finalmente ciò che desideri. / L'uomo è un occhio, il resto è soltanto carne; e quell'occhio è fatto per vedere l'Amato. / Quando non c'è la visione dell'Amato è meglio che gli occhi siano ciechi; un amato che non è eterno è meglio che non venga veduto.</p>
<p>(1.1466) A chi è turbato, a chi è nel dubbio Dio sussurra nell'orecchio un dilemma, / onde poterlo imprigionare nei due pensieri: Farò ciò che Egli mi ha detto, o farò il contrario? / Viene da Dio anche questo, che vinca uno dei due pensieri, ed è in questo modo che egli fa la sua scelta. / Se non vuoi che il tuo spirito sia perplesso, non mettere del cotone nel tuo orecchio spirituale / al fine di poter capire i Suoi enigmi, al fine di poter cogliere le parole segrete e quelle manifeste. / L'orecchio e l'occhio spirituali sono una cosa del tutto differente dalla percezione sensoriale, l'orecchio della ragione e l'orecchio dell'opinione sono privi di quell'ispirazione.</p>
<p>(1.1476) Oh figlio mio, sanno che cosa è jabr (predestinazione) coloro in cui Dio ha aperto l'occhio del cuore e la vista spirituale. / Per loro, le cose invisibili dell'avvenire son divenute mani­feste; per loro, il ricordo del passato è diventato un nulla. / Il loro libero arbitrio e il loro jabr sono differenti: nelle conchiglie dell'ostrica, quelle che sembrano gocce di pioggia sono perle. / Fuori dalla conchiglia, è una goccia d'acqua, piccola o grande; ma all'interno dell'ostrica è una perla, piccola o grande.</p>
<p>(1.1490) Considera al tempo stesso la nostra azione e l'azione di Dio. Considera la nostra azione come esistente. Ciò è manifesto. / Se l'azione degli esseri creati non esiste in modo evidente, allora non dire a nessuno: Perché hai agito così? / L'atto creatore di Dio porta all'esistenza le nostre azioni: le nostre azioni sono l'effetto dell'atto creatore di Dio. / Un essere razionale percepisce o la lettera o l'intento interno; è difficile capire contemporaneamente tutti e due. / Se si volge verso lo spirito, diventa inconsapevole del significato esterno (nessun occhio vede dietro e davanti contemporaneamente). / Quando guardi in avanti, come puoi nello stesso tempo guardare indietro? Ammettilo. / Dato che l'anima non può abbracciare la lettera e lo spirito, come potrebbe essere la creatrice di ambedue? / Figlio mio, soltanto Dio comprende i due: una di queste azioni non Gli impedisce di suscitare l'altra.</p>
<p>(1.1545) Oh! Felice l'uomo che è stato liberato da se stesso ed ha unito se stesso all'esistenza di Colui che è vivo! / Ahimè per il vivente che si è associato ai morti! È divenuto morto, la vita è fuggita da lui.</p>
<p>(1.1603) La lingua è come la pietra, ed è anche simile al fuoco, e ciò che esce dalla lingua è simile alla fiamma. / Non battere vanamente la pietra ed il ferro l'una contro l'altro, sia per raccontare una storia, sia per vantarti.</p>
<p>(1.1617) Se non sei un nuotatore né un marinaio, non gettarti nel mare per presunzione. / Il santo trova perle nel fondo del mare; partendo dalle per­dite, porta in superficie dei guadagni. / Se un uomo perfetto prende della terra, questa diventa oro; se un uomo imperfetto prende in mano dell'oro questo diventa terra. / Poiché quell'uomo giusto è accettato da Dio, in ogni cosa la sua mano è la mano di Dio. / La mano dell'uomo imperfetto è la mano del Demonio, del Diavolo, poiché egli si trova nel laccio preparato, nella trappola della seduzione. / Nell'uomo perfetto una ignoranza diventerà conoscenza; la conoscenza che penetra nell'uomo imperfetto diventa ignoranza. / Qualsiasi cosa prenda l'uomo ammalato, diventa malattia, ma se un uomo perfetto è colto dall'incredulità, questa si trasforma in vera fede.</p>
<p>(1.1639) Non c'è parola indipendente dall'udito, salvo la parola del Creatore. Il Creatore non ha necessità alcuna! / 1640 Egli è il Creatore, non segue alcun maestro; Egli è il sostegno di tutte le cose; Egli non ha supporto alcuno. / Gli esseri umani, impegnati nei mestieri e nella parola, seguono un maestro e hanno necessità di un modello.</p>
<p>(1.1654) Dall'alimento lecito vengono la conoscenza e la saggezza; dall'alimento lecito vengono l'amore e la tenerezza. / Quando da un alimento vedi nascere l'invidia e la frode, l'ignoranza e la negligenza, sappi che è illecito. / Se semini grano, nascerà forse orzo? Hai mai visto una giumenta generare un asinello? / L'alimento è il seme, e i pensieri sono i suoi frutti; l'alimento è il mare, e i pensieri sono le sue perle. / Se metti in bocca un alimento lecito ti infonderà il desiderio di servire Dio e la determinazione di riuscire ad elevarti.</p>
<p>(1.1668) Sappi che una parola uscita all'improvviso dalla bocca è simile ad una freccia lanciata da un arco. / Figlio mio, quella freccia non torna più indietro; un torrente va regolato alla sua sorgente. / Quando erompe dalla sorgente, dilaga nel terreno; non c'è da stupirsi se devasta quel terreno. / Le conseguenze delle nostre azioni nascono nel Mondo invisibile; quelle conseguenze non sono sotto il controllo delle creature. / Sono create da Dio senza associati, anche se vengono attribuite a noi.</p>
<p>(1.1680) Quando il santo si pente, impedisce che dalla causa derivino delle conseguenze, ma le impedisce grazie alla mano del Signore. / Quando il santo ha sbarrato il cammino della tua percezione mentale grazie all'oblio, ti è impossibile agire, anche se ne hai la capacità.</p>
<p>(1.1691) Non solo l'oblio e il ricordo da parte delle creature sono manifestazione del santo: egli può anche rispondere alle loro richieste di aiuto; / ogni notte quell'essere sublime vuota i cuori da migliaia e migliaia di pensieri, buoni e cattivi, / mentre durante il giorno riempie di nuovo i loro cuori; riempie di perle quelle conchiglie di ostriche.</p>
<p>(1.1697) Nel giorno della Risurrezione, i talenti e le attitudini andranno come patrimonio a chi ne avrà diritto. / Anche dopo il sonno, le abilità e le tendenze ritornano in fretta verso chi le possiede come sua proprietà. / All'alba, i talenti e i pensieri sono andati nello stesso luogo dove erano quel bene e quel male. / Come piccioni viaggiatori, portano cose utili da altre città alla loro stessa città.</p>
<p>(1.1723) L'ardore per Dio consiste nel fimo che Egli è differente da ogni cosa: Egli è oltre la spiegazione e il rumore delle parole. / Che cosa sono le parole, perché tu ci debba pensare? Che cosa sono le parole? Spine nella siepe che circonda la vigna.</p>
<p>(1.1755) Chi è annegato in Dio desidera annegarvi ancor più, men­tre il suo spirito è sconvolto come le onde del mare, / e si chiede: «Che cosa è colmo di delizie, il fondo del mare o la sua superficie? più affascinante la Sua freccia o il Suo scudo? / Oh cuore mio, se riconosci una differenza fra gioia e dolore sei straziato da una ispirazione maligna, / e pur se l'oggetto del tuo desiderio ha il sapore dello zucchero, l'assenza in te di qualsiasi oggetto di desiderio non è forse oggetto del desiderio dell'Amato?</p>
<p>(1.1760) Noi abbiamo guadagnato il prezzo del sangue; ci siamo affrettati a mettere in gioco la nostra anima. / Sl, la vita degli innamorati sta nella morte: tu conquisterai il cuore dell'Amato soltanto perdendo il tuo.</p>
<p>(1.1795) Oh Tu la cui anima è libera da "noi" e "io", o Tu che sei la mente sottile nell'uomo e nella donna, / quando l'uomo e la donna diventano uno, Tu sei quell'U­no; quando le unità sono cancellate, Tu sei quella Unità; / Tu hai costruito questo "io" e questo "noi" per poter giocare con Te stesso il gioco dell'adorazione, / affinché tutti gli "io" e "Tu" diventino un'anima unica e alla fine si fondano nell'Amato. / Tutto è così, e Tu vieni, Signore, Tu che dai l'ordine, Tu che sei di là dal "Vieni" e di là da ogni parola. / Il corpo può percepirti soltanto in modo carnale; esso immagina la Tua tristezza o la Tua gioia. / Il cuore che è incatenato dalla tristezza e dalla gioia, non dice che è degno di vederTi. / Colui che è incatenato dalla tristezza e dalla gioia vive in mezzo a cose prese a prestito. / Nel giardino verdeggiante dell'Amore che non ha limiti, vi sono ben altri frutti che il dolore e la gioia. / L'amore è più elevato di quei due stati: senza primavera e senza autunno, è sempre verdeggiante e fresco.</p>
<p>(1.1822) Non dal vino noi traiamo la nostra ebbrezza, ma è il vino che la trae da noi; il corpo esiste per causa nostra, e non noi per causa sua. / Noi siamo simili alle api, e i nostri corpi sono come la cera; abbiamo fatto il corpo cellula dopo cellula, come cera.</p>
<p>(1.1830) Il Re di tutte le cose non è ozioso; e se un lamento venisse da lui, desterebbe gran meraviglia, poiché non è malato. / Per questo motivo, figlio mio, Dio misericordioso ha detto: E ogni giorno Egli è all'opera. / In questa Via, non smettere di compiere degli sforzi; non restare inattivo neppure un istante, fino al tuo ultimo re­spiro, / affinché il tuo ultimo respiro sia un ultimo respiro in cui il favore divino è il tuo amico più intimo. / Tutto ciò che l'anima nell'uomo e nella donna si sforza di fare l'orecchio e l'occhio del Re dell'anima lo osservano dalla finestra.</p>
<p>(1.1848) Chi non ha cura della semina e della primavera, come può essere in grado di conoscere il valore della vita? / Devi correre verso il rifugio della grazia divina che ha spar­so migliaia di favori sulle anime, / se vuoi trovare un rifugio. Quando avrai trovato quel rifugio, l'acqua e il fuoco diventeranno il tuo esercito. </p>
<p>(1.1865) L'adulazione e l'ipocrisia del mondo sono soavi: mangiane il meno possibile, poiché sono un boccone pieno di fuoco. / Il loro fuoco è nascosto e il loro sapore apparente; il loro fumo diventa visibile solo alla fine.</p>
<p>(1.1890) Oh Dio! Oh Tu la cui generosità soddisfa qualsiasi necessità, non è concesso menzionare nessuno tranne Te. / Sino ad ora Tu ci hai ben diretti, e Tu hai nascosto molti nostri errori. / Fà che la goccia di conoscenza che Tu ci hai dato si unisca infine al Tuo oceano. / Nella mia anima c'è una goccia di conoscenza: liberala dalla sensualità e dal fango del corpo, / prima che il fango l'assorba, prima che i venti la trascini­ no via, / benché, se la trascinano via Tu, e solo Tu, sei in grado di riprenderla e di salvarla.</p>
<p>(1.1981) Finché non avrai tolto quella spina dal tuo piede il tuo occhio resterà cieco. In quale modo troverai il cammino? / L'uomo che in questo mondo non si sa trattenere verrà nascosto nella punta di una spina!</p>
<p>(1.1986) Ma non c'è pericolo che l'anima sia al femminile: l'Anima non ha nulla in comune con maschile e femminile. / È più elevata del femminile e del maschile: non si tratta dello spirito composto di secco e di umido. / Non è lo spirito che cresce mangiando pane, o che a volte è così e a volte cosà. / È uno spirito che crea dolcezza, che è tenero, che è l'essenza della tenerezza. Senza dolcezza interiore, non v'è dolcezza di sorta, oh tu che ti lasci sedurre!</p>
<p>(1.2018) Se immagini di avere un "davanti" e un "dietro", sei incatenato al corpo e spoglio nello spirito. / "Sotto" e "sopra', "davanti" e "dietro" sono attributi del corpo: l'essenza dello spirito luminoso è senza direzione spaziale. / Rischiara la tua visione con la luce pura del Re. Stà attento a non immaginare, come colui che ha la vista corta, / poiché tu sei soltanto questo essere che vive nella pena e nella gioia. Oh non-esistenza, dove sono i "davanti" e i "dietro" per la non-esistenza?</p>
<p>(1.2066) Le parole dei santi sono dolci o aspre; non riparare da esse il tuo corpo per proteggerti, poiché esse sono il sostegno della tua religione. / Sia che il santo parli con calore, sia che parli con freddezza, accetta con gioia: sfuggirai così al caldo e al freddo della natura e alle fiamme dell'inferno. / Il suo "calore" e il suo "rigore" sono la nuova stagione di primavera della vita, la fonte della sincerità, della fede, del servizio, / giacché il giardino delle anime è vivo grazie a lui, e il ma­re del cuore è pieno di quelle perle. / Migliaia di dolori opprimono il cuore dell'uomo saggio, se manca sia pur un solo ramoscello del giardino del suo cuore.</p>
<p>(1.2078) L'intelligenza appartiene a quell'altro mondo, e quando essa ha il sopravvento, questo mondo terreno è sconfitto. / L'intelligenza è il Sole, e la bramosia è il ghiaccio; l'intelligenza è acqua, e questo mondo è sporcizia. / Un piccolo rivolo di intelligenza viene via da quel mondo dell'aldilà, affinché Cupidigia e Invidia non ruggiscano troppo in questo mondo. / Se quel filo d'acqua proveniente dall'Invisibile si ingrossasse, in questo mondo non rimarrebbero né vizi né virtù. </p>
<p>(1.2109) Se il Mathnawì fosse vasto quanto il cielo, la metà di quel mistero non potrebbe comunque esservi contenuta, / poiché l'immensità del cielo e della terra lacera il mio cuore per la loro esiguità. / Il mondo che mi è stato rivelato in quel sogno ha fatto sì che per la sua estensione le mie ali si aprissero ben grandi. / Se quel mondo, e la via che vi conduce, fossero manifesti, nessuno resterebbe quaggiù neppure per un istante.</p>
<p>(1.2144) Se non esistessero esseri umani dotati di visione, tutti i ciechi del mondo sarebbero morti. / Dai ciechi, non vengono né semine, né mietiture, né commercio, né profitti. / Se Dio non vi concedesse la misericordia e la grazia, il ba­stone della vostra deduzione logica si spezzerebbe. / Che cos'è quel bastone? È il ragionamento per analogia e la dimostrazione. Chi ha dato loro quel bastone? Colui che tutto vede, l'Onnipotente. / Poiché il bastone è diventato un'arma per le dispute e l'aggressione, fà a pezzi quel bastone, oh cieco! / Egli ti ha dato il bastone affinché tu possa avvicinarti a Lui: ma nella tua collera tu, con quel bastone, Lo hai colpito.</p>
<p>(1.2208) Poiché il fatto di essere me stesso mi viene da Lui, ad ogni istante; ecco perché, quando ciò mi manca, non vedo che Lui. / Come quando qualcuno conta a te dell'oro, fissi il tuo sguardo su di Lui, e non su te stesso.</p>
<p>(1.2211) La via di colui che è passato di là dalla consapevolezza di sé è un'altra, poiché quella consapevolezza è un altro errore. / La lucidità viene dal ricordo di ciò che è passato; il passa­to e l'avvenire sono un velo che ti separa da Dio.</p>
<p>(1.2230) Nella caccia attraverso la foresta spirituale, sii come il falco, sii quello che sacrifica la propria vita, come il Sole di questo mondo. / Il Sole dall'alto sparge la vita: ad ogni istante, egli si spegne e si accende. / Oh Sole della Realtà suprema, spargi la vita spirituale, porta la stagione novella a questo vecchio mondo! / L'Anima e lo Spirito vengono dall'Invisibile nell'esistenza umana come un'acqua viva.</p>
<p>(1.2246) È quindi bene che l'uomo generoso dia del denaro: invero la liberalità dell'innamorato è offrire la propria anima. / Se per amore di Dio dai del pane, riceverai del pane; se per amore di Dio dai la vita, riceverai la vita. / Se le foglie di questo platano cadono, il Creatore gli elargisce un nutrimento per la mancanza di quel nutrimento. / Se, per la tua generosità, non ti rimane nelle mani ricchezza alcuna, la generosità di Dio ti lascerà forse nel bisogno? / Quando uno semina, il suo granaio resta vuoto, ma vi sarà 2250 abbondanza nel suo campo di grano; / mentre se lascia le sementi nel granaio e le economizza, le calandre, i sorci e le calamità le distruggeranno. / Questo mondo è negazione: cerca nella Testimonianza. La tua forma è priva di realtà: cerca nella tua essenza. / Conduci alla morte l'anima animale amara e salmastra: acquisisci l'anima simile ad un grande fiume di dolce acqua. </p>
<p>(1.2282) Il nostro aspetto esterno è simile alla realtà interna dell'impostore: la lingua agile, ma il cuore pieno di tenebre. </p>
<p>(1.2299) Il marito le disse: «Per quanto tempo cercherai guadagno e profitto? In verità, che cosa resta della nostra vita? La maggior parte è trascorsa. / L'uomo ragionevole non bada a ciò che è in eccesso o a ciò che è carente: passeranno ambedue come un torrente. / «Non parlare della vita: sia limpida o sia come un torrente torbido, essa dura solo un istante. / «In questo mondo migliaia di animali vivono felici, senza angoscia. / La colomba sull'albero ringrazia Dio, pur se il suo cibo per la notte non è ancora pronto. / L'usignolo canta la gloria di Dio: "Confido in Te per il mio pane quotidiano, Tu che rispondi alla preghiera." / Il falco ha fatto della mano del re il sito della sua gioia, ed ha rinunciato a tutte le carogne. / «Allo stesso modo si può considerare ogni animale, dal moscerino all'elefante: sono diventati tutti la famiglia di Dio; e che eccelso nutritore è Dio! / «Tutti i dolori che abbiamo nel petto nascono dal vapore e dalla polvere della nostra esistenza e dei nostri desideri. / Questi dolori sono per noi come una falce tagliente: pensare che questo è così e così, o che quello è così e così, è per noi una tentazione. / Sappi che ogni sofferenza è un frammento di morte: scaccia da te quel frammento di morte, se ne hai il modo. / «Poiché non puoi sfuggire a quel frammento di morte, sappi che alla fine essa verrà posata sulla tua testa tutt'intera. / Se la parte di morte è divenuta dolce per te, sappi che Dio renderà dolce la totalità. / Le sofferenze vengono dalla morte come messaggeri: non voltare il viso al Suo messaggero, oh insensata. / Chiunque vive piacevolmente muore dolorosamente; chiunque serve il proprio corpo non serve la propria anima. / l montoni vengono riportati dai pascoli: più grassi sono, più presto verranno uccisi. / La notte è trascorsa ed è giunta l'alba. Oh anima mia; per quanto tempo continuerai a parlare dell'oro?</p>
<p>(1.2385) «Sii paziente con la povertà e abbandona questo disgusto, poiché nella povertà c'è la luce del Signore della gloria. </p>
<p>(1.2390) Quando chi ascolta è assetato e alla ricerca, il predicatore, anche se è come morto, diventa eloquente. / Quando l'ascoltatore è fresco e ben disposto, il muto troverà cento lingue per parlare.</p>
<p>(1.2440) L'acqua spegne il fuoco per la paura che gli incute; ma il fuoco fa bollire l'acqua quando questa è nascosta.</p>
<p>(1.2451) Quando il destino giunge, offusca la vista, sicché la nostra ragione non può distinguere il piede dalla testa. / Quando il Destino è passato, la ragione divora se stessa; squarciando il velo si squarcia il seno.</p>
<p>(1.2456) Dio è il Signore compassionevole e generoso; l'esistenza e la non-esistenza sono ambedue innamorate di Lui.</p>
<p>(1.2531) Dio ha unito l'anima al corpo terrestre, affinché gli empi possano ferirlo, e possa subire tormenti, / senza sapere però che ferire quel corpo è ferire Lui: l'acqua di questo acquamanile è l'acqua del fiume. / Dio ha unito l'anima a un corpo terrestre per diventare Egli Stesso un rifugio per il mondo intero.</p>
<p>(1.2592) L'amore addolcisce quelli che sono aspri, poiché il fonda­mento dell'amore è quello di condurre sulla retta Via. / Il corruccio trascina ciò che è dolce all'amarezza; come potrebbe ciò che è amaro accordarsi con ciò che è dolce? / L'amaro e il dolce non sono visibili con la vista degli occhi, ma possono essere visti attraverso la finestra del termine ultimo. / L'occhio che vede la fine può vedere la verità; l'occhio che vede la stalla vede soltanto illusione ed errore. / Oh, molti sono dolci come lo zucchero, ma a volte nello zucchero è nascosto veleno. / Chi è più perspicace lo riconoscerà dall'odore; un altro quando gli giungerà sulle labbra e sui denti; / e allora le labbra lo respingeranno prima che giunga in go­la, anche se il Demonio gli grida: "Mangia!" / Ad un altro si farà sentire nella gola, mentre per un altro si rivelerà dentro il corpo; / e ad un altro procurerà un dolore bruciante nell'evacuarlo: la sua uscita lo istruirà circa la sua entrata. / E per un altro si manifesterà dopo giorni e mesi; e per un altro, dopo la morte, dal fondo del sepolcro; / e se gli è accordata una tregua nella profondità del sepolcro, gli diventerà inevitabilmente manifesto il Giorno della Resurrezione. / Ogni dolcezza e ogni golosità nel mondo della manifestazione ha una propria durata, che gli è concessa dal volgere del Tempo. / Occorrono anni perché il rubino esposto al Sole acquisti il suo colore, splendore e luce. / I legumi giungono a maturazione in due mesi, mentre la rosa rossa giunge alla perfezione in un anno. / Tu hai sentito questo discorso; possa tu essere un orecchio per intenderlo capello per capello! È l'Acqua della Vita: tu l'hai bevuta, possa esserti benefica!</p>
<p>(1.2643) Quell'ipocrita digiuna e prega affinché si pensi che egli è ebbro di devozione. / In breve, gli atti esteriori differiscono per indicare ciò che è nascosto; / ma, oh Signore, concedici la capacità di discernere, affinché possiamo riconoscere l'indicazione falsa dalla vera. / Sai come mai la percezione sensoria diventa capace di discernere? È quando la percezione sensoria vede tramite la luce di Dio. / E se non c'è effetto, la causa renderà manifesto ciò che è nascosto; così la filiazione darà informazioni riguardo al­l'amore. / Chiunque ha per guida la Luce divina, non sarà più schiavo dell'effetto e della causa, / e se l'Amore infiammerà dall'interno, renderà indipendente l'effetto stesso. / Non ha necessità di segni d'amore, poiché l'Amore ha 2650 proiettato il suo irraggiamento sul cielo.</p>
<p>(1.2665) Il Profeta ha dichiarato che Dio ha detto: «lo non sono contenuto entro i limiti dell'alto e del basso; / «Né i cieli né la terra Mi contengono, e neppure l'empireo - siine certo, o uomo nobile -; / «ma Mi contiene il cuore del Mio fedele. Oh! Mera­ viglia! Se tu Mi cerchi, cercaMi in quei cuori.» / Dio ha anche detto: «Entra dunque coi Miei servi, entra nel Mio Paradiso!» [Corano, 89a29-30] , che consiste nella visione di Me, oh tu che temi Dio.</p>
<p>(1.2757) La generosità va in cerca dei mendicanti e dei poveri, co­me le belle donne cercano uno specchio limpido. / Lo specchio mostra la bellezza delle belle donne, il viso della carità è reso visibile dal mendicante.</p>
<p>(1.2813) Gli innamorati del Tutto non sono quelli che amano la parte; chi ha desiderato la parte non è riuscito a raggiungere il Tutto.</p>
<p>(1.2825) Ora, dato che i profeti vengono per collegare la parte al tutto, come collegherebbero se fossero solo corpo?</p>
<p>(1.2837) Osserva come il favore imperiale dello Spirito senza limiti ha prodotto effetti su tutto il corpo; / come la grazia della Ragione, che è di natura nobile e di nobile stirpe, disciplina tutto il corpo; / così come l'amore gaio, in controllato e impaziente, getta tutto il corpo nella follia.</p>
<p>(1.2846) Di tutte queste diverse conoscenze, nel giorno della morte, il miglior equipaggiamento e viatico è la conoscenza della povertà spirituale.</p>
<p>(1.2854) Quando sei morto agli attributi della carne, il Mare della Consapevolezza divina ti terrà a galla.</p>
<p>(1.2856) Se, in questo mondo, sei il più erudito sapiente dell'epoca, ecco, guarda adesso l'inesistenza del mondo, contempla il passare del tempo che fugge.</p>
<p>(1.2904) Non bruciare una coperta a causa di una pulce, e non sprecare la giornata per una quisquilia. / Sei un adoratore di idoli finché resti asservito alle forme: rinuncia alla forma, guarda la realtà.</p>
<p>(1.2921) Se siete completamente perplessi e tormentati, abbiate pazienza: la pazienza è la chiave della serenità. / Astieniti dalle elucubrazioni, astienitene: il pensiero è co­me il leone e l'asino selvatico, e i cuori degli uomini sono come le boscaglie. / Gli atti d'astinenza sono migliori delle medicine, giacché grattarsi aumenta l'irritazione. / Certo, l'astinenza è il primo fondamento della medicina; astieniti, e percepirai la forza dello spirito.</p>
<p>(1.2930) Per questo motivo la Resurrezione è il giorno dell'esame supremo: l'esame è desiderato soltanto da colui che è glorioso e splendido.</p>
<p>(1.2942) Dopo che i fiori sono appassiti i frutti giungono a maturazione. Solo dopo che il corpo è distrutto l'anima può assumere il comando. / Il frutto è la realtà, la fioritura è la sua forma: il fiore è la buona novella, e il frutto la ricompensa. / Il frutto diventa visibile solo quando i fiori sono caduti; solo quando una cosa cala, l'altra cresce. / Come potrebbe dare forza, il pane, se prima non lo si è mangiato? Ed i grappoli d'uva: come potrebbero produrre vino senza venir pigiati? </p>
<p>(1.2970) Non essere amico della passione e del desiderio, poiché ciò ti conduce lontano dalla Via di Dio.</p>
<p>(1.3021) Che cosa significa esaltare e glorificare Dio? Considerare se stessi disprezzabili come polvere. / Che cosa significa acquisire conoscenza dell'Unicità divina? Consumarsi alla presenza dell'Unico. / Se desideri splendere come il giorno, brucia la tua propria esistenza simile alla notte. / Come il chimico fonde il metallo, così fà fondere la tua esistenza nell'essere di Colui che mantiene l'esistenza. / Tu hai stretto saldamente le tue mani su "Io" e su "Noi": ogni rovina spirituale è causata da due esistenti.</p>
<p>(1.3053) La ricchezza terrena è simile ai sorrisi di Dio: ci ha resi ebbri, vanitosi e miserabili. / La povertà e lo sconforto vanno meglio per te, Messere, poiché allora quel sorriso cesserà di ammaliarti.</p>
<p>(1.3081) Dal Suo potere, ogni cosa impossibile è resa possibile; per timore di Lui, ogni essere indisciplinato è reso tranquillo.</p>
<p>(1.3099) Ogni profeta e ogni santo ha una via, ma essa conduce a Dio: tutte le vie in realtà sono una sola.</p>
<p>(1.3112) Sappi che il mondo dell'Unificazione è di là dai sensi: se desideri l'Unità, và in quella direzione.</p>
<p>(1.3127) Saggio è l'individuo che, nell'ora della prova o della calamità che ci si sforza di evitare, trae un avvertimento dalla morte dei suoi amici.</p>
<p>(1.3155) Il Re non ha alcun desiderio, Egli ha creato questo impero per le Sue creature. Felice chi l'ha saputo! / A che servirebbe il possesso di imperi a Lui che crea ogni impero e i due mondi? / In presenza della Sua gloria, vegliate attentamente sui vostri cuori per paura di provar la vergogna di pensare il male. / Giacché Egli vede la coscienza, il pensiero, la ricerca, come si vede un capello nel latte puro. / Colui il cui cuore puro è divenuto privo di immagini, è lo specchio per le tracce dell'Invisibile. / Quando verifica la nostra moneta sulla pietra di paragone, allora conosce la differenza tra la fede e il dubbio. / Quando la sua anima diventa la pietra di paragone della moneta, egli distingue il cuore puro dalla moneta falsa.</p>
<p>(1.3185) Dio (sia sempre lodato!) nel giorno del Raduno finale dirà agli uomini: Quale è il vostro dono per il Giorno della Risurrezione? / Oppure non speravate nel ritorno? La promessa di questo giorno vi era parsa vana? / Se per la tua stupidità dici che non sarai Suo ospite, dalla cucina potrai avere soltanto cenere e terra polverosa.</p>
<p>(1.3201) È Dio che li tira verso destra e verso sinistra senza che essi facciano la fatica di muoversi, inconsapevoli. / Che cos'è quella destra? Il buon operare. Che cos'è quella sinistra? Le cose fisiche. / Questi due generi di azioni vengono dai profeti, anche se essi sono inconsapevoli di ambedue, come l'eco. / Se l'eco ti fa udire il bene e il male, la montagna non sa nulla di nessuno dei due.</p>
<p>(1.3213) Quale è lo specchio dell'Essere? Il non-essere. Porta in do­no il non-essere, se non sei uno stupido. / L'Essere può essere visto soltanto nel non-essere; il ricco concede la sua generosità al povero. / Il terso specchio del pane è in verità l'uomo affamato; del pari, il combustibile è lo specchio di ciò da cui nasce il fuoco. / Il non-essere e l'imperfezione, ovunque si presentino, so­no lo specchio che rivela l'eccellenza di tutte le arti.</p>
<p>(1.3224) Chi ha visto e riconosciuto le proprie manchevolezze si è affrettato verso la perfezione. / Il motivo per cui non si vola verso il Signore di gloria è che ci si crede perfetti. / Non c'è peggior malattia dell'anima, oh arrogante, che la pretesa di essere perfetto.</p>
<p>(1.3323) Che cos'è la Ragione? È l'Intelligenza universale dell'uomo dotato di ragione. Anche la ragione parziale è ragione, ma è molto incerta. / Tutti gli animali ostili all'uomo sono inferiori all'animale uomo. / Il loro sangue è lecito per l'umanità, poiché non si sono evoluti sino al libero arbitrio degli umani. / L'onore degli animali selvaggi non ha valore, quando essi sono ostili all'uomo.</p>
<p>(1.3333) Ancora una volta, la ragione che fugge lontano dalla Ragione decade dalla razionalità al livello degli animali.</p>
<p>(1.3343) Che cos'è la forma in confronto alla realtà? Un nulla. È la realtà del cielo che la mantiene unita col vorticare degli atomi. / Paragona ciò, per analogia, con la ruota celeste: da dove viene il suo movimento? Dalla Ragione che la guida.</p>
<p>(1.3367) Siete liberi dal peccato che è nei vostri cuori perché Io ve ne libero e perché Io mi prendo cura di voi. / Oh! State in guardia! Considerate che ciò viene da Me e non da voi, e badate che il Demonio maledetto non abbia il sopravvento su di voi.</p>
<p>(1.3398) Molte persone compiono opere devote e desiderano per questo essere approvate e ricompensate. / In verità, è un peccato nascosto; quante cose torbide vi sono che vengono ritenute pure. / Come appunto nel caso del sordo che pensava di mostra­re benevolenza, ma ottenne risultati opposti.</p>
<p>(1.3408) In particolare, amico mio, evita l'analogia tratta dai sensi carnali in rapporto alla Rivelazione, che è senza limiti. / Anche se il tuo orecchio fisico riesce a capirne la lettera, sap­pi che il tuo orecchio che percepisce il senso occulto è sordo.</p>
<p>(1.3420) Quando senti il cinguettio dell'Uccello di Dio, tu memo­rizzi il suo significato apparente, come una lezione; / poi ti costruisci a modo tuo certe analogie, trasformi in realtà una semplice immaginazione.</p>
<p>(1.3427) State attenti! Non fatevi illudere anche voi da una riflessione o un'opinione, non precipitate dalle altitudini del cielo!</p>
<p>(1.3429) Abbiate pena della perversità dei perversi: non attaccatevi all'egoismo e alla vanità.</p>
<p>(1.3443) Tutti gli uomini sono dei bambini, eccetto colui che è ebbro di Dio; nessuno è adulto, salvo colui che si è liberato dai desideri sensuali.</p>
<p>(1.3460) I mistici vengono trasportati alle massime altezze dalle loro consapevolezze; le consapevolezze degli uomini carnali sono per loro fardelli. / Quando la conoscenza si acquisisce tramite l'esperienza mistica, diventa un aiuto; quando la conoscenza si raggiunge coi sensi, diventa un fardello.</p>
<p>(1.3473) Se vuoi andare di là dal nome e dalla lettera purifica completamente te stesso. / Perdi il color della ruggine come il ferro quando viene luci dato; con l'ascetismo diventa come uno specchio senza ruggine. / Purificati dagli attributi dell'Io per poter contemplare la tua essenza pura, / e contemplare nel tuo cuore le scienze del Profeta, senza li­ bro, senza precettore né maestro.</p>
<p>(1.3503) Lì, la comprensione diventa silenziosa, altrimenti induce in errore, poiché il cuore è con Dio, o meglio, il cuore è Lui. / Il riflesso di ogni immagine brilla eternamente partendo solo dal cuore fino all'eternità, sia nella pluralità che fuori da essa. / Fino all'eternità, ogni nuova immagine che cade sul cuore vi appare senza alcuna imperfezione. / Quelli che hanno levigato il cuore hanno evitato i profumi e i colori: senza sosta contemplano la Bellezza ad ogni istante. / Hanno abbandonato la forma e la scorza della conoscenza, hanno sventolato lo stendardo della certezza. / Il pensiero è fuggito via ed essi hanno ottenuto la luce: so­no giunti all'essenza e all'oceano della conoscenza mistica. Essi si fanno beffe della morte, che tuttavia impaurisce moltissime persone. / Nessuno ha la meglio sui loro cuori: il colpo spezza la con­chiglia dell'ostrica, non la perla.</p>
<p>(1.3518) Giacché al di là la nascita e la crescita continua sono una co­sa sola: centinaia di migliaia di anni sono come un'ora sola. / Perennità ed eternità là sono unite: la comprensione non può accedervi tramite la ricerca.</p>
<p>(1.3572) Chiudi le labbra e contempla la profondità del mare entro di te: Dio ha reso il mare sottomesso all'uomo.</p>
<p>(1.3580) Del pari, i cinque sensi si muovono tutti secondo la volontà e il comando del cuore, come la spoletta del tessitore. / I cinque sensi si muovono tutti nella direzione che il cuore indica loro. / La mano e il piede sono manifestamente agli ordini del cuore, come il bastone nella mano di Mosè. / Se il cuore vuole, il piede si mette subito a danzare, o fugge lontano dalla povertà, verso l'aumento delle ricchezze.</p>
<p>(1.3626) Dio desidera che anche coloro che disperano di Lui non distolgano il viso da questa adorazione per Lui. / Persino sul piano della speranza essi si nobilitano: per qualche giorno, Gli corrono dietro. / Egli desidera che la Misericordia splenda su tutti, sui cattivi e sui buoni, grazie all'universalità della Sua compassione. / Dio desidera che ogni principe e ogni prigioniero siano pieni di speranza, di timore e di paura.</p>
<p>(1.3685) I nostri sensi e la nostra ragione si cancellano nella conoscenza e nella saggezza del nostro Re.</p>
<p>(1.3700) Tranne l'amore del Signore generoso, tutto è in realtà tortura dello spirito, anche se sembra delizioso come zucchero. / Che cos'è la tortura dello spirito? È avanzare verso la morte e non riuscire a prendere l'Acqua della Vita. / Le persone fissano il loro sguardo sulla terra e sulla morte: hanno cento dubbi sull'Acqua e sulla Vita.</p>
<p>(1.3732) La ricchezza è semente, non seminarla in un terreno salato; non mettere una spada nella mano di un bandito. </p>
<p>(1.3734) Ognuno si mostra gentile con quelli della sua tribù; Io stupido che è cortese con lo stupido crede di aver fatto, così, una buona azione.</p>
<p>(1.3805) Ho tolto dalla mia strada il bagaglio dell'io, considero non-esistente ciò che è altro che Dio.</p>
<p>(1.3814) La collera è un re che domina i re; per me è una schiava; ho tenuto a freno anche la collera. / La spada della mia mansuetudine ha tagliato il collo della mia collera; l'ira di Dio è venuta su di me come una misericordia. </p>
<p>(1.3820) La mia parsimonia è per amore di Dio, la mia generosità è per amore di Dio solo: io appartengo interamente a Dio, non appartengo a nessun altro; / e ciò che faccio per amore di Dio non è per conformismo, non è un capriccio o un'opinione, è soltanto intuizione.</p>
<p>(1.3830) Agli occhi di Dio, lo schiavo della concupiscenza vale me­no dei servi o degli schiavi obbligati al lavoro, / poiché questi vengono affrancati grazie a una sola parola del loro padrone, mentre il primo ha una vita gradevole, ma muore nell'amarezza.</p>
<p>(1.3915) Non lasciare che si smarrisca un cuore guidato dalla Tua grazia, e devia il male che la Tua penna ha scritto. / Fà che il male che Tu hai decretato si allontani dalle nostre anime: non separarci da quelli che sono soddisfatti di ciò che Tu concedi loro. / Nulla è più amaro della separazione da Te: senza la Tua protezione non vi è altro che turbamento. / I nostri beni terrestri ci fanno perdere i nostri beni spirituali; i nostri corpi strappano lontano dalle nostre anime la veste della spiritualità. / Dato che il male commesso dalla nostra mano distrugge il bene verso cui procediamo, come potrebbe qualcuno salvare la propria anima senza la Tua sicurezza? / E anche se salva la sua anima da quei terribili pericoli, avrà arrestato soltanto molte sventure e timori, / poiché l'anima, quando non è unita all'Amato, è misera, tutta sola per sempre.</p>
<p>(1.3926) E' a Te che appartiene il potere di rendere perfette tutte le cose mortali, / poiché Tu sei santo e libero da tutti i pericoli e dalla non­ esistenza. Tu sei Colui che chiama all'Essere i non-esistenti, e li dota dell'esistenza.</p>
<p>(1.3938) Tutto, eccetto Dio, è vano: in verità la grazia di Dio è un do­no, una nuvola che versa pioggia abbondante, di continuo.</p>
<p>(1.3942) L'immortalità ci rende lecita la nostra morte; il cibo della mancanza di cibo è per noi un nutrimento. / Esteriormente è morte, ma interiormente è vita: apparen­temente è una cesura, in segreto è l'eternità. / Per l'embrione nel seno materno, la nascita è solo una partenza; ma, nel mondo, è per lui tutta un'espansione. / Dato che io provo per la morte un amore e un desiderio (3930) intensi, è indirizzato a me l'ordine: E non gettatevi nella di­struzione con le vostre stesse mani [Corano, 2a 1 95].</p>
<p>(1.3952) Chi ritorna è colui che torna nella sua città natale e che, fuggendo il volgere del tempo, si avvicina all'Unità.</p>

<p>(2.11) La gola e la bocca sono la benda sugli occhi verso il mondo che è lassù; chiudi la bocca, per vederlo chiaramente. Oh bocca, in verità tu sei la bocca dell'inferno; e tu, oh mondo, sei come il barzakh (ostacolo / separazione)</p>
<p>(2.22) Quando, a causa della solitudine, cadi nella disperazione, all'ombra dell'amico diventi un sole. Và, cerca subito l'amico di Dio: quando avrai fatto ciò, Dio sarà tuo amico.</p>
<p>(2.33) Tu sei forse meno della terra? Quando un pezzo di terra trova un amico, ossia una primavera, ottiene centomila fiori. L'albero che è unito a un amico, ossia alla dolce brezza, fiorisce dal piede alla cima.</p>
<p>(2.43) Il Sole della conoscenza Divina non si muove: suo luogo di nascita sono lo spirito e l'intelletto; in particolare il Sole perfetto che è di lassù: giorno e notte il suo compito è illuminare.</p>
<p>(2.87) Se provi angoscia quando i tuoi occhi sono aperti, sappi che hai chiuso gli occhi del tuo cuore: aprili! Riconosci che questo è il desiderio degli occhi del tuo cuore che cerca la Luce incommensurabile.</p>
<p>(2.96) Lo specchio di ferro è per l'involucro; ma lo specchio che mostra l'aspetto del cuore ha un gran prezzo. Lo specchio dell'anima è unicamente il viso dell'Amico, il viso di quell'Amico che è del paese lassù.</p>
<p>(2.123) L'equilibrio rende esatta la bilancia; e la bilancia può rendere difettoso l'equilibrio.</p>
<p>(2.178) Il pensiero fa parte del passato e del futuro; quando esso si emancipa da entrambi, la difficoltà è risolta.</p>
<p>(2.233) La prudenza consiste nel pensare al male: co­me può restare sano e salvo colui che non pensa al male?</p>
<p>(2.296) Dio ha detto: L':albeggiare è la Luce della consapevolezza nascosta.</p>
<p>(2.316) Parole sante non permangono dentro cuori ciechi: esse ritornano alla Luce dalla quale sono venute, mentre il sortilegio del Demonio si adatta ai cuori perversi come una scarpa deformata su un piede deforme.</p>
<p>(2.569) Se desideri che i tuoi occhi, la tua intelligenza e il tuo udito siano puri, fà a pezzi i veli del desiderio egoista.</p>
<p>(2.583) L'immagine del potere e della ricchezza davanti agli occhi è come un capello nell'occhio; salvo, beninteso, nel caso del santo inebbriato, che è colmo di Dio: anche se gli danno un tesoro, egli è libero, poiché, quando una persona gode della visione di Dio, il mondo diventa ai suoi occhi una carogna.</p>
<p>(2.587) L'uomo accecato dal desiderio può ascoltare cento storie, ma nel suo orecchio non entra neppure un'idea.</p>
<p>(2.594) Non esistono recessi senza animali feroci; non esiste riposo se non laddove tu sei solo con Dio.</p>
<p>(2.602) Quel conforto viene nel cuore dalla fede: chi non ha pazienza non ha fede. La pazienza è coronata dalla fede, ma una fede senza pa­zienza è disperazione e tormento.</p>
<p>(2.639) Se, grazie alla preghiera, al digiuno, a centinaia di mortifìcazioni, giunge il cibo del sentimento spirituale, il Demo­nio subito lo porta via. Non è altro che un mascalzone, ed entra n migliaia di per sone; colui in cui egli penetra diventa lui. Quando non trova una forma corporea, invade la vostra immaginazione, affinché quell'immaginazione vi conduca al male: ora con l'idea dello svago, ora con quella del lavoro; ora con l'idea della scienza, ora con quella della casa e del fo­colare.</p>
<p>(2.673) Sappi, oh uomo sereno, che le parole sagge sulla lingua di chi è privo di saggezza sono paragonabili ad abiti presi a prestito.</p>
<p>(2.685) Il mondo è pieno di rimedi, ma non ne avete nessuno fin­ché Dio non apre per voi una finestra. Pur se adesso non conoscete quel rimedio, Dio lo renderà manifesto nel momento del bisogno. Il Profeta ha detto che il Dio di Gloria ha creato un rimedio per ogni sofferenza; ma di questo rimedio per la vostra sofferenza, non noterete il colore né il profumo senza il Suo ordine.</p>
<p>(2.690) Questo mondo dello spazio è stato fatto iniziando da ciò che non ha attinenza con lo spazio, poiché il mondo ha ricevuto il luogo dall'assenza di luogo. Volgiti dall'esistenza verso la non-esistenza, se cerchi il Signore e appartieni al Signore. Questa esistenza del più e del meno è il luogo della spesa; quella non-esistenza è il luogo del guadagno: non fuggire lontano da essa; poiché il laboratorio di Dio è la non-esistenza, fuori dal laboratorio c'è soltanto ciò che non ha valore.</p>
<p>(2.706) Oggetto dell'amore non è la forma, si tratti di amore per le cose di questo mondo o per quelle dell'altro mondo. Perché hai abbandonato ciò che eri stato indotto ad ama­re per la sua forma, dopo che lo spirito se ne era andato? La sua forma c'è ancora; perché dunque questo rifiuto? O innamorato, chiediti chi è veramente la tua amata. Se l'amata è ciò che i sensi percepiscono, chiunque è dota­to di sensi ne sarebbe innamorato. Poiché la fedeltà aumenta con l'amore spirituale, come potrebbe alterarsi la fedeltà con la distruzione della forma? Il raggio di sole ha colpito un muro; il muro ha avuto una luminosità presa a prestito. Perché legare il tuo cuore a una zolla di terra, oh sempliciotto? Và a cercare la fonte della luce che splende eternamente. Tu che sei preso dal tuo raziocinio, giudicandoti superiore agli adoratori della forma, sappi che la tua intelligenza è un raggio dell'Intelligenza universale proiettato sulla tua percezione sensoria; consi­deralo oro preso in prestito che indora il tuo rame. Nell'umanità, la bellezza è simile a quella doratura; altrimenti come mai la tua amata sarebbe diventata simile a un vecchio asino? Era come un angelo, è diventata come un demone, poiché in lei la bellezza era una cosa presa a prestito. A poco a poco, Dio ritira quella bellezza; a poco a poco il ramo diventa secco. Và, recita: A chiunque diamo lunga vita rendiamo curvo il corpo [Corano, 36a6S]. Cerca il cuore, non attaccarti alle ossa; poiché la bellezza del cuore è bellezza duratura; le sue labbra danno da bere l'Acqua della Vita.</p>
<p>(2.723) La realtà è ciò che ti afferra e ti rende indipendente dalla forma; la realtà non è ciò che rende cieco e sordo e fa sì che un uomo sia ancor più innamorato della forma.</p>
<p>(2.736) Non dirti: «Il tale ha trovato un tesoro; piacerebbe anche a me: niente più lavoro né bottega!,. Quel ritrovamento è opera della Fortuna; inoltre è una cosa rarissima; occorre guadagnarsi da vivere finché il corpo ne ha la capacità. Il fatto di guadagnarsi la vita come potrebbe impedire di trovare un tesoro? Non lasciare il lavoro; il tesoro verrà dopo il lavoro. Fà attenzione a non esser prigioniero del «se...», dicendo: «Se avessi fatto questo, o quest'altro...», poiché il Profeta sincero proibl di dire «Se» e dichiarò: «Ciò è causato dall'ipocrisia.» Giacché l'ipocrita è morto dicendo «Se», e dicendo «se» ha ottenuto soltanto rimorsi.</p>
<p>(2.746) Tutti, in questo mondo, cercano la felicità e, a causa di una falsa felicità, sono in mezzo al fuoco; vecchi e giovani sono diventati cercatori d'oro, ma l'occhio comune non distingue la lega dall'oro. L'oro puro ha proiettato un raggio sulla lega; attento, non scegliere l'oro basandoti su una semplice opinione, senza pietra di paragone. Se possiedi una pietra di paragone, scegli; altrimenti, affidati a chi sa. O hai una pietra di paragone dentro la tua anima oppure, se non conosci la Via, non avanzare da solo.</p>
<p>(2.765) Entra dunque nel laboratorio, ossia nella non-esistenza, per poter contemplare l'opera e l'Operaio, poiché il laboratorio è il luogo della chiaroveggenza, e fuor dal laboratorio vi è soltanto cecità.</p>
<p>(2.776) «Questo è un nemico, e quello è un avversario invidioso», pur se in verità chi l'invidia ed è suo nemico è il suo stesso corpo. La sua anima carnale sta comodamente nella casa del suo corpo, mentre egli si morde le mani pieno di rancore verso qualcun altro.</p>
<p>(2.788) Se hai ucciso la tua anima carnale, non hai più bisogno di scusarti: nessuno al mondo ti resta nemico.</p>
<p>(2.840) Se il cuore manca, come può il corpo parlare ed esprimersi? Se il cuore non cerca, come può il corpo cercare? Ecco perché il luogo di manifestazione dell'Irradiamento è quel ferro: poiché il luogo della manifestazione di Dio è il cuore, non il corpo.</p>
<p>(2.862) Quando l'orecchio ascolta, ne deriva una trasformazione delle qualità; nella visione dell'occhio vi è una trasformazione dell'essenza. Quando l'orecchio è penetrante, diventa occhio; altrimenti, la parola di Dio rimane confusa nell'orecchio senza giungere al cuore.</p>
<p>(2.884) Chi vede i propri difetti prima di vedere quelli degli altri, come mai non si preoccuperebbe di correggere se stesso?</p>
<p>(2.886) La luce di colui che vede il proprio viso è più forte della luce delle creature. Anche se egli muore, la sua vista è imperitura, poiché la sua vista è la vista del Creatore. La luce grazie alla quale egli vede in modo chiaro il proprio volto davanti a sé non è la luce dei sensi.</p>
<p>(2.972) Considera obiettivamente le differenti parti del mondo; non sono altro che il risultato del "caso". L'inizio, che è pensiero, si conclude in azione; sappi che ta­le è stata per tutta l'eternità, la costruzione del mondo. I frutti dapprima sono nel pensiero della mente, solo alla fine si manifestano concretamente.</p>
<p>(2.981) Questo mondo è un pensiero che emana dall'Intelligenza universale: l'Intelligenza è come un re, e le idee sono i suoi messaggeri.</p>
<p>(2.1000) Questo mondo e l'altro mondo generano di continuo. Ogni causa è una madre, e da essa, come un figlio, nasce l'effetto. Quando l'effetto è nato, anch'esso diventa una causa, per poter dar nascita a meravigliosi effetti. Queste cause vengono generazione dopo generazione, ma è necessaria una vista attenta.</p>
<p>(2.1060) Pur se cento erbe spuntano e appassiscono, alla fine crescerà soltanto ciò che Dio ha seminato. L'uomo ha seminato semente nuova sopra quella seminata prima; questa seconda scompare e solo la prima è robusta. La prima semente è perfetta e scelta; la seconda è deteriorata e marcia. Getta via il tuo progetto davanti al progetto dell'Amato ­anche se in verità il tuo progetto è il Suo progetto. Soltanto ciò che Dio ha fatto crescere è utile; e alla fine cresce solo ciò che Egli per primo ha seminato. Oh innamorato: qualsiasi cosa tu semini, semina per amor Suo, dato che tu sei prigioniero dell'Amato. Non attaccarti a quest'anima carnale ladra e alla sua opera: ciò che non è opera di Dio è nulla, nulla.</p>
<p>(2.1077) Le melodie di Davide erano tanto care al credente, ma per il rniscredente erano soltanto un suono provocato da una canna.</p>
<p>(2.1079) Per il vero credente il martirio è vita; per l'ipocrita è morte e putrefazione. Dimmi, vi è forse nel mondo un beneficio dal quale non sia esclusa qualche categoria di persone? Che profitto troverebbero nello zucchero l'asino e il bue? Ogni anima ha un diverso nutrimento; ma se questo nutrimento non è quello che le conviene, al­lora l'ammonimento è la correzione che le occorre.</p>
<p>(2.1086) Il nutrimento originario dell'uomo è la Luce di Dio: non gli fa bene il nutrimento dell'animale; ma, a causa della devianza, la sua mente è caduta nell'idea di dover mangiare giorno e notte quell'acqua e argilla.</p>
<p>(2.1093) Il cuore prende un cibo particolare da ogni compagno sincero; il cuore ottiene eccellenza da ogni singola conoscenza. La forma esteriore di ogni essere umano è come una coppa; e l'occhio ne percepisce la realtà. Dall'incontro con chiunque sia si riceve qualcosa, e si realizza qualcosa dall'unione con un socio.</p>
<p>(2.1182) Oh, vi sono molti che la forma attese al varco: tendevano alla forma e trovarono Dio. Dopotutto l'anima è unita al corpo, ma l'anima ha forse una somiglianza col corpo? La luce dell'occhio è mischiata al suo grasso, la luce del cuore è nascosta entro una goccia di sangue. La gioia sta nelle reni, il dolore nel fegato, l'intelligenza, luminosa come una candela, dentro il cervello, nella testa. Queste connessioni non sono senza un come né un perché; quanto alla conoscenza del perché i nostri intelletti sono impotenti.</p>
<p>(2.1192) Anche se io parlassi e raccontassi fìno alla Resurrezione, non sono in grado di descrivere questa resurrezione. Ciò che io dico è in realtà un «Oh, Signore!»; le parole sono un tranello per catturare il soffio di Uno dalle dolci labbra. Come, allora, la creatura potrebbe trattenersi? Come resterebbe silenzioso, dato che un «Eccomi» viene in risposta al suo «Oh, Signore»? È un «Eccomi» che non puoi udire, ma che puoi sentire dalla testa ai piedi.</p>
<p>(2.1215) È impossibile compiere la prosternazione sull'Acqua della Vita prima di esser liberati da questo corpo terreno.</p>
<p>(2.1242) Il cespuglio ogni giorno e in ogni momento è verde e fiorente; colui che lo deve sradicare è ogni giorno più vecchio e cadente. Sappi che ognuna delle tue cattive abitudini è un cespuglio spinoso; in effetti molte volte le sue spine ti hanno trafitto il piede.</p>
<p>(2.1254) Nel Giorno del Giudizio, il fuoco sarà l'avversario della luce, poiché l'uno è stato creato dalla collera, e l'altra dalla Grazia divina. Se desideri togliere il male del fuoco, versa l'acqua della Misericordia nel cuore stesso del fuoco.</p>
<p>(2.1273) Attento! Non dire: «Domani», poiché molti «domani» sono passati. Non lasciar passare del tutto i giorni della semina. Ascolta il mio avvertimento: il corpo è un vincolo potente: sbarazzati di ciò che è vecchio se desideri ciò che è nuovo. Chiudi la bocca e apri una mano piena d'oro: smetti di es- sere avaro col tuo corpo, mostrati munifico.</p>
<p>(2.1296) Và nella direzione in cui sorge la Luce di Dio; quella Luce è una buona compagna per il senso. Se la Luce di Dio orna la luce dei sensi, ciò è luce su luce [Corano, 24a35]. La luce dei sensi trascina l'uomo verso la terra; la Luce di Dio lo porta in alto, poiché il mondo delle cose sensibili è un mondo inferiore: la Luce di Dio è un oceano, e i sensi sono una goccia di rugiada.</p>
<p>(2.1420) L'essenza dell'essere umano è come una giungla: sta' in guardia contro quell'essenza, se partecipi di quel Soffio divino. Nel nostro essere vi sono migliaia di lupi e di maiali; c'è il pulito e lo sporco, il bello e il brutto. La decisione riguardo a ciò che voi siete spetta alla tendenza predominante: quando c'è più oro che rame, l'amalgama è d'oro.</p>
<p>(2.1464) La gioia nella sfortuna, nella sciagura e nella sofferenza è diventata il segno della vera amicizia. I.:amico è come l'oro, la sventura come il fuoco; l'oro puro è felice nel cuore del fuoco. Soltanto colui la cui essenza è un tesoro [di spiritualità] possiede il tesoro; soltanto colui che è nemico dell' esistenza possiede l'esistenza.</p>
<p>(2.1533) Grazie all'amore, le cose amare divengono dolci; grazie all'amore, il pezzo di rame diventa oro; grazie all'amore, la feccia diventa limpida; grazie all'amore, la sofferenza diventa guarigione; grazie all'amore il morto ritorna in vita; grazie all'amore, il re è reso schiavo. Inoltre, questo amore è il risultato della consapevolezza: chi mai si è seduto su un tale trono insensatamente?</p>
<p>(2.1542) Cattiva malattia è la deficienza dello spirito: è causa della maledizione di Dio e merita l'esilio, giacché rendere perfetto lo spirito non è impossibile, mentre rendere perfetto il corpo non è in nostro potere.</p>
<p>(2.1597) Quando il suo cuore ti approva, consideralo un sole che entra in Ariete, per lui il giorno e la primavera sorridono, i fiori e i verdi prati si uniscono, e miriadi di usignoli e di tortore spargono i loro canti nel mondo silenzioso. Se vedi le pagine della tua anima ingiallite e annerite, come puoi non riconoscere la collera del Re?</p>
<p>(2.1611) Getta polvere sul tuo occhio della percezione sensoria: l'occhio sensorio è nemico dell'intelletto e della religione. Dell'occhio sensorio. Dio ha detto che è cieco; ha detto che è un idolatra e nostro nemico, poiché esso vede la schiuma e non il mare, poiché vede il presente e non il domani. Davanti a lui si trova il Signore del domani e del presente; tuttavia di tutto un tesoro esso non vede neppure un granello d'orzo.</p>
<p>(2.1616) Se un atomo portasse un messaggio da parte del Sole dell'aldilà, il nostro sole diverrebbe schiavo di quell'atomo; se dall'Oceano dell'Unità venisse inviata una sola goccia, i sette mari sarebbero prigionieri di quella goccia. Se un pugno di terra diventasse il Suo messaggero, i Suoi cieli chinerebbero il capo davanti alla Sua terra.</p>
<p>(2.1621) Sappi dunque che la natura elusiva dell'acqua non viene dall'acqua: è soltanto il dono del Creatore Generoso. Se Egli volesse che l'aria e il fuoco siano in basso, e se volesse che la spina superi la rosa, Egli è Colui che governa. Dio crea ciò che vuole. Dal seno stesso della sofferenza Egli trae il rimedio. Se Egli volesse che l'aria e il fuoco siano in basso e li ren­desse oscuri, grezzi e pesanti, e se Egli volesse che la terra e l'acqua siano in alto, le vie del cielo si percorrerebbero a piedi.</p>
<p>(2.1654) Lincredulità diventa l'ambra che attira a sé: trasforma in pietre e sassi un terreno coltivabile. Né è concesso ad ogni cuore di prosternarsi in preghiera: il salario della misericordia divina non è concesso ad ogni servo.</p>
<p>(2.1673) La Conoscenza è come un cammello sperduto: essa guida alla presenza dei re solo coloro che la trovano e la riconoscono.</p>
<p>(2.1720) Egli ha detto: «lo trascendo la vostra comprensione, e la supposizione non Mi si addice; «tuttavia colui che è ebbro di immaginazione e fantasia non percepirà mai la Mia Essenza senza l'aiuto di una similitudine.»</p>
<p>(2.1765) «lo guardo nel cuore per vedere se è umile, anche se le parole pronunciate non fossero umili, «poiché il cuore è l'essenza, la frase è soltanto l'accidente; l'accidente è l'accessorio, ciò che conta è l' essenza. «Che valgono frasi, concetti, metafore? Io voglio il fuoco, il fuoco. Diventa amico di quel fuoco. «Accendi nella tua anima un fuoco d'amore, distruggi col fuoco il pensiero e l'espressione. «Oh Mosè, quelli che conoscono le convenzioni sono di un genere, quelli le cui anime e i cui intelletti bruciano sono di un altro genere.»</p>
<p>(2.1774) La religione dell'amore è differente da tutte le religioni; per gli innamorati la religione è Dio. Se il rubino non ha un sigillo, non ha importanza; l'amore, in un mare di tristezza, non è triste.</p>
<p>(2.1803) Il sangue è sporco, ma se ne va con l'acqua; dentro a una persona vi sono impurità tali che non son tolte dal cuore dell'uomo per le sue azioni, ma solo con l'acqua della grazia del Creatore. Possa tu nella tua prosternazione in preghiera volgere il viso e percepire il significato profondo di "Gloria al mio Signore!': dicendo: «La mia prosternazione, come la mia esistenza, è indegna: accordami Tu il bene in cambio del male!» Questa terra porta l'impronta della clemenza di Dio, dato che riceve lo sterco e produce fiori e frutta. Ricopre le nostre impurità e al loro posto crescono gemme.</p>
<p>(2.1816) Ogni erba che tende verso l'alto sta sviluppandosi, vive e cresce; quando volge il capo verso il suolo, rimpicciolisce, inaridisce, appassisce, deperisce. Quando il tuo spirito tende verso le altezze, stai crescendo, ed è quello il luogo dove ritornerai, ma se sei all'opposto, col capo verso terra, sei uno che affonda: Dio non ama coloro che affondano.</p>
<p>(2.1830) Il segreto del sangue e del seme è la superiorità dell'uomo; dopotutto, l'inferiorità precede ogni superiorità. Un ignorante prima lava la sua tavoletta, poi vi scrive delle lettere. [Dio] trasforma il cuore in sangue e lacrime disperate, e poi vi incide i misteri spirituali.</p>
<p>(2.1839) Guarda come i facchini lottano per il carico! Cosl è lo sforw di colui che percepisce la verità delle cose, poiché i fardelli sono le fondamenta del benessere, e le co­se amare, anch'esse, sono gli araldi della gioia. Il Paradiso è circondato da cose che dispiacciono; i fuochi [dell'Inferno] sono circondati dalle nostre brame.</p>
<p>(2.1846) Quando l'occhio spirituale è divenuto acuto, vede senza le cause. Tu che sei schiavo della percezione sensoria, fà attenzione alle cause! Colui il cui spirito è di là dalle caratteristiche naturali è in grado di poter spezzare la catena delle cause. I.:occhio spirituale vede la catena dei miracoli dei profeti come senza causa, non come se scaturisse dall'acqua e dai pascoli. Queste cause sono collegate come il medico e il malato: queste cause sono come la lampada e il lucignolo.</p>
<p>(2.1855) Tu ascolti il gemito dell'asino e provi pietà; non sai che l'asino ti ordina di diventare stupido come lui. Abbi pietà di Gesù, non dell'asino: non far sì che la tua natura carnale domini il tuo intelletto. Lascia piangere la natura carnale dolorosamente e amaramente: prendi a prestito da lei e paga il debito dell'anima razionale.</p>
<p>(2.1879) Oh, da te i cieli prendono la loro purezza; oh, la tua crudeltà è meglio della tenerezza, poiché se una scortesia viene dal saggio è meglio della cortesia dell'ignorante. Il Profeta disse: «Linimicizia che nasce dalla saggezza è meglio dell'amore che viene da uno sciocco.»</p>
<p>(2.1915) Mugafà [il Profeta Mub.ammad] disse: «Se io descrivessi chiaramente il nemico che è dentro le vostre anime, «persino i cuori degli uomini coraggiosi si spezzerebbero. «Nessuno proseguirebbe il cammino né si curerebbe di alcun lavoro, «né rimarrebbe nel suo cuore perseveranza per supplicare, né nel suo corpo forza per il digiuno e la preghiera. «Non riuscirebbe a far nulla, come un topo davanti a un gatto; sarebbe stravolto, come un agnello davanti a un lupo. «Non resterebbe in lui alcuna capacità di progettare qualcosa né di muoversi: perciò vi curo senza parlare.</p>
<p>(2.1943) Ovunque c'è una sofferenza, là va il rimedio: ovunque c'è un terreno pianeggiante, vi scorre l'acqua. Se vuoi l'acqua della misericordia, và, diventa umile, poi bevi il vino della misericordia e inebbriati. Misericordia su misericordia sale alla testa; non rimanere ad una sola misericordia, figlio!</p>
<p>(2.1962) Per ogni richiamo che ti attira verso l'alto, sappi che tale richiamo viene dall'alto. Per ogni richiamo che desta in te la bramosia, sappi che è l'urlo del lupo che fa a pezzi gli uomini. Quella altezza non è tale quanto a posizione: queste "altezze" si riferiscono all'intelletto e all'animo. Ogni causa è superiore all'effetto; la selce e il ferro sono superiori alle scintille.</p>
<p>(2.1968) Nell'azione la selce e il ferro precedono, quindi la loro superiorità è giusta, ma le scintille, essendo lo scopo finale, da questo punto di vista sono molto superiori alla pietra e al ferro. La selce e il ferro vengono per primi e le scintille per ulti- 1970 me; ma quei due sono il corpo, e le scintille l'anima. Se le scintille sono posteriori nel tempo, tuttavia per qualità sono più elevate della pietra e del ferro. Il ramo precede nel tempo il frutto, ma questo è superiore al ramo in quanto ad eccellenza. Poiché il frutto è la causa finale dell'albero, ne consegue che il frutto è primo e l'albero ultimo.</p>
<p>(2.1978) Qualsiasi cosa vi sia in basso, è venuta dall'alto; quindi volgi lo sguardo verso l'alto. Guardare in alto dà luce, benché all'inizio dia un abbaglio a mo' di prova. Abitua gli occhi alla luce; se non sei un pipistrello, guarda in quella direzione.</p>
<p>(2.1989) Anche se sei un re, non considerarti superiore a lui: anche se tu sei miele, raccogli soltanto la sua canna da zucchero. Il tuo pensiero è la forma esterna, e il suo pensiero è l'anima; la tua moneta è falsa, la sua è la miniera stessa.</p>
<p>(2.1996) Oh Dio, rendi cera i nostri cuori di pietra; fà che il nostro gemito sia dolce, e sia oggetto di misericordia!</p>
<p>(2.2059) Che cosa mai attrae le persone prive di valore? La mancanza di valore. Che cosa piace alle persone futili? La futilità. Infatti ogni categoria è attratta dalla sua stessa categoria; il bue si volgerebbe forse verso il feroce leone? Il lupo mostrerebbe mai amore per Giuseppe, a meno che, casualmente, lo faccia per astuzia allo scopo di divorarlo?</p>
<p>(2.2067) Lo specchio del cuore deve essere nitido, affinché tu possa distinguervi la forma brutta da quella bella.</p>
<p>(2.2081) «Ascolta, ricorda che "gli uomini sono delle miniere"; una sola miniera può valerne più di centomila. «La miniera di rubini e di cornaline, difficile da trovare, vale più di migliaia di miniere di rame.</p>
<p>(2.2105) Quando due persone entrano in contatto, senza dubbio c'è qualcosa in comune fra loro. Con chi volerebbe l'uccello se non con uno della sua propria specie? La compagnia per chi non è della stessa natura è la fossa e la tomba.</p>
<p>(2.2160) Poiché non ti è concessa la visione interiore, pensa sempre che il tesoro può trovarsi in chiunque.</p>
<p>(2.2168) Chiunque desidera restare con Dio, resti alla presenza dei santi. Se sei separato dalla presenza dei santi, sei perduto, poiché sei una parte priva del tutto. Il Demonio divora la testa di colui che egli separa dai san­ti e che nessuno aiuta.</p>
<p>(2.2283) Se discuti con la tua anima carnale a proposito delle tue azioni, di qualsiasi cosa essa ti dica è perfettamente giusto il contrario. Ho constatato cose provocate dalla perfidia dell'anima carnale, poiché con la sua magia essa distrugge le facoltà di discernimento. Essa ti farà nuove promesse che ha già violato migliaia di volte. Se la tua vita durerà sino a cent'anni, ogni giorno ti presenterà un nuovo pretesto. Essa fa calde promesse vane; è una strega, che impastoia la virilità di un uomo. Per la verità di Colui che ha stabilito la rotazione della tua sfera sopra questa dimora, gira in un altro modo e testimoniaci pietà, prima di strapparci dalle nostre radici, poiché prima tu ci hai nutriti, sicché siamo spuntati dall' acqua e dalla terra; per la verità di quel Re che ti ha creato puro e che ha fatto splendere in te tante fiaccole, che ti ha conservato cosl bello e duraturo da far credere al materialista che tu esista dall'eternità, noi rendiamo grazie poiché siamo giunti a conoscere il tuo inizio: i profeti ci hanno detto il tuo segreto.</p>
<p>(2.2530) Colui che è senza sofferenze è un furfante, poiché essere senza dolore è dire: «Io sono Dio.» Dire "lo" a sproposito è una maledizione; dire "Io" nel tempo adatto è una misericordia.</p>
<p>(2.2692) «chi cerca il nutrimento per la carne, è privo di valore; chi desidera il nutrimento per lo spirito, è un signore. «Se serve il corpo, è un asino; e se entra nel mare dello spirito, troverà delle perle.</p>
<p>(2.2741) Nulla ti salverà, tranne la verità; la giustizia ti chiama alla verità. La menzogna causa turbamento nei cuori; la sincerità dà una pace gioiosa.</p>
<p>(2.2749) «Quando il cuore guarirà dalla sofferenza e dalla malattia, riconoscerà l'odore della verità e dell'errore.</p>
<p>(2.2752) Il discernimento fugge lontano da chi è ebbro di desiderio. Chiunque si sia liberato dal desiderio ha reso i propri occhi familiari col mistero.</p>
<p>(2.2763) Limparzialità rende saggia l'ignoranza; il preconcetto rende perversa ed iniqua la consapevolezza.</p>
<p>(2.2851) La gentilezza che viene sulla lingua senza la sincerità del cuore e dell'anima è simile ad erbaggi su un mucchio di cenere, amici miei.</p>
<p>(2.2885) I giusti non hanno bisogno di giurare, giacché hanno due occhi che vedono. Rompere i giuramenti e i patti viene dalla stupidità; il rispetto dei giuramenti e la lealtà sono la misura di una persona.</p>
<p>(2.2937) Ognuno dà le proprie indicazioni della Via, affinché si creda che egli è di quel Villaggio. Sappi che la verità è questa: nessuno di loro ha ragione, ma non sono neppure completamente fuori strada, poiché senza il Vero non si può dimostrare il falso: lo stupido prende la moneta falsa sperando che sia oro. Se nel mondo non ci fosse il denaro, ci sarebbe moneta falsa? Se non vi fosse la verità, come vi sarebbe la falsità? Quella falsità riceve lucentezza dalla verità.</p>
<p>(2.2953) Chi dice: «Tutto è vero», è una persona insensata; chi dice: «Tutto è falso», è una persona dannosa.</p>
<p>(2.2977) Dato che verità ed eresia si sono mescolate, e la moneta buona e la falsa sono state versate nella sacca per le cose preziose, occorre una buona pietra di paragone che sia stata sottoposta a numerosi esami per saggiare le realtà, affinché divenga un criterio per quelle imposture sicché sia una misura per quegli atti della Provvidenza.</p>
<p>(2.3004) Quando un bugiardo si mette in cammino con un uomo sincero, la sua menzogna si trasforma subito in verità.</p>
<p>(2.3087) Oh tu che non puoi fare a meno di qualsiasi cosa, pura o sozza, come puoi fare a meno di Colui che ha creato ciò? Se io mangio del pane senza considerare gli attributi di Dio, mi resterà in gola. Come si potrebbe digerire un boccone senza vedere Lui, senza la visione delle Sue rose e del Suo roseto?</p>
<p>(2.3151) Questo mondo è un mare, e il corpo è un pesce, e lo spirito è il Giona privato della luce dell'alba. Se egli glorifica Dio è liberato dal pesce; altrimenti, viene digerito e scompare. I Pesci spirituali abbondano nel mare di questo mondo, ma tu non li vedi pur se si muovono attorno a te.</p>
<p>(2.3181) Fai della tua anima uno scudo e butta via la spada, figlio mio; chiunque è senza "ego" salva la propria testa dal Re.</p>
<p>(2.3249) La visione accresce il potere della parola; la parola rende la visione più penetrante; 3250 il discernimento acuisce ogni senso, sicché la percezione diventa familiare a tutti i sensi.</p>
<p>(2.3263) La sfera celeste è come la scorza, e la luce dello spirito è il nocciolo. Luna è visibile, l'altro è nascosto: non esitare per questo. Il corpo è manifesto, l'anima è nascosta; il corpo è come la manica e l'anima come la mano. Lintelligenza vola più nascosta dell'anima, e la tua percezione si apre più rapidamente la strada sino all'anima.</p>
<p>(2.3286) Se la terra non fosse stata necessaria agli abitanti della terra, il Signore di ogni cosa non l'avrebbe creata. E se questa terra instabile non avesse avuto necessità di montagne, Egli non le avrebbe create cosl maestose. La necessità è dunque il laccio per tutto ciò che esiste; l'uomo possiede strumenti in proporzione alla sua necessità.</p>
<p>(2.3302) Che rapporto c'è fra questi concetti e il corpo? Che rapporto fra la percezione delle cose e i loro nomi? La parola è come il nido, e il significato è l'uccello; il corpo è il letto del fiume, lo spirito è l'acqua che vi scorre.</p>
<p>(2.3328) Per insegnare al fanciullo immaturo occorre distaccarsi dal proprio linguaggio e adottare il linguaggio suo, affinché possa imparare da voi il sapere e la scienza. Tutti gli uomini sono come bambini per il Maestro spiri- 3330 tuale: è necessario che il Maestro rifletta su ciò quando dà loro l'istruzione.</p>
<p>(2.3341) La vita spirituale è solo consapevolezza nel temp'o della prova; più consapevolezza si ha, più vita si ha. Il nostro spirito è più dello spirito degli animali. Perché? Perché ha più consapevolezza. Di conseguenza, lo spirito degli angeli è superiore al nostro, poiché è esente dalla consapevolezza comune; e lo spirito dei mistici è superiore a quello degli angeli. Smetti di stupirti!</p>
<p>(2.3411) Perché le devozioni producano frutti è necessario il sapore spirituale; è necessario il nocciolo affinché la drupa dia vita ad un albero. Una drupa senza nocciolo può diventare un arbusto? La forma priva di anima è soltanto un fantasma.</p>
<p>(2.3426) Se la luce del sole cade su dell'immondizia, rimane sempre luce: non subisce contaminazione.</p>
<p>(2.3476) Dato che gli idolatri sono abituati agli idoli, sono nemici di coloro che sbarrano la strada verso l'idolo. Quando qualcuno contrasta la tua inclinazione, nascono in te numerosi sentimenti di odio contro di lui.</p>
<p>(2.3487) Uccidi sin dall'inizio la serpe del desiderio; altrimenti, vedi, la tua serpe diventa un drago. Ognuno considera la propria serpe come una formica; tu, cerca la spiegazione di te stesso da colui che è il signore del cuore. Fino a che il rame non diventa oro, non sa che è rame: prima che il cuore diventi un re, non sa di essere in rovina. Sii a disposizione dell'elisir, come il rame: o cuore mio, sopporta la tirannia da parte dell'amato.</p>
<p>(2.3538) Quelli che indossano abiti cercano il lavandaio, ma l'anima di coloro che sono nudi ha come ornamento l'illuminazione divina. O ti allontani da quelli che sono nudi, oppure, come loro, ti liberi dalle vesti. E se non puoi denudarti completamente, diminuisci il numero delle vesti per poter camminare sulla strada di mezzo.</p>
<p>(2.3555) «Questa media appartiene al dominio del finito, poiché questo finito ha un inizio e una fine.» Un inizio e una fine sono necessari affinché il punto medio fra loro possa essere concepito dall'immaginazione. Dato che l'infinito non ha questi due limiti, come potrebbe essergli applicato questo punto medio?</p>
<p>(2.3749) Noi siamo molto inclini a discussioni sottili, siamo estremamente interessati a risolvere problemi; e, per poter fare nodi e poi scioglierli, fabbrichiamo una quantità di regole per creare la difficoltà e poi risolverla. 

</div>

<script type="text/javascript">
var custom = function () {
document.body.style.backgroundImage = "url('SUFI2.jpg')";
document.getElementById("logo").src = "SUFI.png";
document.getElementById("titolo").innerHTML="Gialal al-Din Rumi";
}

</script>

</body>
</html>
