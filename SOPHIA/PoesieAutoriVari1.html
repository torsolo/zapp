	<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta"></div>
<div id="tools">
</div>
<div id="albero">T.o.c.</div>
<div id="corpo">        <!--<h1>Sabino Caronia</h1>-->
        
<h5>Sabino Caronia</h5>

<p>
C’è chi su questa nera terra dice<br>
che la cosa più bella sia una torma<br>
di cavalieri ed altri invece dice<br>
sia una flotta o un esercito schierato.<br>
Questo è quello che dice tanta gente,<br>
ma io dico invece sia l’amato bene<br>
Io per te sono vivo
</p>

<p>
Io per te sono vivo e di te sola<br>
scapigliata poesia soltanto vivo.<br>
Tu dai luce alla notte e con il fuoco<br>
del tuo cerino accendi la mia fiamma.<br>
Tu dai voce al silenzio e, se tacessi,<br>
sento che griderebbero le pietre.
</p>

<p>
Come un fiume
</p>

<p>
D’altro no, non ho voglia che d’amare<br>
e te, te sola, basti a questo cuore,<br>
nient’altro cerco, nessun altro amore,<br>
a una valle un sol fiume può bastare.<br>
Tu sei fatta per me della misura<br>
della mia solitudine infinita,<br>
altra cosa non chiedo dalla vita<br>
ch’avere in te la mia tana sicura.<br>
Con te fuggire voglio il mondo intero<br>
vivendo insieme d’un solo pensiero<br>
e non vedere con gli occhi del cuore<br>
che quel che di te spero ogni minuto<br>
e d’un tempo a tua immagine vissuto<br>
sempre al riparo di ciascun dolore.
</p>

<p>
Occhi chiari
</p>

<p>
Sei tu la sola che dai dubbi amari<br>
puoi salvarmi e dal buio che m’inghiotte,<br>
son quegli occhi tuoi grandi così chiari<br>
che a te vicino non si fa mai notte.<br>
Se il tuo sguardo mi fosse luce amica,<br>
stella cometa che mostra la via,<br>
svanirebbe ogni mia paura antica<br>
e il buio mi farebbe compagnia.
</p>

<p>
Diario di un’assenza
</p>

<p>
È il vuoto che tu lasci la mia vita.<br>
No, non manca la sedia, ma il tuo posto,<br>
e più manca la voce e più il silenzio<br>
dell’averti qui accanto, di quei grandi<br>
occhi perduti lontano nel tempo.<br>
Anche la chiara luce della luna<br>
solitaria di te nel buio splende.<br>
Tutto intorno è il diario di un’assenza.<br>
Un no di lei
</p>

<p>
Un no di lei lo preferisco ai mille<br>
e mille sì di tutte le altre donne<br>
e le sue impertinenze amo e il suo sguardo,<br>
freddo come il più freddo degli inverni,<br>
ed amo l’odio che mi porta ed amo<br>
pure, con esso, il male che mi fa.
</p>

<p>
[sabino-caronia-foto-1]<br>
[sabino-caronia-2013]
</p>

<p>
(Sabino Caronia)
</p>

<p>
In ogni voce
</p>

<p>
Mi basterebbe solo un tuo sorriso,<br>
incontrare il tuo sguardo, anche per poco,<br>
poterti dire, ahimè, quanto somiglia<br>
al gelo della morte la tua assenza.<br>
Se tu mi manchi, sai, tutto mi manca,<br>
ogni umana, celeste compagnia,<br>
e in ogni voce invano la tua voce<br>
cerco, perduta, come stella in cielo.<br>
L’azzurro
</p>

<p>
Chiedi perché la bella età si celi<br>
o nei tempi futuri o nei passati,<br>
chiedi qual cara illusione ornati<br>
l’abbia coi suoi cristallini veli,<br>
per qual virtù sian di zaffiro i cieli<br>
e in dolci lapislazzuli stemprati<br>
i monti e, in pura calma addormentati,<br>
sian mari e laghi a quel color fedeli.<br>
Così chiedi e una voce in te sussurra:<br>
“Non l’orizzonte è azzurro ed i profili<br>
familiari dei monti e non è azzurra<br>
la gioventù, l’amore o la speranza,<br>
la pargoletta gioia o i puerili<br>
sogni del cuore: azzurra è la distanza”.<br>
La promessa
</p>

<p>
Ho promesso alla rosa che tenevi<br>
come un piccolo cuore tra le dita<br>
quella sera che andando sorridevi<br>
da un altro tempo a me, da un’altra vita,<br>
di rinascere al giorno e di fiorire<br>
a nuova luce, a nuova primavera,<br>
ma questa notte non vuole finire,<br>
il buio cresce e l’anima dispera.<br>
Il distratto
</p>

<p>
Lo so, c’erano nuvole stamani,<br>
ma in su non ho guardato. Tutto il giorno<br>
non ho visto che facce e pietre e tronchi,<br>
e le porte per dove, avanti e indietro,<br>
andavano le facce, senza posa.<br>
Guardavo da vicino, non alzavo<br>
gli occhi da terra. Ora s’è fatto buio<br>
e le nuvole, no, non le ho vedute.<br>
Che domani ci pensi. L’altro giorno<br>
guardavo lassù in alto e una ragazza,<br>
di là dalla ringhiera d’un terrazzo,<br>
con la testa lavata e sulle spalle<br>
solo un asciugamano, si passava<br>
uno, due, venti volte tra i capelli<br>
il pettine. Le braccia erano rami,<br>
agili e forti, d’un albero grande.<br>
Saran state le quattro, e c’era vento.<br>
Tu dichiarami amore
</p>

<p>
Tu dichiarami amore e non spiegarmi<br>
quello che a noi non è dato spiegare.<br>
In questa breve, orribile esistenza<br>
solo compagno ci sarà il pensiero?<br>
E mai nessuno poi che ci rimpianga,<br>
che senta, quando sia, la nostra assenza?<br>
No, non spiegarmi nulla, non occorre,<br>
tu dichiarami, amore, solo amore.<br>
La salamandra sfida tutti i fuochi<br>
e mai non prova paura o dolore.<br>
La piccola croce
</p>

<p>
Dio non c’è, me lo dice il suo silenzio,<br>
l’infinita speranza e l’infinita<br>
disperazione che mi porto dentro,<br>
inchiodato alla tua piccola croce.<br>
Tutto passa e dilegua, ogni apparente<br>
grandezza passa e passa ogni fortuna,<br>
fuori o ben dentro l’occhio di una qualche<br>
lungimiranza silenziosa.– Quale?-<br>
– grido, suor Kafka – Quale?- Il tuo martirio<br>
forse è una strada aperta anche al più fiero<br>
degli aguzzini e a me, che qui ti prego,<br>
aggrappato alla tua piccola croce.<br>
Questo amore
</p>

<p>
Questo mio amore è un bambino malato<br>
che a letto, tutta notte, sconsolato,<br>
vaneggia tra le mani della sorte,<br>
e al bordo di quel letto c’è la morte.
</p>

<p>
[sabino-caronia-paolo-di-paolo]<br>
[sabino-caronia-1]
</p>

<p>
(Sabino Caronia e Paolo di Paolo)
</p>

<p>
Fiore di luce
</p>

<p>
Fresco fiore di luce in un giardino<br>
di tenebra la prima stella appare<br>
e rischiara la notte nel cammino<br>
come fosse una barca in mezzo al mare.<br>
La porta del cuore
</p>

<p>
Per te ho socchiuso la porta del cuore,<br>
che se volevi ci potevi entrare,<br>
per te ho pianto e gridato di dolore,<br>
ma tu purtroppo avevi altro da fare.
</p>

<p>
Di là dalla speranza
</p>

<p>
No, non scusare me, scusa il mio amore<br>
che per cielo e per terra ti ha cercato,<br>
inquieto, infaticabile, ostinato,<br>
di là dalla speranza e dal dolore.
</p>

<p>
A distanza
</p>

<p>
A distanza, dai luoghi che traversa<br>
l’ansia d’averti, come sai, ti chiamo<br>
ed una gioia sento in me diversa<br>
a cui mi arrendo come pesce all’amo.<br>
Tutta la vita in fondo è cosa persa,<br>
l’inganno di un inutile richiamo,<br>
la filastrocca bella e un po’ perversa<br>
che ci seduce con il suo “ti amo”.<br>
Pure resta un ricordo, l’usignolo<br>
che cantava nel bosco tutto solo<br>
e l’ombra che scendeva nella sera<br>
dalle tue ciglia, muta ombra severa,<br>
e gli angoli incurvava della bella<br>
bocca altera e distante come stella.<br>
Paesaggio
</p>

<p>
L’eternità nel tempo e il provvisorio<br>
profumo della morta ora lontana<br>
riconosco nel sasso di giarrana,<br>
nel fiore teso come un ostensorio.<br>
Forse nel solitario orto conchiuso<br>
è la meta del viaggio che ho smarrita<br>
quando cercai nel mondo e fui deluso<br>
di trovare la morte nella vita.<br>
Qui, dove poco indugia il giardiniere,<br>
il desiderio in me sento fiorire<br>
come fiore che cresce sullo stelo<br>
e sono l’uomo che volle guarire,<br>
sfidando anche la collera del cielo<br>
ed ora è santo, ed era cavaliere.
</p>

<p>
[sabino-caronia-3]<br>
[sabino-caronia-4]
</p>

<p>
Villa d’Este
</p>

<p>
Cipressi, malinconici cipressi<br>
di Villa d’Este, vi rivedo ancora,<br>
sempre uguali per me, sempre gli stessi,<br>
foschi, diritti e muti come allora.<br>
Ecco che il sole filtra fra gli spessi<br>
rami e una strana luce li colora<br>
di paradisi non a noi concessi<br>
che il cuore incanta e l’anima innamora.<br>
E tu ritorni, come fosse ieri,<br>
tutta assorta nei tuoi freschi pensieri,<br>
e, come ieri, ti rivedo ancora<br>
passare, così in cielo azzurra stella<br>
immutabile passa ed incompresa,<br>
alta, lassù, di viva luce accesa.<br>
La nave di cristallo
</p>

<p>
Vorrei partire ed andare lontano<br>
con te, sulla tua nave di cristallo,<br>
verso l’isola bella delle fiabe<br>
dove mai non s’invecchia e non si muore<br>
e dove solamente si è fedeli<br>
alle luci lontane e alle canzoni.<br>
In nessun luogo
</p>

<p>
Quando nessuna parola più giova,<br>
in nessun luogo, da nessuna parte,<br>
e più non c’è speranza, e non c’è amore,<br>
sfondiamo il grigio muro che separa<br>
il nostro breve sogno dalla vita<br>
e andiamo avanti verso l’assoluto.<br>
La stanza
</p>

<p>
Altra cosa non chiedo dalla vita<br>
che una stanza per me dentro al tuo cuore,<br>
piccola, niente lusso, ma pulita,<br>
poco spazio mi basta e poco amore.<br>
Un oceano di stanze interminato<br>
è l’immenso palazzo del tuo cuore,<br>
non lasciarmi di fuori col passato,<br>
non chiudere la porta al mio dolore.<br>
La passeggiata
</p>

<p>
Anima mia leggera,<br>
va’ a Parigi, ti prego,<br>
e con la tua candela,<br>
timida, di nottetempo<br>
fa’ un giro; e, se n’hai il tempo,<br>
perlustra e scruta, e scrivi<br>
se mai Dina per caso<br>
è ancor viva tra i vivi.<br>
Deluso in questo giorno<br>
da Parigi io ritorno.<br>
Ma tu, tanto più netta<br>
di me, la camicetta<br>
ricorderai, sottile,<br>
e la spilla, gentile,<br>
che sul petto brillava<br>
e un poco s’appannava.<br>
Anima mia, sii brava<br>
e va’ in cerca di lei.<br>
Tu sai cosa darei<br>
se la incontrassi per strada.<br>
Il sole del mattino
</p>

<p>
Quella camera sì che la ricordo!<br>
A sinistra la porta e il mobiletto<br>
marrone, di buon legno, coi cassetti,<br>
di fronte il bianco armadio con lo specchio<br>
e l’altro mobiletto, pure bianco,<br>
poi, lì, a destra, di lato, la finestra<br>
e giù, di fuori, il bel lampione nero<br>
sul marciapiede, tra gli alberi spogli.<br>
Al centro della stanza c’era il letto,<br>
il grande letto colore del cuore.<br>
Poveri oggetti, ci saranno ancora?<br>
Al centro della stanza c’era il letto<br>
e lo lambiva il sole del mattino.<br>
Quel mattino, le sette: quel saluto<br>
come per pochi giorni. Ahimè, quei giorni,<br>
quei giorni, ormai, son divenuti eterni.
</p>


<hr>

<h5>Claudio Borghi</h5>

<p>
La vera luce
</p>

<p>
Nel viaggio millenario si rinnova<br>
l’onda dell’essere che sviluppa<br>
una storia senza scrittura:<br>
semplice dettato di emozione<br>
il creato si imprime<br>
sulle pareti della percezione,<br>
sullo schermo degli occhi<br>
o sulla volta risonante degli orecchi,<br>
rimandando ogni cosa alle altre<br>
e tutte intonando la forma del principio,<br>
necessaria, presente,<br>
viva eppure gratuita, assente,<br>
quasi morta mentre su di sé<br>
si richiude e ripiomba.
</p>

<p>
Sospeso il tempo si rapprende in nuvole<br>
provvisorie come miraggi di attenzione,<br>
lontananze illusorie<br>
in un pieno di coscienza vigile,<br>
nel miracolo della forza nell’inarcarsi<br>
senza peso di un volo.
</p>

<p>
Il fiato si condensa,<br>
la nebbia serpeggia immobile<br>
lungo le strade, le parole<br>
lasciano qualche traccia. La tempia<br>
pulsa. Nel timido affiorare<br>
di una frase musicale,<br>
inessenziale e necessaria,<br>
il sangue sembra diluirsi<br>
e l’umore migliorare,<br>
la luce diradando la foschia<br>
irradiando un cuore di chiaro:<br>
mente di creatura:<br>
nudo fiore elementare.
</p>

<p>
La musica ha tutto dentro<br>
o tutto vibra nella musica,<br>
ogni particella emerge il suo essere<br>
da oscillazioni senza tempo, dal fondo<br>
si anima la danza,<br>
a diversi livelli sorge la forma<br>
e prende identità nel sollevarsi<br>
dell’anima del mondo<br>
e concentrarsi in microscopiche entità<br>
fino all’accendersi dei fiori e dei frutti,<br>
dei violini,<br>
degli archi che rigenerano l’armonia<br>
sotto le volte delle cattedrali<br>
o nel quadrato breve delle camere.
</p>

<p>
Come raccogliere questi doni<br>
e tradurli in ritmi<br>
e momentanei accordi sa la mano<br>
dell’artefice poeta, che sparge polline<br>
profumato sulla pagina<br>
e lo lascia generare forma<br>
da semplici aggregazioni<br>
o pieghe di suono,<br>
vocali colorate, fatti puri,<br>
vuote concentrazioni<br>
e rarefazioni di senso,<br>
foglie di musica<br>
tiepidamente ondeggianti.
</p>

<p>
Oh come piano<br>
si dissolve l’amaro,<br>
il sapore acre della notte sciolto<br>
sulle pareti della bocca si perde e tenue<br>
torna il sole a dominare la scena,<br>
a intonare un nuovo tema,<br>
lasciando che ogni creatura<br>
scorga la vera luce che svaria,<br>
identica e diversa e senza quiete!
</p>

<p>
estratti da Il tempo immemore
</p>

<p>
I
</p>

<p>
Sente la notte la mente intera,<br>
il magnifico riprodursi del suono ininterrotto,<br>
il centro inaccessibile della sfera. La linea<br>
invisibile sulla cartavelina dei sensi<br>
si traccia necessaria, la strada immaginaria<br>
si spiega tutta fuori<br>
e sa dove andare. Ogni nome ha la sua radice<br>
in un sostrato di erbe e terra nera,<br>
legato a una profondità senza dimensione<br>
emerge il suo viso, il battito, l’attenzione.
</p>

<p>
La potenza raccolta in un cerchio di energia<br>
aspetta di abbandonarsi a un rotolo di melodia,<br>
stagione immobile, emersa isola, visione<br>
senza nome. Senza nome né forma il flusso,<br>
tutto il tempo presente, gli animali inventati<br>
discontinuamente, grandi e piccoli,<br>
fino ai microscopici striscianti nell’erba<br>
o che si incuneano tuffandosi sotto terra<br>
e ricompaiono inaspettati, o ai minuscoli<br>
insetti molteplici dalle ali vibranti<br>
riverberanti frequenze inascoltabili.
</p>

<p>
Si protrae la ricerca nell’attesa,<br>
in un parco di ore posato sulla distesa<br>
del tempo vivo, disegnato con quasi noncuranza,<br>
i tappeti fermi, i quadri alle pareti della stanza<br>
appesi con pazienza dolce, in momenti di quiete<br>
provvisoria, quando per qualche istante<br>
tace la storia e il manubrio si lascia guidare,<br>
nel piano indifferente srotolarsi dei giorni.
</p>

<p>
Il clima è accogliente. In una pausa del vento<br>
si infila sottotraccia un ritmo inconsueto,<br>
nella limpida (fulva) parodia del cielo il dettato<br>
poetico si sparge come polline soffiato,<br>
le nuvole intatte, i fogli fermi sul tavolo, il selciato<br>
sottile fino alla trasparenza.<br>
A fianco del sentiero bambino gli arbusti<br>
meditano. Tutto pare aver la forza di resistere,<br>
deciso ancora a illuminare la coscienza.
</p>

<p>
II
</p>

<p>
La barchina trasparente viene a riva, bagnata<br>
di profondità di sogno nel cerchio della presenza<br>
vuota vasta abissale, il flusso naturale<br>
del venire ad essere delle cose dice<br>
quanto deciso sia a rinnovarsi il senso,<br>
ogni nome impregnato di energia e le falene<br>
alte, illusorie molecole di luce in attesa,<br>
vivi presagi nella tenebra ogni notte più nera.<br>
Chiusa nel libro la fragile teoria dei versi,<br>
la voce sparsa sulle pagine sfogliate<br>
sempre più lievi, foglie più lievi<br>
disegnate invano, rondini rinsavite ripiegano<br>
svanendo dietro l’orizzonte,<br>
si fermano, indugiano, ridiventano primitive,<br>
innocenti note azzurre.<br>
VI
</p>

<p>
Tra un istante e l’altro, un foglio e l’altro<br>
il tempo si struttura nella presunta sostanza<br>
che del mondo contiene l’invenzione. I piccioni<br>
calmi sostano sul cornicione. L’un l’altro rivolti,<br>
i colli grigi striati di iridescenze verdeazzurre,<br>
si scambiano sguardi a scatti, allineati o paralleli<br>
al profilo sottile di cemento su cui fermano<br>
una irrisolta sequenza di impressioni.<br>
Nulla più evidente della nuvola di frammenti<br>
di questa evaporazione dell’esistente<br>
in forme staccate e sparse, segmenti<br>
provvisori di cui le menti<br>
cercano la sintesi, ignorando del tempo<br>
la continua sorpresa, rotolo che per semplice necessità<br>
pare aprirsi si rivela<br>
notte senza disegno inaccessibile,<br>
sorgente emanata, nuvola o filare<br>
di alberi verdi scoperti nel canto animato<br>
sempre per la prima volta.
</p>

<p>
estratto da Strofe della materia viva
</p>

<p>
Di colpo ho perso interesse per le galassie<br>
e la gravitazione e l’evoluzione<br>
del corpo che tutto contiene, mi è sembrato<br>
chiaro ed evidente che il punto pensante<br>
non può contenere il contenitore,<br>
che pensare l’evoluzione<br>
immaginandola venire da un punto,<br>
assimilandola al punto che la pensa<br>
è solenne ingenuità – e stupida<br>
ho sentito la scienza che pretende trovare<br>
la formula che chiude in sé il mondo.<br>
Spinto dall’impulso libero che la creatura<br>
immette nella luce e nell’aria ho sentito<br>
le gambe per la prima volta camminare,<br>
la mente nuova assaporare<br>
il niente di pensiero che sono le cose,<br>
e i corpi viventi,<br>
che credevo conoscibili esplorandoli,<br>
guardandoli da vicino, ingrandendoli,<br>
riducendo l’attività alla quiete inerte delle parti<br>
e cercando il lampo che ne genera la struttura,<br>
mi sono sembrati senza spiegazione,<br>
polvere anonima che in figure, arti e visi<br>
si muove come per miracolo interno,<br>
che nasce senza che possa la mente<br>
coglierne il centro di emanazione.<br>
Da questo centro mi sono sentito venire,<br>
pensiero e volto e arti e figura, e lo sciame<br>
delle creature mi è parso abitarmi per miracolo<br>
istantaneo di creazione, totale, indivisibile,<br>
vuota visione senza nome.<br>
[Giuseppe Pedota acrilico, Paesaggio esopianta anni Novanta]
</p>

<p>
Giuseppe Pedota acrilico su perplex anni Novanta
</p>

<p>
estratti da La trama vivente
</p>

<p>
Il passero sul ramo leggero riposa,<br>
lo inarca con dolcezza di peso<br>
e lo fa oscillare.<br>
Il giorno si raccoglie tra le braccia<br>
innumerevoli sottili dell’albero<br>
e il corpicino affidato a un’amicizia semplice<br>
sorride il suo canto acuto. Eppure<br>
qualcosa di sotterraneo fluisce,<br>
come lama ferisce<br>
la semplice offerta della musica<br>
disegnata negli occhi. Eppure<br>
la linea melodica ha dentro<br>
una disarmonia che la corrode<br>
sporcandola di imperfezione,<br>
un cuore affaticato che nello sforzo si piega<br>
fino a deporre sfiancato lo slancio,<br>
a smorzarsi in inquietudine notturna.<br>
*
</p>

<p>
Si traccia sapiente la ricerca,<br>
disegna una trama che vedi dipanarsi sicura<br>
dalla mente alle cose,<br>
in cui il sapere pretende conquistare,<br>
o vedere con occhi definitivi,<br>
il senso della materia, dell’energia e delle forme.<br>
Si colma in un processo di conquista la scienza,<br>
in un abbraccio verticale,<br>
tentando la fusione dello sparso<br>
nel cerchio unico della coscienza.<br>
Eppure le cose dentro mutano e si sfibrano<br>
fino a sfiorire e sgretolarsi,<br>
l’esperienza priva la mente<br>
della possibilità ultima del contatto,<br>
l’abbraccio bramato si dissolve, i corpi<br>
come evanescenze si allontanano, la visione<br>
come una marea si ritira spegnendosi,<br>
viva lasciando solo l’illusione<br>
di un possibile rinnovarsi:<br>
come un dono offerto intero<br>
al prato deserto della contemplazione<br>
ritorna nel luogo inattingibile,<br>
da cui nell’anima, potente, si era riversato.<br>
*<br>
[claudio-borghi-cop-dentro-la-sfera]<br>
[claudio-borghi-cop-la-trama-vivente]
</p>

<p>
Cosa radica questa varietà di creature<br>
alla sfera che abitano,<br>
corpi pesanti e leggeri,<br>
inabissati o volanti<br>
o beatamente contemplanti,<br>
in attesa di chissà quale evento liberatorio<br>
da tanta impaurita moltitudine?<br>
L’indaffarato brulicame trae linfa<br>
dalla sostanza in cui sta immerso,<br>
i pesci dall’acqua, gli uccelli,<br>
i rettili e i mammiferi dalla terra,<br>
dall’acqua e dall’aria traggono<br>
alimento di vita e tutto è legato<br>
al filo tenue di un respiro,<br>
come un aquilone alle mani<br>
di un bambino che gioca<br>
e da un attimo all’altro può stancarsi<br>
e lasciare la forma al suo destino:<br>
perdersi nell’alto, svanire nel centro,<br>
ridursi all’inconsistenza.<br>
*
</p>

<p>
Non ho imparato tutti i nomi dei fiori,<br>
né so bene che diverso profumo<br>
emanano respirandoli. Conosco<br>
i giacinti i fiordalisi le camelie<br>
la mimosa la genziana il tulipano,<br>
ma non li ricordo, come fossero parti<br>
di un unico fiore indifferenziato.<br>
Solo trattengo innumerevole il fiato<br>
delle rose e il labirinto in cui si perde<br>
la mente che stupita le avvicina<br>
e dentro annega, ancor prima<br>
di sentirne il profumo, stordita<br>
dalla bellezza primordiale della forma.
</p>

<p>
*
</p>

<p>
La calma del cimitero insegna<br>
la presenza tranquilla della morte,<br>
il silenzio della polvere,<br>
la persistenza malinconica della memoria.<br>
Troncata l’erba della parola dalla falce muta,<br>
rimane il flusso della visione<br>
che scorre in un’assenza di mondo.<br>
Il vuoto e la lontananza bagnano<br>
la candela del cuore, che ultimo<br>
cerca ostinato un sentiero<br>
nella tenebra e piange,<br>
lamentosamente piange il suo male<br>
di essere stato,<br>
trafitto dalla distanza incolmabile del dio<br>
e dal nonsenso disumano del peccato.
</p>

<p>
In rapida sequenza rondini esaltate<br>
si staccano una ad una dai più alti fili,<br>
trovano la forza per lasciare<br>
la valle delle forme e si slanciano<br>
nella sfera che le contiene in una nube<br>
insensata di luce bianca, mentre<br>
in un lampo di buio si disperde,<br>
in chiuso volo,<br>
in polvere rarefatta,<br>
anonima di preghiera,<br>
la trama vivente del tempo.<br>
[claudio-borghi-2009-a]
</p>

<p>
claudio borghi 2009.
</p>


<hr>

<h5>Ubaldo de Robertis</h5>

<p>
Poesie inedite di Ubaldo de Robertis
</p>

<p>
Lo spartiacque [tra autentico e inautentico]
</p>

<p>
Un’intera notte<br>
[o un suo minuto frammento]<br>
a fare i conti con l’inconscio<br>
a frugare nella penombra di labirinti<br>
a rincorrere seduzioni di fughe<br>
i più rinnegati desideri<br>
imprevedibili trame rimandi<br>
la forma di un rondò di Mozart<br>
il quartetto K.173<br>
o all’angolo estremo<br>
il Violin and String di Morton Feldman<br>
note rare lunghe ripetute<br>
intercalate da silenzi<br>
ti catapultano<br>
al di fuori dei molti tempi<br>
staccati da ogni contiguità<br>
in questa cornice di non realtà<br>
tenti di riappropriarti del tuo mondo<br>
come quel frammento di visione<br>
che stai cercando disperatamente<br>
silenziosamente<br>
di ricordare
</p>

<p>
Qualunque sia …
</p>

<p>
Qualunque sia lo spazio<br>
che la fiaccola rischiara<br>
il pallore schiude la strada alle ombre<br>
ed ecco che e gli alberi in fiore<br>
gli astri dal corpo sottile<br>
restano inosservati come donne che s’aggirano<br>
sulla scia di un suono segreto<br>
dentro il guscio rotante dell’oscurità<br>
In realtà ti camminano accanto<br>
ma tu non te ne avvedi<br>
non possiedi la luce<br>
[ interiore ]<br>
che intende e traduce il mondo<br>
a nemmeno riesci a rendere vividi<br>
i ricordi<br>
il nesso che unisce un nome ad una cosa<br>
la traccia di un suono un’immagine un fatto<br>
e nemmeno riesci a muovere le labbra<br>
recitare un brano<br>
di Poesia<br>
La filosofia di Wittgenstein<br>
dovrebbe mostrarti che il pensiero<br>
è il ritratto logico dei fatti<br>
e la totalità dei pensieri veri<br>
è una raffigurazione del mondo<br>
non le parole ma la vita esprime il significato<br>
o il valore degli atti atomici<br>
lo stato di cose gli atti che foggiano<br>
il mondo le cose che accadono e si manifestano<br>
qui sulla terra verde e nell’azzurro dei cieli<br>
e tu ancora ti chiedi vivendo<br>
Cos’è il linguaggio? Cos’è il mondo?
</p>

<p>
Frammenti di… Eden
</p>

<p>
[…]<br>
Erano lì fin dall’inizio<br>
bastava cercarli…<br>
fra il brulicare di essenze che la spiaggia solitaria emana<br>
in ogni istante<br>
profumi primitivi inesauribili<br>
se il ricordo tocca limiti estremi<br>
troppo belli si snodano colori stupori<br>
essenze vere<br>
attimi vissuti<br>
dove nessun altro poteva respirare<br>
soltanto i mendicanti o i folli<br>
esultanti nel sentirsi obbligati alle imprese rischiose<br>
morire o rinascere<br>
niente di più eccitante<br>
che trascinare al di qua della distanza [tempo e spazio]<br>
il tuo corpo odoroso<br>
per gettarsi di nuovo a capofitto<br>
il corpo intero<br>
la stessa bramosia<br>
nell’autorizzare gli istinti a consumarsi<br>
il bisogno improvviso di gridare…al mondo..<br>
la stessa vulnerabilità di allora<br>
la fanatica radiosa stupidità<br>
degli innamorati…<br>
[Ubaldo De Robertis CECI N'EST PAS UNE PIPE.-1_resized]
</p>

<p>
Ubaldo De Robertis CECI N’EST PAS UNE PIPE.-
</p>

<p>
Nella dimensione di Jung
</p>

<p>
Il rampollo del caos scorre in cerchio.<br>
Una fanciulla si sporge in piedi sulla fontana.<br>
Le lancette girano in circolo.<br>
Nessuno si occupa più dell’orologio da almeno sette decenni.<br>
Sulla torre si specchiano immagini suoni remoti<br>
echi che tornano del lungo roteare<br>
[si riflettono forse in un gioco di specchi].<br>
Nessuno conosce la vera posizione.<br>
Altalenante.<br>
In funzione dell’apparente rotazione degli astri<br>
intorno alla sfera rosso fuoco<br>
talvolta troppo vicina<br>
talvolta troppo distante.
</p>

<p>
Al morire della luce<br>
la fanciulla sconosciuta spiega lo scialle di seta<br>
nel luogo di cui nessuno ha voce per chiedersi:<br>
dov’è?<br>
[come risulterà chiaramente in seguito]
</p>

<p>
Da strani fiori a sette petali salgono essenze.<br>
Presentimenti.<br>
Congetture si fanno sul sognatore<br>
nel dire che si è trattato di allucinazioni:<br>
La torre<br>
[dislocazione verticale- verso l’alto la seduzione degli astri].<br>
L’orologio.<br>
Gli specchi<br>
[sul lato contrapposto al riflettente giace il sottile strato d’argento].<br>
Il bel giardino dai fiori a sette petali.<br>
Il corpo condiscendente di quella fanciulla.<br>
Lo châle volteggiante al minimo estro di vento.
</p>

<p>
XXI Agosto
</p>

<p>
Figure minacciose tutt’intorno<br>
le scruta con gli occhi di un altro<br>
il solo rimedio che può evitargli l’angustia<br>
Hieronymus Bosch in persona gli sta inviando<br>
le creature blu che formano il seguito di Satana<br>
colore della finzione dell’inganno<br>
non Il Giardino delle delizie<br>
l’opera più ambiziosa<br>
olio che ancora padroneggia la tavola<br>
ed egli non è un santo che i demoni non distolgono<br>
dalla propria meditazione<br>
e nemmeno può passare all’adorazione del metafisico<br>
all’occhio che ripercorre di sbieco<br>
come in una storta alchemica<br>
i paesaggi cosmici del passato<br>
certo rimpiange il rosso luminoso vivo<br>
il colore dell’amore giovane<br>
aveva allora diciassette – diciotto anni<br>
seguiva un corso di chimico- fisica<br>
[o forse era poesia irrazionale? ]<br>
il caso ha voluto che ne ritrovasse gli schemi<br>
proprio il giorno del suo settantaquattresimo compleanno<br>
ecco perché bevendo un calice dopo l’altro<br>
ha cominciato ad aprirsi felicemente<br>
con un sorriso del tutto particolare<br>
sprofondava demente nel letargo del sonno<br>
credendo di essere fortunatamente un vero scienziato<br>
[o un vero poeta…]
</p>

<p>
L’Anfora
</p>

<p>
Neve in alto<br>
pura<br>
la terra natia<br>
la gola scura<br>
del fiume in basso<br>
la foschia<br>
continua a salire<br>
il sentiero non è più tanto ripido<br>
come prima<br>
l’eco di cose lontane si separa sparge<br>
dissolvenze incrociate<br>
immagini destinate a scomparire<br>
Lui… non le stacca gli occhi di dosso<br>
– Com’è cupo il tuo silenzio – le dice chiamandola con molti nomi<br>
“È rotta, – ripete Lei- ahimé! È rotta! L’anfora più bella!<br>
Ne sono sparsi i frammenti qua intorno!”<br>
Giorno<br>
inoltrato<br>
il limite dell’orrido<br>
di lato<br>
più in su … l’altura da oltrepassare<br>
più agevole scavare un pertugio<br>
nel ghiaccio<br>
scortati dal richiamo di una cosa calda<br>
desiderio che pervade l’ambito dei sensi<br>
e quello della ragione<br>
senza aderire<br>
a nessuno dei due<br>
calore che non si può attingere neppure in prestito<br>
dall’ambiente<br>
dal niente che li circonda<br>
Lui vuole scavare<br>
andare all’indietro<br>
Lei… andare oltre…<br>
Impossibile sanare la frattura<br>
a partire da quel fondo diviso<br>
dal corso d’acqua<br>
e da quella cima dove più cruda è la realtà<br>
nemmeno scalfita dalle parole dell’uomo<br>
di per sé vaghe e vuote<br>
alla donna continuano a cadere di mano<br>
i frammenti raggelati<br>
“È rotta, ahimé! È rotta!<br>
L’anfora più bella!
</p>

<p>
Quanto tempo è trascorso?
</p>

<p>
Quanto tempo è trascorso?
</p>

<p>
Indurisce il verso<br>
sul foglio.<br>
I basalti si consolidano<br>
in superficie.<br>
Non so dove stiamo andando –<br>
si domandano in uscita dalle viscere<br>
del vulcano. –<br>
I bordi dei fuochi carbonizzano parole,<br>
interrogazioni.<br>
Riluce la notte, breve<br>
più di chiunque altra<br>
fuoriuscita volgare:<br>
ceneri<br>
lapilli<br>
vapori<br>
eruzioni dell’anima inondata<br>
contrasti<br>
collisioni<br>
colori
</p>

<p>
Vivido lo strigile a raschiare<br>
la pelle ferita, sul profondo.<br>
Il corpo esanime<br>
corrotto<br>
avvizzito.
</p>

<p>
Così abissale era? E così rattristante?<br>
La poesia?
</p>

<p>
Poesie di Ubaldo de Robertis
</p>

<p>
Immagini di un Universo
</p>

<p>
Immagini di un Universo<br>
inaccessibile<br>
pur se ogni oggetto è lì per riferire<br>
che esiste<br>
obiettivamente<br>
come esistono corpi celesti astri<br>
paesaggi sonori<br>
anche se non li perlustriamo<br>
uno ad uno<br>
anche se non li osserviamo<br>
direttamente<br>
per la fitta coltre della separazione
</p>

<p>
è il cartesiano ego<br>
principio intrascendibile<br>
che lo costituisce<br>
la coscienza e i suoi modi di cogliere particolari<br>
particelle minime vaganti spiragli acustici cromatici<br>
inaggirabili nello spazio là fuori<br>
[quale fuori?]<br>
come se non fossero frammenti<br>
di sangue e carne<br>
ma apparenze<br>
astrazioni che toccano<br>
oscuri timbri<br>
tasti segreti<br>
sentimenti risonanti<br>
ora che nessuno ha più l’ardimento<br>
di difenderli<br>
di evocare<br>
azzurre lontananze
</p>

<p>
All’improvviso<br>
il violento sollevarsi di echi<br>
estemporanee sferze di suoni remotissimi<br>
folate di vento armonie sonorità pioniere<br>
un maelström di echeggi e noi<br>
uditori esterrefatti<br>
osservatori<br>
increduli vibranti<br>
qui sulla Terra in superficie<br>
torniamo<br>
ad incontrare noi stessi<br>
riverberati in quello spazio<br>
da cui ci eravamo indolentemente<br>
esclusi
</p>

<p>
Ecco dinanzi ad occhi<br>
stupefatti<br>
si spalanca nuovamente<br>
l’inesplorato.<br>
Kósmos (κόσμος) “ordine”
</p>

<p>
Sulla scia di oggetti sfuggiti dal tunnel quantistico<br>
mai stati in contatto [ fortuito ]<br>
con il cono di luce<br>
incapace di comprenderli<br>
fra ombre continuamente dirette verso un altrove<br>
ai margini di stati di vuoto<br>
che si negano al riempimento<br>
in regioni dello spazio-tempo oltre le quali cessa<br>
ogni possibile osservazione<br>
la piccola grande visione della musica<br>
con le sue partiture cosmiche<br>
dissonanti variazioni<br>
nella loro successione<br>
che si scostano poco a poco dal tema dominante<br>
fin quasi a stravolgerne l’assetto<br>
sa parlare da sé<br>
al più appariscente astro dell’universo<br>
e all’atomo più piccolo e lieve<br>
fa apparire come fosse ordinato<br>
l’insieme di mondi nello spazio sparsi<br>
soggetti ad evolversi a modificarsi<br>
fa apparire come fosse organizzato<br>
il moto di particelle elementari<br>
ognuna con il suo singolare modo di vibrare<br>
Sull’orizzonte degli eventi<br>
così distante dal linguaggio che lo rivela<br>
l’infinita mente grande [ e lontano ]<br>
e l’infinita-mente piccolo [ e recondito ]<br>
varcano l’universo mentale<br>
irrompono come un respiro [o un soffio]<br>
sulla sfera della coscienza<br>
presenziano al nostro inquieto movimento<br>
e con esso fino allo stremo<br>
al nostro continuo mutamento.
</p>

<p>
Prima che…(Il demone dell’Assenza)
</p>

<p>
Rahko dipinga di nero la Luna<br>
prima che<br>
venga a mancare quel desiderio familiare<br>
goduto poi perduto
</p>

<p>
Il demone dell’Assenza<br>
immagine senza ombra<br>
ti farà rincorrere qualcosa<br>
che altrimenti si dissolverebbe<br>
continuerà ad illuderti<br>
di riavere ciò<br>
che ti era appartenuto<br>
A quest’ultima attesa si appiglia<br>
il pensiero rammemorante<br>
che si capovolga in pieno<br>
questo vuoto<br>
l’assenza in presenza<br>
sino a pervadere<br>
il Tutto<br>
Intanto Piru continuerà<br>
a fare impazzire le fanciulle<br>
che si ubriacheranno<br>
e si esibiranno in atti osceni<br>
che tutti potranno guardare e sentire<br>
affinché anche le vedove torneranno a sposarsi<br>
In fondo l’angoscia ha il suono<br>
/o il non suono/ della mancanza<br>
un vuoto che non vuole<br>
essere colmato.
</p>

<p>
<ul>
<li>le parti in corsivo sono tratte (liberamente) da: Gli dei di Hame e di Carelia di Mikael Agricola</li>
</ul>
[Ubaldo De Robertis legge] .
</p>

<p>
L’Anfora
</p>

<p>
Neve in alto<br>
pura<br>
la terra natia<br>
la gola scura<br>
del fiume in basso<br>
la foschia<br>
continua a salire<br>
il sentiero non è più tanto ripido<br>
come prima<br>
l’eco di cose lontane si separa sparge<br>
dissolvenze incrociate<br>
immagini destinate a scomparire<br>
Lui… non le stacca gli occhi di dosso<br>
– Com’è cupo il tuo silenzio- le dice chiamandola con molti nomi<br>
“È rotta, – ripete Lei- ahimé! È rotta! L’anfora più bella!<br>
Ne sono sparsi i frammenti qua intorno!”<br>
Giorno<br>
inoltrato<br>
il limite dell’orrido<br>
di lato<br>
più in su … l’altura da oltrepassare<br>
più agevole scavare un pertugio<br>
nel ghiaccio<br>
scortati dal richiamo di una cosa calda<br>
desiderio che pervade l’ambito dei sensi<br>
e quello della ragione<br>
senza aderire<br>
a nessuno dei due<br>
calore che non si può attingere neppure in prestito<br>
dall’ambiente<br>
dal niente che li circonda<br>
Lui vuole scavare<br>
andare all’indietro<br>
Lei… andare oltre…<br>
Impossibile sanare la frattura<br>
a partire da quel fondo diviso<br>
dal corso d’acqua<br>
e da quella cima dove più cruda è la realtà<br>
nemmeno scalfita dalle parole dell’uomo<br>
di per sé vaghe e vuote<br>
alla donna continuano a cadere di mano<br>
i frammenti raggelati<br>
“È rotta, ahimé! È rotta!<br>
L’anfora più bella!
</p>

<p>
I fantasmi della mente
</p>

<p>
Bellezza<br>
origine e ultimità del cosmo<br>
in occhi verdi<br>
sognanti<br>
il nastro della felicità<br>
tra i capelli<br>
nessuna asperità<br>
nessun affanno interiore<br>
volgere via lo sguardo<br>
chiamarlo altrove<br>
lei non vivrebbe di là dalla cornice<br>
lungo dirupi<br>
sentieri non tracciati<br>
in cerca del rimosso<br>
l’impensato<br>
il mancante<br>
le cose che si lasciano intuire<br>
quelle invisibili<br>
segrete<br>
A volte<br>
si riesce a vedere prati fioriti ovunque<br>
svelare il turbamento<br>
le cose che non si fanno riconoscere<br>
e che non ti riconoscono<br>
Altre volte<br>
la realtà si avvicina<br>
si rivela troppo in fretta<br>
il talento la amplifica<br>
così il pensare fuori dagli schemi<br>
le idee oltre misura estranee<br>
alla tradizione<br>
esuberanti<br>
inusuali<br>
fermenti eccessivi<br>
fulminei<br>
i fantasmi della mente tendono<br>
un’ imboscata<br>
Dici di stare in guardia?<br>
Da cosa?<br>
Dall’euforia? dall’assillo?<br>
La depressione La mania?<br>
Le allucinazioni Le ossessioni?<br>
La fobia?<br>
Le torbide passioni ? L’isteria?<br>
L’ansia di draghi rossi e salamandre<br>
che gettano fuoco su di te<br>
A volte<br>
capita di udire<br>
da lontano<br>
una musica che copre l’ inquietudine<br>
qualcuno ha l’impressione<br>
che siano gli stessi soggetti<br>
a seminare paure e a comporre musica<br>
E’ successo a Robert Schumann<br>
rinchiuso in un istituto mentale<br>
di Bonn<br>
le partiture deliziose<br>
le note che ci ha affidato<br>
e le paure<br>
dell’acqua<br>
degli spazi aperti<br>
delle altitudini<br>
paura di essere<br>
avvelenato<br>
diventare un altro<br>
e avvertiva il suono<br>
continuo<br>
“di lontani ottoni<br>
che diventava coro di angeli<br>
che cantavano una melodia<br>
che lui inutilmente<br>
cercava<br>
di trascrivere”<br>
E non aveva ricevuto<br>
il bacio<br>
da Anne Sexton<br>
i nervi sono accesi e<br>
il compositore è entrato nel fuoco<br>
dove fa il nido la salamandra<br>
a corto di veleno<br>
e il pieno il drago rosso<br>
improvvido custode del vello<br>
d’oro.<br>
La tua idea fissa è<br>
che quelle pennellate<br>
evidenti<br>
fioriture nel dipinto<br>
e quel volto sublime<br>
ti volteggino intorno<br>
offrendoti le più sorprendenti<br>
rivelazioni<br>
e tutto con una musica<br>
idilliaca<br>
di un pianoforte<br>
/che per la gente normale<br>
può tacere tutta la vita/<br>
magari quella musica è<br>
un Improvviso in do maggiore di Schumann<br>
La fanciulla con il nastro turchese<br>
tra i capelli<br>
sorride<br>
Theodor Franz Eduard Kaluza
</p>

<p>
Dimensione spaziale<br>
aggiuntiva<br>
invisibile<br>
arrotolata su se stessa<br>
grani minimi di spazio<br>
di tempo<br>
di luce<br>
a costituire il mondo<br>
lumi in un cantuccio<br>
organo e vecchi dischi<br>
odore risvegliato di cere<br>
in quest’ombra<br>
aggrovigliate ripercussioni<br>
risuonano sui vetri delle finestre<br>
riecheggia in pieno sole<br>
il rammarico d’essere vecchio<br>
per dilettare l’ orecchio<br>
smorto l’organista<br>
fuori di sé<br>
senza il mantello scuro da concerto<br>
sullo scranno scarlatto<br>
braccia prese da un moto irrequieto<br>
ma è musica già registrata<br>
non può dal vivo conseguire<br>
le dimensioni nascoste<br>
del cosmo<br>
dell’esistere<br>
predire il futuro<br>
ora che il destino più non esiste<br>
come un lampo improvviso<br>
cade sui tasti del suo strumento<br>
seguito dal tuffo dei portoni<br>
serrati con brutalità<br>
tutto si placa all’interno<br>
ristagna l’esile fumo di incenso<br>
che l’organista soleva separare<br>
con le proprie mani
</p>


<hr>

<h5>Edith Dzieduszycka</h5>

<p>
da “Come se niente fosse” (Fermenti, 2016)
</p>

<p>
Arduo decidere<br>
un punto di partenza<br>
scegliere un evento<br>
piuttosto che un altro<br>
Arbitrario per forza<br>
non può che essere<br>
in seno alla massa<br>
da cui attingere<br>
A ritrosa nel tempo<br>
certo si può andare<br>
ma da dove scattare<br>
soprattutto da quando?<br>
Quale evento starà<br>
nella storia colpito?<br>
Quale scomparirà<br>
presto dimenticato?
</p>

<p>
***
</p>

<p>
Ultima mezzanotte<br>
ben presto scivolata<br>
nelle luci nei botti<br>
della ragione il sonno<br>
Neonato un anno<br>
un altro<br>
ma soltanto più tronfio<br>
chi sa cosa si crede?<br>
Uguale ai precedenti<br>
invece con la pretesa<br>
di essere diverso<br>
di essere speciale<br>
d’aver saltato il fosso<br>
compiuto un grande passo<br>
aprendo così la via<br>
verso un’era nuova.
</p>

<p>
Capodanno 1999-2000
</p>

<p>
***
</p>

<p>
A volte ritornano<br>
certi sassi<br>
che si credono massi<br>
per combattere monti<br>
Li speravi spariti<br>
finalmente sepolti<br>
da muffa polvere<br>
Invece riemergono<br>
indistruttibili<br>
incalliti narcisi<br>
vestigi d’altri tempi<br>
Fingendo di riempire<br>
una missione sacra<br>
salvare la nazione<br>
abbracciare la storia<br>
nelle torbide acque<br>
dell’incredulo stagno<br>
testardi si rituffano<br>
spargendo i loro miasmi.
</p>

<p>
***
</p>

<p>
Il rombo cupo<br>
lassù<br>
d’un elicottero<br>
attento a controllare<br>
registrare seguire<br>
le mosse concitate<br>
delle folle oscillanti<br>
laggiù<br>
nelle strade serpenti<br>
le piazze brulicanti<br>
di bandiere brandite<br>
e nani accalcati<br>
dal rabbioso vociare<br>
dallo sguardo cattivo<br>
e pronti intorno a loro<br>
idranti cordoni fumo<br>
braccio pure alzato<br>
a salutare un’alba<br>
imprevedibile.
</p>

<p>
edith dzieduszycka 1
</p>

<p>
***
</p>

<p>
La folla<br>
fa paura<br>
massa compatta<br>
bestia imprevedibile<br>
Si snoda<br>
oscilla<br>
s’inalbera<br>
serpeggia<br>
Banco<br>
branco<br>
gregge<br>
stormo<br>
Urla<br>
canta<br>
osanna<br>
minaccia<br>
Segue la storia<br>
a volte la precede<br>
fa paura<br>
la folla.
</p>

<p>
***
</p>

<p>
Da lontane contrade<br>
con cadenza incalzante<br>
ritmo frenetico<br>
come dentro le trappole<br>
sponde della vita<br>
sgorgano<br>
senza freno<br>
sulle infide rotte delle onde<br>
e speranzosi s’avviano<br>
verso lidi che ospitali sperano<br>
invece affondano<br>
disperati gli avanzi<br>
delle nostre disfatte.
</p>

<p>
***
</p>

<p>
Corta la coperta<br>
e rapaci le mani<br>
sporca la coscienza<br>
di chi forse ce l’ha<br>
rigide le posizioni<br>
schizzate le pedine<br>
incrociati i veti<br>
vuote le tasche<br>
alta la tensione<br>
vibrante la protesta<br>
strapiene le palle<br>
vicino il baratro<br>
esplosiva la situazione<br>
accorati gli appelli<br>
inestricabili i nodi<br>
lontana la soluzione…
</p>

<p>
***
</p>

<p>
Confini e frontiere<br>
appoggiati sul vuoto<br>
invisibili sbarre<br>
di odio scintillanti<br>
scudi trasparenti<br>
indecenti cancelli<br>
qui<br>
lontano<br>
altrove<br>
ma domani chi sa?<br>
Senza gioia<br>
stridente<br>
vi attraversa<br>
qualche grido d’uccello<br>
uno sciame dorato<br>
l’implacabile marcia delle termiti<br>
che voraci rosicchiano<br>
gli oscuri passaporti<br>
di rancori antichi.
</p>

<p>
***
</p>

<p>
Tra mezzaluna e croce<br>
irti su fondo stelle<br>
come dentro un frutto<br>
succoso dolce amaro<br>
s’è infiltrato un verme<br>
che sottile<br>
dell’uomo<br>
rosicchia la ragione<br>
scavando gallerie<br>
la sua scia sbavando<br>
in fondo a labirinti<br>
ingombri di macerie<br>
facendoli scontrare<br>
minacciosi straziati<br>
nell’amaro sapore<br>
delle loro sconfitte.
</p>

<p>
***
</p>

<p>
Semi multiformi<br>
intolleranti germi<br>
detentrici convinte<br>
d’assolute verità<br>
si pretende<br>
ognuna<br>
quella giusta e buona<br>
perfino l’unica<br>
mentre in verità<br>
i fossati che scava<br>
e le barriere eleva<br>
ammucchiando tabù<br>
divieti dogmi leggi<br>
dividono gli uomini<br>
accaniti a cercare<br>
nelle pieghe tortuose<br>
di opposte coscienze<br>
virtuosi pretesti<br>
per dilaniarsi.
</p>

<p>
***<br>
Filosofia Hamburger Banhof, Berlino, Città trasparenti 2
</p>

<p>
Hamburger Banhof, Berlino, Città trasparenti
</p>

<p>
Parole impotenti<br>
orrore indignazione<br>
meccanica verbale<br>
formule consumate<br>
esauste abusate<br>
aggrappate<br>
pietose<br>
bende derisorie<br>
ad oscure regie<br>
Flussi dilaganti<br>
immagini offerte<br>
video incessanti<br>
disponibili sempre<br>
per l’occhio universale<br>
gaudente avido<br>
spettatore mai sazio.
</p>

<p>
***
</p>

<p>
Le nubi s’interrogano<br>
quando le caccia il vento<br>
sopra muri eretti<br>
al di là le frontiere<br>
Muti sono gli dei<br>
né sfiora i carnai<br>
il loro soffio assente<br>
Ai diversi orizzonti<br>
si alza e mescola<br>
all’urto di tal silenzio<br>
il clamore del mondo<br>
e le voci disperse<br>
a poco a poco spente<br>
si sciolgono sconfitte<br>
nello stupore muto<br>
che copre il fragore.<br>
***
</p>

<p>
Persona<br>
essere cosciente<br>
o povera cosa scucita<br>
legata solamente<br>
da qualche tubo<br>
fragile filo<br>
a parvenza di vita<br>
Oscena indecenza d’un corpo<br>
mostro di fiera<br>
esibita conchiglia<br>
nella sua impotenza<br>
di leggi legacci ostaggio<br>
dietro ambigue sbarre<br>
implacabile amalgama<br>
scienza in marcia<br>
immutabili credo<br>
Involucro ingozzato<br>
dentro di se ancora<br>
conserva una scintilla?<br>
O soltanto rimane<br>
materia senza anima?<br>
E per quell’anima fuggita<br>
per sue sorelle perse<br>
che vagano sfumate<br>
tra due mondi grigi<br>
esiste da qualche parte<br>
un luogo sala d’attesa loft di periferia<br>
dove pazienti silenziose<br>
viaggio interrotto<br>
ritardato rifiutato<br>
possono aspettare<br>
forse pretendere<br>
la liberazione<br>
delle loro carcasse<br>
sequestrate?
</p>

<p>
***
</p>

<p>
Dall’uomo all’uomo<br>
nell’andare del tempo<br>
che si ripete e si rincorre<br>
cadono<br>
rosse<br>
irrefrenabili<br>
le gocce lenti della sua ferocia<br>
Nelle carni alternativamente<br>
scavano solchi profondi<br>
ove deporre<br>
cieco<br>
inesauribile<br>
il seme velenoso<br>
dal quale docili<br>
germineranno cloni.
</p>

<p>
***
</p>

<p>
Un tiranno<br>
se ne va<br>
un altro seguirà<br>
Già<br>
se ne ode<br>
il primo vagito<br>
il digrignare<br>
già<br>
l’urto delle mascelle<br>
gli urli<br>
gli strepiti<br>
delle folle stregate.<br>
***<br>
Vetrina mediatica<br>
pornografica<br>
stravaccata<br>
web furia psicopatica<br>
paranò sincopata<br>
pubblico su canapé<br>
mefitiche zaffate<br>
volute avvelenate<br>
sesso e sigari<br>
burka e bikini<br>
petrolio e preghiere<br>
sangue e dollari<br>
voluttà e incenso<br>
verso divinità<br>
sorde cieche<br>
tirate per la manica<br>
ma piuttosto distratte.<br>
Edith Dzieduszycka immagine
</p>

<p>
Edith Dzieduszycka immagine
</p>

<p>
***
</p>

<p>
Terra<br>
te ne freghi<br>
di chi ti sta in groppa<br>
ché se te n’importasse<br>
un segno d’interesse<br>
a volte lo daresti<br>
Semplicemente<br>
indifferente<br>
a tutto quanto sei<br>
patetiche formiche<br>
per te altro non siamo<br>
Ti agiti e tremi<br>
erutti e dilaghi<br>
ci scuoti affoghi bruci<br>
unica reazione<br>
alla nostra impotente<br>
immensa presunzione.
</p>

<p>
***
</p>

<p>
Imposture verbali<br>
oggi non si dichiarano<br>
le guerre d’una volta<br>
si lanciano petardi<br>
razzi di Capodanno<br>
non si mandano missili<br>
Orecchie più non sentono<br>
spari crolli né grida<br>
s’alternano denti<br>
stretti ad occhi spenti<br>
per meglio mascherare<br>
occhio per dente<br>
Si organizzano<br>
civili conferenze<br>
con tripudio di tregue<br>
solenni ammonimenti<br>
cortesi intimazioni<br>
condite di sanzioni<br>
Non importa il sangue<br>
conta la faccia<br>
quella<br>
quella soltanto<br>
anche se sporca<br>
non si può perdere.
</p>

<p>
***
</p>

<p>
Dalla putrida pancia<br>
dell’umanità<br>
in raffiche oscene<br>
a getto continuo<br>
nauseanti<br>
esplodono<br>
rumorose flatulenze<br>
granate missili<br>
bombe obici<br>
gas e razzi.
</p>

<p>
***
</p>

<p>
Gli alberi tremavano<br>
sotto l’ira del vento<br>
gli alberi nel parco<br>
d’essere condannati<br>
già lo sapevano<br>
E aspettavano<br>
dritti contro il cielo<br>
le seghe e le ruspe<br>
e le mani<br>
che avrebbero troncato<br>
i colli ruvidi<br>
tagliato i capelli<br>
fatto colare il sangue<br>
linfa in terra cresciuta<br>
lungo l’arco sapiente delle stagioni<br>
Unendo il loro canto<br>
ultimo canto<br>
al grido di rivolta<br>
salito in mezzo a loro<br>
gli alberi tremavano.
</p>

<p>
***
</p>

<p>
Se oltre le parole<br>
vanno<br>
le cose<br>
che succedono<br>
soltanto possono<br>
silenzio<br>
e stupore<br>
esprimere l’angoscia<br>
che ci assale<br>
di fronte all’indicibile.
</p>

<p>
***
</p>

<p>
Sull’orizzonte oscuro<br>
dolente<br>
scivola<br>
l’anima delle pietre<br>
assassinate<br>
La raccoglie<br>
e conserva<br>
un’ombra senza testa<br>
che le amava.
</p>

<p>
***
</p>

<p>
Posseggono<br>
ancora<br>
qualcosa di umano<br>
a parte le sembianze<br>
quattro fra braccia e gambe<br>
tronco una testa<br>
oppure giungono<br>
da un altro pianeta<br>
da profondità buie<br>
tetre insondabili<br>
ove di notte tornano<br>
per dormire ormai sazi<br>
in bare di cristallo<br>
fino al giorno dopo?
</p>

<p>
***
</p>

<p>
Dovevano sbocciare<br>
fiori di libertà<br>
non acqua li ha nutriti<br>
solo sangue sommerse<br>
E di nuovo nel cielo<br>
azzurro<br>
indifferente<br>
sfrecciano rondini<br>
come se niente fosse.
</p>

<p>
Donato Di Stasi
</p>


<hr>

<h5>Eduardas Mieželaitis</h5>

<p>
L’oceano
</p>

<p>
Oceano!..<br>
Vecchio come il nostro mondo è l’oceano,<br>
anche i poemi che gli hanno dedicato sono vecchi,<br>
eppure è sempre in movimento,<br>
in perpetuo movimento,<br>
e io mi sento come un’isola fusa nel suo stampo.<br>
Lo ammetto, ci ripetiamo, siamo banali,<br>
forse dopo tutto siamo infantili,<br>
ma perché non paragonare la vita umana al mare?<br>
Se le nazioni e la gente sono paragonate a isole,<br>
perché allora non essere avvicinate al mare?<br>
I poeti ci hanno giurato: “La vita è un oceano senza fine”,<br>
ma bagnata nelle pozzanghere delle proprie lacrime.<br>
Perciò noi sveliamo l’ingannevole idea<br>
di navigare soli attraverso l’oceano<br>
dimenticando le nostre paure…
</p>

<p>
Che incantevole elemento!<br>
Osservando il suo moto che lascia senza fiato,<br>
perfino affrontando i suoi venti vuoi restare,<br>
perché il sapore del suo sale ti affascina,<br>
e l’inno delle sue onde continui a sentire<br>
come in una conchiglia…
</p>

<p>
Rigirati, oceano!<br>
Tu ancora non hai provato tale libertà e sollievo…<br>
Anche se alcune navi giacciono immobili nei tuoi fondali,<br>
più nuovi vascelli – tuo orgoglio – accolgono la brezza…<br>
Rigirati, o marosi di popolo!<br>
Rigirati, umanità oceano!
</p>

<p>
Cosa io sono non lo so:<br>
una piccola barca o un’isola, cioè qualcosa di solido,<br>
non importa, o vita diletta, non risparmiare il mio cuore,<br>
percuotilo come roccia con le tue onde senza sosta…
</p>

<p>
Io ammiro l’elevata umanità oceano,<br>
io mi rallegro dei suoi flutti che lambiscono i continenti.<br>
Che qualche snob tratti pure con scherno questa nozione,<br>
ma per me la vita – l’umanità – e l’agitato oceano<br>
è un’immagine che non invecchia mai,<br>
essa offusca molte altre<br>
tutte apparentemente nuove e audaci…<br>
Rigirati, o mare pieno di vita!<br>
Rigirati, o marosi di popolo!
</p>

<p>
Guarda, con mani di poetica devozione<br>
noi terremo la madre Terra in movimento,<br>
in perenne movimento…
</p>

<p>
Eduardas Mieželaitis cover
</p>

<p>
Le cascate del Niagara, ovvero a passeggio con Walt Whitman
</p>

<p>
1.<br>
Stretta, come le parole nei sonetti, nella sua cornice di rive,<br>
obbedendo ai canoni, scorre l’epica acqua del fiume,<br>
come gli eventi in perenni poemi, come l’albero<br>
della canoa che portava Hiawatha,<br>
e come il fumo grigio del tabacco contorto dal vento,<br>
che si levava nella quiete del meriggio dal suo calumet;<br>
lenta come un tempo la Santa Maria di Colombo<br>
veleggiava adagio, nella brezza medioevale.<br>
Ed ecco, a un tratto, l’orlo del precipizio…Come un esercito<br>
spinto in flussi umani a una guerra fratricida,<br>
precipita a piombo nell’abisso e con fragore<br>
rombano le trombe marziali.
</p>

<p>
2.<br>
Ma ora al diavolo l’armonia,<br>
al diavolo i canoni –<br>
nessuna penna potrebbe frenare il ritmo dell’acqua.<br>
Al diavolo i versi,<br>
qui non servono a nessuno,<br>
perché nel chiasso e nel tumulto del torrente<br>
non li sentirebbe neanche il più sensibile orecchio.<br>
Qui i versi devono essere assordanti come il tuono<br>
o, almeno, come salve di cannoni,<br>
perché qui legioni di acqua sfrenata sono in guerra.<br>
Al diavolo anche la logica,<br>
poiché qui prevale l’illogico<br>
e nulla è rimasto delle regole geometriche.
</p>

<p>
Qui la forza prende il sopravvento.<br>
La brutalità esce furiosa in superficie,<br>
calpestando i deboli coi suoi piedi.<br>
Qui domina una selvaggia massa irrompente,<br>
qui di acqua infuria una guerra civile.
</p>

<p>
Qui le razze acquatiche<br>
nera e bianca, rossa e gialla si mescolano,<br>
e la democrazia della Natura trionfa.<br>
Acqua e parole<br>
sono bianchi e neri, rossi e gialli democratici<br>
che infrangono l’intera struttura dei vecchi canoni,<br>
infrangono le eterne e armoniose dittature,<br>
creando un caos monumentale.
</p>

<p>
Qui non udrai mai il flauto del pastore.<br>
Qui i tamburi rombano e le trombe di ottone erompono.<br>
Ma sopra tutto questo inferno pende nell’aria<br>
la colorita armonia del cielo –<br>
l’arcobaleno<br>
che incorona l’argentea testa di Walt Whitman,<br>
il re del caos, il filosofo e il satiro,<br>
mentre dalla sua nivea barba come briciole di pane<br>
si versano sonore parole:<br>
“And mind a word of the modern –<br>
the word En Masse.”
</p>

<p>
Io dico a Walt Whitman:<br>
una sola parola, come individuo, non ha senso,<br>
perché non può mai vincere in nessuna battaglia.<br>
Oggi vincitrici saranno le parole en masse –<br>
eserciti di parole, brigate e legioni di parole,<br>
movimenti di parole, rivoluzioni e rivolte,<br>
e nascerà una nuova società di parole, parole – democratici,<br>
un nuovo sistema democraticamente organizzato.
</p>

<p>
Questa cascata di parole<br>
non può più essere stretta<br>
nei confini dei giambi, dei dattili e così via,<br>
perché ci sono troppe parole – intere masse di parole,<br>
e per controllarle altre leggi e sistemi sono richiesti.<br>
I loro versi originano dalle piene del fiume,<br>
dalle raffiche di vento, dal sordo frastuono dei torni<br>
e dallo schianto dei tuoni.<br>
Il loro ritmo è l’asimmetria,<br>
la pulsazione del disordine<br>
che dominano in Natura.<br>
Ma da questo caos emergerà<br>
una magnifica caotica armonia.
</p>

<p>
E le parole prenderanno il colore da tutte le razze umane,<br>
dalla terra, dall’acqua del mare, dall’erba e dall’acciaio.<br>
E sopra la caotica massa d’acqua del Niagara<br>
splenderà la bianca arruffata testa del vecchio Walt Whitman,<br>
il grande Pan della poesia.
</p>

<p>
3.<br>
Agghindo i miei versi come una bambola;<br>
le faccio le trecce di rime,<br>
e la lascio andare graziosa e linda,<br>
bene acconciata come la testolina di mia figlia,<br>
in perfetto ordine – una vera bambola.
</p>

<p>
Ma a volte come un giovane puledro essa scalpita,<br>
all’improvviso prende un’altra strada,<br>
e allora la poesia si scatena,<br>
tanto che neanche Aleksandr Blok<br>
avrebbe potuto tenerla a freno.
</p>

<p>
Ma ha senso comprimerla in rigidi canoni,<br>
nel loro corto letto di Procuste,<br>
se le metafore si mostrano e i versi ignorano la scansione,<br>
se l’immagine, sguainata la spada, vuole sfidare il canone<br>
e lottare finché uno dei due non soccomba?
</p>

<p>
Vale la pena restringere l’amplitudine del ritmo?<br>
Dobbiamo sempre seguire la regola comune<br>
e tessere come gli altri bardi – Dio onnipotente! –<br>
continuare a tessere, spaventati dalle novità,<br>
attorno all’asse giambo-trocaico?
</p>

<p>
Ora ditemi: i fiumi frequentano forse il giambo?<br>
E la brezza si serve dei giambi?<br>
Ditemi: ogni cosa che attraversa il cosmo<br>
sembra forse anche di poco un nostro giambo terrestre<br>
o un nostro trocheo? – ditemi, vi prego!
</p>

<p>
Allora perché dobbiamo ridurre la scala di un poema?<br>
Lasciamo alla nostra poesia completa libertà.<br>
Agghindo a volte la mia poesia, se necessario,<br>
la pettino, perché sia in ordine, prima di mostrarla!<br>
Ma in realtà la poesia-bambola non fa per me!
</p>

<p>
4.<br>
Sono tornato alle mie rive, voi direte…<br>
Sì, è vero!<br>
I vortici, la cascata<br>
formano quest’epoca.<br>
Ma tornare dalla cascata<br>
non è come tornare<br>
alla massima velocità della Santa Maria,<br>
o alla canoa di Hiawatha,<br>
o al fumo contorto del suo calumet.
</p>

<p>
Qui il ritorno<br>
è quello di un cavallo uscito dalla battaglia,<br>
che tende nervosamente tutti i muscoli.<br>
Nel nostro caso, il ritorno è accompagnato<br>
dai ricordi del vortice della cascata.
</p>

<p>
Un fiume che precipita da un dirupo<br>
scorre più lento, ma non ritorna.<br>
E così noi abbiamo due canuti poli<br>
sulle opposte rive del fiume:<br>
il cieco Omero dai capelli bianchi<br>
e Walt Whitman dai capelli bianchi.
</p>

<p>
Uno con le sue foglie di lauro,<br>
l’altro con le sue foglie d’erba –<br>
entrambi hanno verdi corone,<br>
e attraverso il Niagara<br>
si tendono la mano.
</p>

<p>
Eduardas Mieželaitis 2
</p>

<p>
L’Elmetto e il Crespigno
</p>

<p>
Accanto a un tronco marcito<br>
Bagnato dall’acqua di una fonte<br>
Un elmetto arrugginisce, afflitto,<br>
E su di esso, temerario,
</p>

<p>
Come un audace alpinista<br>
Si arrampica un vermetto. Vicino<br>
Un uccellino esamina la spiaggia<br>
Dove pensa di costruire il nido.
</p>

<p>
Le ultime schegge di ghiaccio<br>
Si sciolgono e si mutano in rivoli.<br>
Ma quale fiore nell’erba<br>
Al vecchio elmetto si stringe?
</p>

<p>
Da sotto il suo cerchio di acciaio<br>
Lo guarda un fragile crespigno.<br>
Sfioragli il capo con la mano –<br>
E’ vivo – imperituro…
</p>

<p>
Iperbole
</p>

<p>
Cos’è il cielo?<br>
Cosa sono le stelle? Non sono semplici occhi blu?<br>
Cos’è la luna? Non è un sopracciglio a forma di arco?<br>
Non sono i tuoi tratti che nella mia poesia nascono<br>
Disegnati nello spazio, e lasciati nei cieli a splendere?
</p>

<p>
Io disegno nello spazio<br>
Il tuo viso effimero<br>
Dalle stelle, dall’aria – con le tinte del tramonto,<br>
Coi trilli dell’usignolo – una parodia<br>
Di un poeta bambino che piange tristemente.
</p>

<p>
Disegno<br>
Il tuo viso effimero dal nulla,<br>
Dallo spazio, dal tempo, dai fulgidi tragitti degli uccelli,<br>
Dai suoni, dal lampo, dalla pioggia, dal vento, dalla neve<br>
E dai più astratti punti nel labirinto delle galassie.
</p>

<p>
Io posso sentire<br>
La tua liscia pelle dipinta coi colori dell’aria,<br>
Il mio occhio è attratto dal blu del tuo sguardo,<br>
Il mio quadro ha il tuo profumo – il profumo<br>
Del lillà che danza al chiaro di luna.
</p>

<p>
Ho appeso il ritratto<br>
Qui, nel mio solaio,<br>
E lo imploro di restare, come sogno che svanisce.<br>
No, non è poeta chi non deruba i cieli,<br>
Non è pittore chi non aggiunge le stelle ai propri colori.
</p>

<p>
Cos’è il cielo<br>
Se le stelle sono i tuoi occhi e la luna – il tuo sopracciglio,<br>
Il tramonto – le tue labbra che fluttuano come visione.<br>
Il tuo immenso, immenso effimero ritratto<br>
Disegnato da niente nello spazio<br>
E’ il mio cielo!
</p>

<p>
L’uomo
</p>

<p>
Noi con due piedi sul globo della Terra.<br>
Noi con due mani tese alla sfera del Sole.
</p>

<p>
Così tra il globo della Terra<br>
e la sfera del Sole<br>
io<br>
sto…
</p>

<p>
Tonda è la mia testa – come il globo della Terra –<br>
nel cui centro – come strati di carbone e metalli –<br>
si trova il mio cervello che non vale di meno.<br>
Io lo scavo<br>
e ricavo<br>
dall’acciaio<br>
ogni genere di mezzi giganteschi:<br>
treni<br>
che collegano paesi lontani<br>
tra loro,<br>
navi che solcano gli oceani con ogni tempo,<br>
aerei<br>
che superano l’uccello in volo,<br>
missili<br>
veloci quasi come la luce<br>
e rapidi<br>
come il volo del mio pensiero…
</p>

<p>
Tonda è la mia testa – come la sfera del Sole –<br>
dal cui centro nelle quattro direzioni<br>
stupendi raggi si riversano:<br>
essi alimentano la vita sulla Terra,<br>
vi incoraggiano la nascita perpetua…
</p>

<p>
Cos’è la Terra?<br>
Cosa vale senza di me?
</p>

<p>
…Un tempo una gigantesca e misera palla senza vita<br>
vagava nelle sconfinate distese dello spazio…<br>
La luna come specchio di notte da lontano<br>
rifletteva la sua faccia brutta e butterata…<br>
In miseria allora mi ha creato<br>
e ha foggiato la mia testa come il Sole e la Terra…<br>
La piccola palla – cioè la mia testa – è maturata in fretta,<br>
ha superato il grande globo della Terra<br>
e ora serve come suo asse permanente…<br>
Quando è successo di ubbidire alle mie mani<br>
Io ho rivelato la sua sorprendente bellezza…<br>
E’ la Terra che ha creato me quindi<br>
ma sono io<br>
che l’ha rimodellata e l’ha resa<br>
più nuova, più giovane e più splendida<br>
che mai…
</p>

<p>
Coi miei piedi saldamente posati sulla Terra<br>
e le mie braccia sempre tese verso il Sole,<br>
io sto<br>
come un ponte<br>
che unisce la Terra<br>
e il Sole<br>
lungo il quale<br>
verso la Terra<br>
il Sole scende,<br>
lungo il quale<br>
verso il Sole<br>
la Terra sale…
</p>

<p>
Tutte le splendide creazioni<br>
io le ho foggiate dalla madre Terra<br>
con le mie mani ingegnose,<br>
non smettono mai di girarmi intorno<br>
come una giostra variopinta…
</p>

<p>
…Le guardo girarmi intorno:<br>
città con ponti e piazze,<br>
case con ascensori e scale.<br>
autovetture come insetti sulle ruote,<br>
strutture di cemento e acciaio.<br>
Vedo girare intorno alla mia testa veloci aeroplani,<br>
e intorno ai miei piedi lunghi treni,<br>
transatlantici che solcano acri<br>
di mare e di oceano,<br>
trattori e torni<br>
che si muovono ruggendo,<br>
io vedo lasciare le mie mani<br>
come colombi in volo<br>
molti satelliti e astronavi…
</p>

<p>
Di bell’aspetto, forte, di spalle larghe –<br>
come un ponte che unisce la Terra<br>
e il Sole –<br>
io sto<br>
al centro<br>
del pianeta<br>
irradiando sorrisi di luce solare<br>
in tutte e quattro le direzioni.<br>
Questo sono io –<br>
l’uomo.
</p>

<p>
Paolo Statuti
</p>


<hr>

<h5>Erika Reginato</h5>

<p>
Poesie da Giorno di San Giuseppe
</p>

<p>
La vita è una canzone d’amore<br>
diceva Giuseppe.
</p>

<p>
Amore per un paesaggio,<br>
per il sole che muove le sue ali<br>
con lentezza.
</p>

<p>
Il tetto era il cielo,<br>
la casa era la terra,<br>
lui se ne andò<br>
quando vide tra le sue mani<br>
scorrere la nebbia.
</p>

<p>
Volle volare e si avvicinò<br>
al rituale di morte.
</p>

<p>
Tese il collo<br>
guardava il tetto dal balcone,<br>
la quiete,<br>
il fumo delle candele<br>
da poco spente.
</p>

<p>
.-.-.
</p>

<p>
Oggi mio Padre<br>
mi accarezza la spalla.
</p>

<p>
Mangia le zanzare<br>
della tenuta L’Incanto,<br>
fa il bagno nel fiume.
</p>

<p>
Dorme<br>
sotto alberi di acacia,<br>
trema<br>
all’alba.
</p>

<p>
Mio padre ha sete,<br>
getta spine di legno<br>
dal cielo.
</p>

<p>
I fantasmi<br>
pronunciano il mio nome.
</p>

<p>
Aprono e chiudono<br>
le porte delle stanze,<br>
sibilano le loro pene in corridoio.
</p>

<p>
In ginocchio<br>
supplico Dio<br>
per un istante di silenzio.
</p>

<p>
Abbasso la testa<br>
con un po’ di fastidio.<br>
In mezzo alla notte scopro<br>
la fine della distanza,<br>
il passare dei giorni.
</p>

<p>
I fantasmi fumano nella mia stanza.
</p>

<p>
Annunciano l’addio.
</p>

<p>
.-.-.
</p>

<p>
Le lenzuola di mio padre<br>
non si potranno usare.
</p>

<p>
Quando si alzava la marea<br>
dava ali alle vele.
</p>

<p>
Su la randa.<br>
Giù la randa.
</p>

<p>
Non si fermava mai.
</p>

<p>
Ma una notte si fermò<br>
cinque volte.
</p>

<p>
La prima<br>
in cucina,<br>
la seconda<br>
vicino alla finestra,<br>
la terza<br>
accese la luce,<br>
la quarta<br>
con il petto aperto<br>
si guardò allo specchio.
</p>

<p>
L’ultima volta<br>
naufragò nella pena.
</p>

<p>
.-.-.-
</p>

<p>
I
</p>

<p>
La vita sfugge<br>
dal mio fianco destro.
</p>

<p>
Ascolto le promesse<br>
le preghiere per il ritorno<br>
la voce della veglia<br>
della fame.
</p>

<p>
Mi perdo<br>
tra le mura grigie<br>
di questa stanza.
</p>

<p>
Con cautela osservo<br>
le forme scure<br>
che si fermano<br>
sulla soglia.
</p>

<p>
Comincio a toccarmi<br>
l’inizio dell’errare<br>
i frammenti del mio spessore.
</p>

<p>
-.-<br>
III
</p>

<p>
Sospesa<br>
su catene<br>
sto in equilibrio.
</p>

<p>
Sola<br>
in alto<br>
lotto col freddo<br>
sopportando le crepe.
</p>

<p>
In coma<br>
ho sudato<br>
la tua ubriachezza.
</p>


<hr>

<h5>Fernanda Romagnoli</h5>

<p>
(Roma, 5 novembre 1916 – Roma, 9 giugno 1986)
</p>

<p>
Una maldestra baldanza,<br>
poesie di Fernanda Romagnoli<br>
tratte da “Il tredicesimo invitato”, Garzanti Editore
</p>

<p>
a cura di Barbara Pesaresi
</p>

<p>
Il tredicesimo invitato
</p>

<p>
Grazie – ma qui che aspetto?<br>
Io qui non mi trovo. Io fra voi<br>
sto come il tredicesimo invitato,<br>
per cui viene aggiunto un panchetto<br>
e mangia nel piatto scompagnato.<br>
E fra tutti che parlano – lui ascolta.<br>
Fra tante risa – cerca di sorridere.<br>
Inetto, benché arda,<br>
a sostenere quel peso di splendori,<br>
si sente grato se alcuno casualmente<br>
lo guarda. Quando in cuore<br>
si smarrisce atterrito «Sto per piangere!»<br>
E all’improvviso capisce<br>
che siede un’ombra al suo posto:<br>
che – entrando – lui è rimasto chiuso fuori.
</p>

<p>
Tu
</p>

<p>
Tu, che chiamiamo anima.<br>
Colore negro, odore ebreo. Tu profuga,<br>
tu reietta, intoccabile. Tu transfuga<br>
dal soffio dell’origine.<br>
Non ti spetta razione, né coperta,<br>
né foglio di reimbarco.<br>
Per registri e frontiere<br>
non esisti.
</p>

<p>
Ma in sere come queste, di cangianti<br>
vaticini fra i monti,<br>
ad ogni varco<br>
può apparire improvvisa la tua faccia<br>
d’eremita o brigante.<br>
«Fronda smossa,<br>
pietra caduta…» trasale in sé il passante<br>
che la tua ombra assilla<br>
di crinale in crinale,<br>
mentre corri ridendo nell’occhiata<br>
del cielo, che ti nomina e sigilla.
</p>

<p>
È molto
</p>

<p>
È molto ciò che regala una giornata<br>
di primavera – ma non sappiamo spenderlo<br>
né accumularlo, tanto<br>
la sua moneta è in disuso.<br>
Ti sembra astruso dar credito<br>
al minuscolo scoppio della foglia<br>
che sbuccia il ramo a livello di finestra,<br>
e neppure t’accorgi di vederla<br>
nel mattinale scontento… Ma ne dura<br>
la gioia in te fino a sera: in una voglia<br>
di cominciare da capo, una maldestra<br>
baldanza nel tuo passo,<br>
mescolato alle giovani creature,<br>
nell’indulgenza di te… Già questo solo<br>
basterebbe per chiudere all’attivo<br>
il raccolto del giorno – incluso il dolo.
</p>

<p>
Coniugale
</p>

<p>
E affacciati guardano fluttuare<br>
questa frangia di sera sui palazzi,<br>
che di sprazzi vermigli ci colora –<br>
polene di balcone<br>
fianco a fianco per vizio coniugale:<br>
che cosa, strenuamente,<br>
resiste in noi – che cosa, più reale<br>
di quello che tentammo<br>
o che insieme sbagliammo dall’inizio,<br>
sale dal fondo e annaspa nella mente<br>
per attestare che è vera, che esiste,<br>
ch’è nostra – come un figlio anche malvagio<br>
è nostro – come la vita, anche se sanguina<br>
chinandosi come quest’aria in questa sera?
</p>

<p>
Oggetti
</p>

<p>
I piccoli oggetti, i piccoli<br>
amici-schiavi, che tirano<br>
troppo in lungo la vita! Miei cari,<br>
vi licenzio in tronco. È più dura<br>
forse per me: ma chi monco,<br>
chi gobbo, chi spelato da lebbra;<br>
e il mazzo di chiavi risputato<br>
da ogni serratura.
</p>

<p>
Gli ipocriti inermi! Bisbigliano<br>
aiuto, pietà.<br>
E s’uncinano a tutti gli appigli,<br>
a tutti i ricordi come labbra<br>
s’attaccano, come vermi.
</p>

<p>
Giù nel sacco – un tonfo – coraggio!<br>
Non sarà un lungo viaggio.<br>
In cantina, il bel dormitorio.<br>
Col teatrino dei topi, il tanfo<br>
del vino, la grata<br>
(tarlata) del parlatorio<br>
per la piuma, per la foglia di passo.<br>
Tra vecchi fratelli… Diciamo<br>
che a noi padroni va peggio,<br>
quand’è l’ora nostra… Ma adesso<br>
muoviamoci, andiamo.
</p>

<p>
Lattiera di smalto
</p>

<p>
Lattiera di smalto, il tuo ventre<br>
che fu sorso di neve – in sfacelo.<br>
Il tuo dorso di cielo, irrigato<br>
d’impietrite saette.<br>
Mia madre versava, inclinata<br>
su ogni tazza, scrutava un sospetto<br>
di caglio, contava ogni stilla<br>
del nutrimento – che fosse<br>
il dovuto a ogni figlio.
</p>

<p>
Lattiera di smalto, esumata<br>
dal ripostiglio, degradata a mummia<br>
ancora viva – come un cuore avaro<br>
che invecchia male…
</p>

<p>
Sognasti la sua mano<br>
sul tuo braccio, talvolta? Non servire<br>
ti sembrò duro?<br>
Lei in prima linea, al bersaglio,<br>
non ha retto altrettanto.<br>
Io su dal tempo – su dallo specchio infranto<br>
ecco, fulmineamente vi catturo<br>
nella scheggia d’un gesto quotidiano<br>
sul compiersi: ambedue<br>
giovani – eterne.
</p>

<p>
Bilancia
</p>

<p>
E più spesso la notte, quando scorre<br>
senza difesa il rivolo dell’anima,<br>
ecco – si leva un vento<br>
fuori stagione, come questo in sonno<br>
sento baciare i muri della casa,<br>
fra bisbigli di nidi e di fogliami<br>
già trapassati: e invasa mi sorprende<br>
di fantasmi d’amore, con ludibrio<br>
e gaudio insostenibile. Ché ormai<br>
già l’autunno s’appresta<br>
e la rondine già scruta la rotta.<br>
E pende fra uno sciame alto di stelle<br>
dall’abisso notturno la Bilancia:<br>
sopra il vivere mio lucida, esatta, non turbata da venti,<br>
in equilibrio<br>
fra il cielo già trascorso e quel che resta.
</p>

<p>
Sobillazione
</p>

<p>
Nei ghetti del mio corpo, certe notti,<br>
i cinque sensi circolano cupi<br>
sobillando lo Spirito: «A che vale<br>
il tuo slancio di fiamma, sempre eluso,<br>
i rossi rami che s’agitano e attorcono<br>
tribolati in abbracci di sé stessi<br>
– mentre il buio si svincola illeso<br>
e ripropone il dilemma – .<br>
Far da barriera ai lupi, che ti vale.<br>
all’alba sarai fumo».
</p>

<p>
In quelle notti di congiura e d’odio<br>
la fiamma geme, s’accuccia nel suo grumo<br>
di braci: e invoca che su lei s’affretti<br>
la pietà della cenere, l’assedio<br>
d’occhi ferini in circoli<br>
sempre più stretti.
</p>


<hr>

<h5>Filippo Amedei</h5>

<p>
(Ravenna, 1980) <br>
da Oltre le ringhiere (Raffaelli, 2014)
</p>

<p>
I genitori
</p>

<p>
I genitori hanno traslocato di sotto<br>
nell’appartamento più piccolo, loro due soli<br>
è bastato un fine settimana, la cucina<br>
annessa al soggiorno, il disimpegno scomparso<br>
e quel tavolo più vicino alla credenza.<br>
Invecchiando si restringe lo spazio vitale<br>
il perimetro dei gesti domestici, ci si allena<br>
a chiedere meno, anche a se stessi, anche l’aria<br>
si dimentica, invisibile prima<br>
ora una mancanza.
</p>


<hr>

<h5>Flavio Ermini</h5>

<p>
da Il giardino conteso L’essere e l’ingannevole apparire Moretti&amp;Vitali (2016)
</p>

<p>
La rupe delle ali e il cielo disabitato
</p>

<p>
s’incarna in molteplici forme quanto all’apparenza è familiare<br>
lungo questa china distruttiva che determina l’accadere<br>
senza che nelle tenebre siano costretti i nascenti a valicare<br>
la valle pietrosa entro la quale le stesse creature animali<br>
espulse dall’alto dei cieli nel loro insistente decadere<br>
trovano con il tempo dimora al riparo della rupe e delle ali
</p>

<p>
*
</p>

<p>
diviene la propria negazione e in pari tempo se stesso<br>
l’essere mortale divorato in alto dalle ombre<br>
quale efflorescenza cresciuta su poca terra e nell’esitazione<br>
allorché sul bordo di un precipizio arretra con sgomento<br>
strettamente connesso com’è all’opaco fondo preumano<br>
da cui si erge l’essere che di carne e fragile argilla è fatto
</p>

<p>
L’ingannevole terraferma e il regno intermedio
</p>

<p>
sotto uno spazio definito da stelle inerti e tenebre<br>
prelude all’incontro con la morte l’atto di cadere<br>
secondo il silenzioso modo di muoversi e di agire del padre<br>
alle soglie di un deserto tra le cui dune il figlio mai<br>
si sarebbe spinto se ciò non gli avesse consentito<br>
di farsi più vicino alla casa imponente da espugnare
</p>

<p>
*
</p>

<p>
profondamente lacerata da un dolore senza rimedio<br>
è in espansione la materia e svela che c’è il deserto<br>
dopo questo regno intermedio e notte fonda sul divenire<br>
dov’è soppressa ogni nozione di assoluto per l’uomo<br>
che si volge ciecamente alle forze che fondano l’inizialità<br>
per negarsi con vana ostinazione all’angusto mondo che lo limita
</p>

<p>
Il fortilizio da presidiare e la valle divisa
</p>

<p>
combatte la sua estrema battaglia l’orda d’oro del figlio<br>
nel suo implacabile avanzare sotto lo spazio inerte del cielo<br>
quale avamposto dell’ingannevole apparenza che ci attornia<br>
pur consistendo in una lotta contro la morte l’invasione<br>
cui oppongono i vecchi resistenza nel fortilizio da presidiare
</p>

<p>
*
</p>

<p>
non l’interezza è all’origine di queste mutilate apparizioni<br>
ma un grido sottratto ai viventi quando viene loro impresso<br>
all’impietoso sorgere del sole il marchio dell’obbedienza<br>
anche se altro non fanno che sfuggire all’esilio<br>
votate come sono all’illusione di condividere con i caduti<br>
la verità che la donna con il cesto dei fusi annuncia<br>
percorrendo a ritroso una tenue curva in collisione<br>
con l’orizzonte che tra cielo e mare si configura<br>
e con dolore fa pensare a molti uomini in catene
</p>

<p>
La terra contigua alla dispersione e la forma segreta delle ceneri
</p>

<p>
davanti al vuoto arretra la figura genitrice<br>
consapevole del proprio inarrestabile impoverimento<br>
trascinando con sé la vittima designata<br>
nell’impazienza di compiere il gesto sacrificale<br>
idoneo sulla terra a inaugurare il giardino insepolto<br>
in questa insensata contesa in atto tra i vecchissimi
</p>

<p>
*
</p>

<p>
nel carattere incerto di una sembianza ignota e singolare<br>
propria dell’entroterra dove l’essere umano grida per il terrore<br>
è una realtà conosciuta e uniforme la compostezza dei morti<br>
pur se operata sulla linea di faglia mandata in frantumi dai viventi<br>
[foto-bauhaus-traffico]<br>
[foto-corde-di-ponte]
</p>

<p>
da Della Fine Formebrevi edizioni, 2016
</p>

<p>
La notte
</p>

<p>
Siamo destinati ad avanzare nelle tenebre. Siamo noi stessi elementi di tenebra. Strisciamo nel fango e mormoriamo affannosi salmi tra inesauribili smarrimenti di senso.<br>
Viene meno la distinzione tra vita e morte in questa notte senza mattino. L’alternanza luce-oscurità si è interrotta e resta colo il dilatarsi del buio. La barriera tra ragione e delirio è abbattuta. L’insopportabile avanza tra figure umbratili, quanto noi orrende. Le categorie vacillano.<br>
Dell’ultima alba non rimane che il ricordo.<br>
L’oscurità rivela una condizione di pericolo. Ma i nostri occhi sono invano spalancati. Con questo buio non scorgono nulla di familiare. temiamo di essere sottoposti a un processo incontrollato di mutamento.<br>
Il giorno è declinato e ci ha consegnati all’estinzione, condannandoci ad avanzare nel deserto. Non c’è speranza nel regno dell’oscurità informe. restano spente le stelle e manca qualsiasi punto di orientamento.
</p>

<p>
Il pericolo
</p>

<p>
Nel buio l’uomo viene trasformato in insetto. Il buio è la condizione in cui avviene il mutamento in semplicemente vivente.<br>
Siamo diventati insetti senza che ci sia dato neppure il tempo di pensare. Non c’è il tempo di pensare in questo precipitare dell’essere umano verso un’animalità oscura e immanente, a un passo dall’estinzione. Siamo animali e abbiamo paura. Siamo animali e facciamo paura; come paura fanno tutti gli animali che non si vedono, perché vivono nella notte.<br>
Siamo caduti. Siamo avvolti da una foschia che nasconde ogni sorta di luce. Non abbiamo colpa, eppure siamo caduti come il più abietto dei peccatori.<br>
Fuggiamo sempre ppiù lontano, verso l’interno, inseguiti da un’ombra che altro non diffonde che orrore e desolazione. Siamo imprigionati nella fuga. La nostra prossimità alla fine è accompagnata da ulteriori ombre che condizionano con oscure minacce il nostro contegno.<br>
Il buio è parte integrante della nostra casa. È di pietra come di pietra sono le rovine tra le quali ci aggiriamo, seguiti dalle ombre del crepuscolo.
</p>

<p>
L’ombra
</p>

<p>
Non possiamo sfuggire alla condizione di esseri umani destinati a diventare insetti per subito dopo estinguerci.<br>
Morire senza che venga conferita alla caduta la possibilità di una risposta. Morire senza che venga riconosciuto un senso alla caduta… È l’istantaneo sorgere delle ombre. È la vita che scompare sul ciglio dell’oblio. È la notte su un cielo che va solcandosi di uccelli rapaci, destinati a stringersi intorno a noi per straziarci con i loro artigli.<br>
in questa condizione affrontiamo le atroci sofferenze della nostra sorte di semplicemente viventi, condannati a essere una minaccia per noi stessi.<br>
Vorremmo rimanere sulla soglia. Aspettare che quello spietato infierire abbia termine. Vorremmo essere spettatori. Ma non ci è concesso. Siamo risucchiati nei moti vorticosi della materia e della sua irriducibile volontà di annientamento.
</p>

<p>
Il declino dei giorni
</p>

<p>
La corsa verso il precipizio è terminata. Il passo verso il baratro è compiuto. Ci troviamo nel sottosuolo. Non c’è più speranza dopo la furente dissipazione del crepuscolo. Il sottosuolo è il terribile mondo che ci assalta da dentro e da fuori, nella notte che sopraggiunge improvvisa dopo il declino dei giorni. È la stanca replica del disadorno dolore della vita. È la tempestosa disperazione della barca che affonda nel gorgo dell’angoscia, nel mare del non-detto<br>
Ci troviamo nel sottosuolo. Ce lo rivela l’affannoso respiro di quelle figure che delle tenebre hanno fatto il loro rifugio, la loro casa.
</p>

<p>
Il crepuscolo
</p>

<p>
Il dolore mai s’interrompe. Il suo sotterraneo fluire è incessante. Nessuno può sottrarsi alle frustrazioni e alle insidie che minacciano le proprie scelte. Ognuno deve farsi carico degli inganni e delle cadute sino alla suprema disfatta.<br>
il nostro pensiero è arroventato dall’ansia di fronte alla morte, davanti a questa luttuosa parvenza, scortata da invincibili mostri di desolazione e di pena.<br>
Ogni volta che scende il crepuscolo il tempo non è più scandito dalle nostre azioni, ma da volontà tanto più atroci quanto maggiormente si fa bruciante la domanda sul senso della nostra esistenza. I confini dell’oscurità finiscono con l’intrecciarsi a quelli del nostro destino.
</p>

<p>
*<br>
Fin dal primo momento l’essere umano avverte che la sua esistenza è precaria; il suo dolore, difficile da reggere; la morte, insopportabile. La prospettiva della fine atterrisce; fa apparire vana ogni impresa, ogni edificio umano, per quanto imponente sia. Ogni nostro gesto, teso ad alleviare l’intensità del dolore, si rivela inutile: la nostra vita obbedisce unicamente alla legge universale della sofferenza. La casa in cui dimoriamo rimane identica a se stessa, ma in essa la nostra vita va dileguando. Siamo confusi e immettiamo confusione tra le cose del mondo.
</p>

<p>
Questo nostro tempo è così povero da non sapere neanche più riconoscere la propria indigenza […] La vita è malattia e intolleranza. L’essere umano cerca di farsi spazio in mezzo alle cose; si rivolge ovunque, ma dovunque è respinto. Tutte le direzioni che intraprende portano a una deviazione; ognuna è un passo falso […] Siamo sulla soglia. Qui la posta in gioco è l’aperto, ma dell’aperto ci è preclusa persino la vista […] Siamo a un passo dal Maelstrom… Lacerati dall’angoscia, stiamo immobili sul crepaccio, pietrificati dalla notte che ci minaccia costantemente con l’orrore della sua insensata nudità… […] La terra sulla quale cadiamo non ci è familiare. È il luogo della dissipazione. Non c’è tregua. Con la caduta avviene la nostra radicale separazione dal fondamento. Procediamo precipitando. Siamo irriconoscibili a noi stessi… la casa natale è quel traghetto di morti; è la conferma inappellabile di un destino di solitudine e di abbandono […] Noi sappiamo bene cos’è il male. La storia recente ce ne ha offerto prove schiaccianti… La vita è una traversata dal nero al nero»<br>
[…]<br>
L’esistenza non potrà mai realizzarsi in alcun modo. non è un disagio particolare. È una sconfitta. la bambola chiude gli occhi e diventa estranea al bambino, suscita spavento. Si fa avanti la realtà umana. Si fa avanti l’unica certezza: l’angoscia. È la certezza che tutto, oltre l’angoscia, è illusione. Chiudendo gli occhi la bambola non racconta altro che la nostra impossibilità di trovare una risposta convincente al dramma della vita».<br>
[…] Il Minotauro aspetta il nostro sacrificio. Fuggiamo… Ogni piano di fuga è un inganno, un sogno ad occhi aperti. In realtà procediamo costantemente verso noi stessi. […] Il mondo è il pericolo che ha preso forma. L’esistenza è la vera minaccia […] Noi deboli abitanti del sottosuolo riconosciamo di essere insetti […] Uscendo dal buio l’essere umano trova il buio. Del futuro non c’è da aspettarsi nulla… L’ultima parola decreta lo scacco.<br>
[..] L’uomo si dà come sparizione, come rovina, dissoluzione senza compimento… Zero il passato. Uguale a zero il futuro».
</p>


<hr>

<h5>William Stabile</h5>

<p>
(Milano 1973)
</p>

<p>
Dr. Livingstone, I suppose !
</p>

<p>
“in te ipso redi, in interiore homine habitat veritas”<br>
<div style='padding-left: 180pt'>
   Sant’Agostino Le Confessioni
</div>
</p>

<p>
well<br>
yes I am <br>
dear Stanley
</p>

<p>
io che avevo una fissazione<br>
per l’uomo e<br>
mentre ti aspettavo<br>
ho letto la bibbia 4 volte<br>
e mentre leggevo e leggevo<br>
amavo osservare sulle rive<br>
l’umana sofferenza<br>
dentro le disgraziate<br>
capanne negre
</p>

<p>
che orrore !  Stanley<br>
che orrore !<br>
tutto era profonda<br>
tenebra
</p>

<p>
finalmente ho<br>
capito
</p>

<p>
la vita è sempre<br>
un dono<br>
e non va mai<br>
sfidata<br>
(come ho fatto io)<br>
Stanley
</p>

<p>
non c’è niente di nuovo<br>
-per l’uomo -<br>
sul fronte occidentale<br>
le ragioni della polvere<br>
consumano sempre nelle cose<br>
è tutto sotto il cielo - e sopra<br>
nulla<br>
solo l’amore cambia
</p>

<p>
oh mio Signore<br>
tu sei tan grande<br>
grazie
</p>

<p>
ero un parto scagliato<br>
verso un mondo<br>
in un arco una freccia<br>
a cercare una traccia<br>
prima che tu ci fossi <br>
eravamo già tu ed io<br>
insieme  - Signore<br>
e tu senza saperlo<br>
eri già tutto in me<br>
presente in me<br>
dentro di me<br>
&amp; io attratto<br>
mi allontanavo da te<br>
e costruivo per me<br>
un’architettura di dolori<br>
e tu preparavi per me<br>
opere e missioni<br>
la mia speranza<br>
che gradualmente<br>
diventava parola<br>
con architravi forti<br>
di essenza<br>
ponevo fragili<br>
colonne di pensieri<br>
e così per mia gioia<br>
ripagavo te in una vita<br>
para bellum<br>
mordendo<br>
un odio largo<br>
quanto un lago<br>
del continente nero
</p>

<p>
oh mio Signore<br>
tu sei tan grande<br>
grazie
</p>

<p>
io intesi ingenuo<br>
che utilizzando la sinistra<br>
avrei cambiato il mondo<br>
ma tu -Signore -<br>
cambiasti me<br>
mi indicasti la rotta<br>
da funambolo<br>
su soglie di luce<br>
e segni e segnali che scegliesti<br>
tu od io?<br>
e venivi a me<br>
con le tue idee<br>
-le mie-<br>
a partorire immagini<br>
dal profondo ed ora<br>
tutt’intorno<br>
il mondo tuo<br>
mi parla<br>
la lucertola sul caldo asfalto<br>
la bouganvilla sul muro<br>
bianco di calce<br>
emettono un senso<br>
di estremo linguaggio<br>
lo sniffare del cane<br>
emaciato  africano<br>
sull’uscio della capanna<br>
l´anello di comprensione<br>
finora mancante<br>
il muso umido<br>
nel concavo del ginocchio
</p>

<p>
oh mio Signore <br>
tu sei tan grande<br>
grazie
</p>

<p>
ti chiedevo (interrogavo)<br>
mi dicesti<br>
when you’re ready<br>
you’ll find it<br>
così   ho attraversato il mondo<br>
e spesso in questo mondo<br>
mi son perso -Signore<br>
cercando  cercando<br>
ma il mondo eri tu<br>
e la mia casa<br>
e nell’economia<br>
dei sensi ritrovai<br>
la rotta del dolore<br>
che cessava<br>
non era compito mio<br>
cambiar(e)mi<br>
mi feci solo da parte<br>
e lasciai che l’alfabeto<br>
s’incagliasse (sedimentasse)<br>
sul fondo mio<br>
di fango
</p>

<p>
oh mio Signore<br>
tu sei tan grande<br>
grazie
</p>

<p>
qui radio londra<br>
abbiamo trasmesso<br>
alcuni annunci speciali
</p>

<p>
the streets of London<br>
are paved with gold<br>
a quei tempi vivevamo<br>
in Gloucester Road<br>
col sole dritto in faccia (fronte)<br>
tutto era ordine e lustro<br>
in UK ognuno curava<br>
il suo orticello<br>
&amp; io non potevo<br>
stare fisso<br>
alla forca delle 7<br>
non volli cedere<br>
alla sconfitta pendolare<br>
della cella del sudoku<br>
ero ricercatore urbano<br>
&amp; africano<br>
non impiegato<br>
del verso capitale
</p>

<p>
oh mio Signore<br>
tu sei tan grande<br>
grazie
</p>

<p>
camminavo per le strade<br>
ma stavo<br>
già viaggiando<br>
osservavo le persone<br>
la domenica nei bar<br>
ben vestite passeggiare<br>
e sapevo <br>
tutto ciò<br>
non mi appartiene<br>
le case ben arredate<br>
ed ordinate degli amici<br>
in cui non potevo<br>
essere partecipe<br>
-se non a metà -
</p>

<p>
oh mio Signore<br>
tu sei tan grande<br>
grazie
</p>

<p>
più che produrre reddito<br>
piacere mio era<br>
produrre idee<br>
e solcare la traccia<br>
per nuovi cammini <br>
e così decisi:<br>
non attraversai più il viola<br>
del parco della vittoria<br>
monopoli del mondo<br>
nei sentieri cercavo<br>
una sintassi di parole<br>
nei luoghi fluidi<br>
mi compivo<br>
esistevo<br>
-straniero alla mia<br>
stessa terra -<br>
nella favela dell’anima<br>
nella dissenteria spirituale<br>
nei posti dove (de)strutturavi<br>
la mia marginazione
</p>

<p>
oh mio Signore<br>
tu sei tan grande<br>
grazie
</p>

<p>
e mi indicavi come<br>
imparare ad essere niente<br>
ed intanto apprendevo<br>
a nutrire la (mia) calma<br>
e tu venivi a me<br>
a salvarmi dalla mens sana<br>
in corporate sano  -Signore-<br>
quando anche dei libri e<br>
della poesia &amp;<br>
delle sporche scarpe di fango<br>
era oramai<br>
l’estremo ennui
</p>

<p>
oh mio Signore<br>
tu sei tan grande<br>
grazie
</p>

<p>
la voglia irrefrenabile<br>
di sovvertire l’ordine<br>
a me che neanche<br>
la BBC radio di notte<br>
al buio della stanza<br>
mi acquietava
</p>

<p>
io che<br>
salendo in auto<br>
salutavo tassisti<br>
prima di pagare<br>
la tariffa<br>
credevo ancora<br>
nell’uomo ma<br>
ancora cosciente che<br>
detengono il potere<br>
a questo mondo<br>
i poster delle ragazze<br>
nude<br>
nelle officine<br>
ed il pianto dei bimbi<br>
nelle tue messe<br>
null’altro Signore
</p>

<p>
&amp; era “nulla die sine linea”
</p>

<p>
*<br>
così sull’orlo<br>
di questo letto<br>
inizierò  il mio verso<br>
il più delle volte<br>
ci si nutre di piccole cose<br>
che poi si sommano a fiumi<br>
parole affluenti<br>
ed arriva il tuo verso<br>
-oh Signore-<br>
ad estuario o a delta<br>
preciso o confuso<br>
in tempesta sull’acqua<br>
parola<br>
ciò non importa
</p>

<p>
oh mio Signore <br>
tu sei tan grande<br>
grazie
</p>

<p>
non importa dove scorra<br>
l’alveo<br>
-se rompa gli argini<br>
la traccia-<br>
è solo prendere la<br>
faretra (penna) in mano e<br>
scagliare frecce al cielo<br>
che conta - Signore
</p>

<p>
oh mio Signore <br>
tu sei tan grande<br>
grazie
</p>

<p>
tutto contiene l’uomo<br>
l’oro ed il fango<br>
l’unico dono<br>
è dopo tutto<br>
la forza degli schiavi<br>
di ascoltare<br>
la forza degli schiavi<br>
di rialzare la testa<br>
la forza degli schiavi<br>
di guardare in volto<br>
la bellezza e<br>
solo degli schiavi<br>
di aprire<br>
sempre<br>
le braccia<br>
e sempre<br>
al prossimo<br>
che ti si para<br>
davanti
</p>

<p>
oh mio Signore <br>
tu sei tan grande<br>
grazie
</p>

<p>
perché tutto è<br>
come deve essere<br>
porterò ancora alta<br>
nel vento la bandiera<br>
bianca della nostra rivoluzione
</p>


<hr>

<h5>Ubaldo De Robertis</h5>

<p>
Brilla, qui, in primo piano<br>
l’astro di Thérèse vista di spalle che indossa<br>
la robe rose a strisce verticali argentate e un tablier noir,<br>
lo sguardo in direzione delle case, non degli alberi<br>
che Jean Frédéric Bazille ritrae in secondo piano.<br>
Dramma della quiete, della serenità.
</p>

<p>
.
</p>

<p>
L’Universo e gli anelli
</p>

<p>
Atomi di spazio, cammini chiusi,<br>
la perfezione sferica di anelli<br>
che intessono, con altri, ariose reti<br>
di relazioni per dar vita allo spazio tempo,<br>
con la sua curvatura inverosimile,<br>
finché una nana bianca, stella degenere,<br>
evanescente, volle dare la prova<br>
inconfutabile che la superficie<br>
dell’universo è curva, conseguenza<br>
della massa dei corpi celesti contenuti,<br>
fune che si flette sotto il peso del funambolo.<br>
Il cosmo è tutto un fremito, un gran vibrare.<br>
La bellezza di suoni e colori, plurime<br>
risonanze, tonali ambiguità.<br>
Aperto è il suono che dal silenzio<br>
perviene. Il silenzio appartiene<br>
al suono. L’insieme dei possibili<br>
suoni, neutro bigio, è una forma<br>
di silenzio. grigio bianco, che il candore<br>
difende, è il connubio di tutti i colori.<br>
Colore è cadenza di luce. Dall’esigua<br>
frequenza sorge il rosso, al viola la preminenza.<br>
L’alta ciclicità giova all’energia. Il suono<br>
chiama, il colore, sorretto da luce ed ombre,<br>
risponde, domina ben oltre il sistema solare,<br>
imperversa il rosso di Antares, gigante,<br>
e di Betelgeuse, disperatamente in fase terminale.<br>
Lo sfolgorante bianco di Sirio e di Vega,<br>
più fulgente del Sole, in un Universo dove<br>
primeggia il nero-grigio dello spazio vuoto<br>
fra galassia e galassia. Dai padiglioni del mondo<br>
ascoltava Pitagora, il lungimirante, quel concerto<br>
di colori e suoni, con i suoi numerici rapporti,<br>
archetipi della forma, onde che fuggono lungo<br>
corde tese vibranti, come quelle di un violino.<br>
Quale uomo ha avuto altrettanta influenza<br>
nel campo del pensiero? Dante, il divino,<br>
sicuramente ha percepito il suono delle sfere,<br>
riconosciuto come un atto della mente:<br>
l’armonia che temperi e discerni.<br>
Sulle spalle dei giganti è salito Newton<br>
con il suo corteo di colori e di luce<br>
per vedere più avanti, e raccontare il mondo,<br>
dove dal nulla affiorano particelle, scompaiono<br>
con le loro stranezze, irraggiungibili, nemmeno<br>
fossero raggi di astri sperduti nel loro moto.<br>
L’azzurro profondo è un vuoto che molto<br>
ha da elargire. Si animano processi, strutture,<br>
turbamenti per le inedite forme, la realtà<br>
concreta si manifesta da questa scaturigine.<br>
Sfocata è la visione di appannati mondi,<br>
lontani. L’intenzione non è di annullare<br>
la distanza, piegarsi al disordine, alla casualità,<br>
ma riconoscerle. Nel contempo nuovi varchi<br>
si schiudono verso l’invisibile, ai confini<br>
dei luoghi dell’assenza. E sempre ci sorprende<br>
ogni concezione inquietante dell’Universo.<br>
Ma che cosa guida la realtà? Domandare!<br>
Le domande ci abitano misteriosamente.<br>
Domandare! Domandare sempre, e di nuovo.<br>
Avrebbe voluto, Pound, che le onde fredde<br>
della sua mente fluttuassero, che il mondo<br>
si inaridisse come una foglia morta, e fosse<br>
spazzato via per ritrovare, sola, quella donna.<br>
Ma qui, oltre all’intelletto, a fluttuare<br>
sono campi quantistici, lo spazio interstellare.<br>
E’ questo dimenarsi di quanti che elegge<br>
particelle onde quark/i veri mattoni del mondo/<br>
Le loro danze, i loro incontri, non avranno<br>
lo stesso fascino di Francesca, ma sono<br>
anch’esse una mousikè, cornice di bellezza,<br>
di assoluta verità. Poco altro inaridisce oltre<br>
alla foglia morta, se non l’uomo dentro<br>
al labirinto dell’esistenza, la fedeltà disperata<br>
al pianeta. Smarrite, alla fine, le proprie ceneri<br>
come polveri cosmiche minute, grigio scure.<br>
Pure espressioni di esigenza interiore le tele<br>
di Kandinskij incendiano i sensi oltrepassando<br>
i limiti, le singole percezioni. Il pensiero<br>
si addentra nell’Universo stellare per leggervi<br>
l’animazione che ci sfugge, per condividerne<br>
l’irrefrenabile pulsare.
</p>

<p>
(Inedita)<br>
Ubaldo de Robertis
</p>

<p>
Ubaldo de Robertis
</p>

<p>
Carnevale<br>
Mozart giacca verde, chioma incipriata, sotto il cappello,<br>
tiene concerti per pianoforte negli ospidali,
</p>

<p>
scuole per trovatelli, future Accademie Musicali.
</p>

<p>
Nel dedalo delle salizade selciate di grigio, calli e campielli,<br>
diffonde l’andante a Elvira Madigan n. 21 KV 467
</p>

<p>
L’incantesimo conquista i confinanti Sestieri.
</p>

<p>
In sovrapposizione il contrappunto di canti profani,<br>
intrecci burleschi, acrobati da Circo sul Ponte di Rialto
</p>

<p>
nell’euforia corale il gioco licenzioso delle maschere.
</p>

<p>
Caldo lo scirocco si oppone all’invernale bora<br>
che scuote lanterne, lumi. Impresa smascherante<br>
quella di vento e musica. Velarsi e Svelarsi.
</p>

<p>
Invisibile il carnevale dell’Anima.
</p>

<p>
(Inedita)
</p>

<p>
.<br>
Nella terra e nella musica
</p>

<p>
<div style='padding-left: 60pt'>
 (A Claudio Ferrarini, flautista)
</div>
</p>

<p>
Tre poemi dai contorni sfuggenti<br>
di Stéphane Mallarmé<br>
le riveste<br>
il geniale Claude Debussy<br>
di sonorità sfumate<br>
colore<br>
effetti di sospensione<br>
armonie<br>
il sottile ticchettio dell’istinto<br>
l’enigmatico pulsare della Natura
</p>

<p>
Apertura uomo terra<br>
pura<br>
La mente se ne va agli anni<br>
del Prix de Rome<br>
a L’enfant prodige
</p>

<p>
Il giovane Debussy<br>
non poteva credere ai propri occhi:<br>
piegato in avanti<br>
nessun altra esecuzione lo avrebbe fatto curvare<br>
così tanto<br>
cappello a larghe tese<br>
e stivali<br>
la zappa ben stretta<br>
nessuno avrebbe potuto trattenerla<br>
più salda<br>
e era<br>
Giuseppe Verdi.<br>
Scuoteva lento il capo<br>
il maestro<br>
lo scrutava<br>
senza parlare<br>
e presto riprese a inabissare<br>
lo sguardo<br>
fra corrugate zolle<br>
minute pietre<br>
convesse lisce<br>
a un’incredibile profondità<br>
fin sotto la radice<br>
nei solchi sotterranei del mito<br>
a snidare il segreto<br>
del mondo<br>
l’origine divina delle cose<br>
Fino a quel silenzio<br>
E qui è<br>
l’Inizio<br>
E qui è la
</p>

<p>
.
</p>

<p>
Il dipinto e la realtà
</p>

<p>
Deluso dalle imitazioni, belle figure, luoghi ordinari,<br>
forme, colori per niente naturali, un di fuori che ti assale,<br>
fatto di segni che lo spazio modella con emozione lirica.<br>
Il dipinto è meno di quanto si manifesta nella Natura.<br>
Nessuna cosa è più viva di quel puntino rosso che brilla là,<br>
nell’angolo grigio della stanza, o di quella porta<br>
che potrebbe aprirsi, ad un tratto.<br>
Che ti salta in mente di rivelare certe cose in poesia?<br>
Nel silenzio si sente un tic-tac ordigno ad orologeria.<br>
È il cuore.<br>
Stranamente ha tre uscite questa stanza,<br>
una celata dalla specchiera dà verso l’esterno,<br>
il vuoto e lo specchio che ti guardano,<br>
che ti scoprono la faccia, denudano la maschera<br>
se dalla feritoia si infiltra il tenue azzurro cielo.<br>
Che cosa altro pretendi di vedere da una finestra?<br>
Cos’altro vuoi che appaia ancora?<br>
La tragicità della vita si nasconde dietro l’immagine<br>
più misteriosa e lieta. Brilla, qui, in primo piano<br>
l’astro di Thérèse vista di spalle che indossa<br>
la robe rose a strisce verticali argentate e un tablier noir,<br>
lo sguardo in direzione delle case, non degli alberi<br>
che Jean Frédéric Bazille ritrae in secondo piano.<br>
Dramma della quiete, della serenità.<br>
Sembra essere proprio questa la realtà.<br>
La figura virtuale rimanda all’esistente.<br>
Dove è dunque la poesia?<br>
È nel modo con cui si divide lo sguardo<br>
tra lo spazio racchiuso dalla cornice, Thérèse, colori, ombre,<br>
o le cose viste nella coscienza della luce azzurra<br>
che manifesta l’astronomia del cielo in una piccola camera?<br>
Ma non è lì che ti senti testimone, spettatore gettato,<br>
dimenticato bagliore di un Sole già crudelmente<br>
tramontato?
</p>

<p>
.<br>
(Inedita)<br>
I fantasmi della mente
</p>

<p>
Bellezza<br>
origine e ultimità del cosmo<br>
in occhi verdi<br>
sognanti<br>
il nastro della felicità<br>
tra i capelli<br>
nessuna asperità<br>
nessun affanno interiore
</p>

<p>
volgere via lo sguardo<br>
chiamarlo altrove<br>
lei non vivrebbe di là dalla cornice<br>
lungo dirupi<br>
sentieri non tracciati<br>
in cerca del rimosso<br>
l’impensato<br>
il mancante<br>
le cose che si lasciano intuire<br>
quelle invisibili<br>
segrete<br>
A volte<br>
si riesce a vedere prati fioriti<br>
ovunque<br>
svelare il turbamento<br>
le cose che non si fanno riconoscere<br>
e che non ti riconoscono<br>
Altre volte<br>
la realtà si avvicina<br>
si rivela troppo in fretta<br>
il talento la amplifica<br>
così il pensare fuori dagli schemi<br>
le idee oltre misura estranee<br>
alla tradizione<br>
esuberanti<br>
inusuali<br>
fermenti eccessivi<br>
fulminei<br>
i fantasmi della mente tendono<br>
un’ imboscata<br>
Dici di stare in guardia?<br>
Da cosa?<br>
Dall’euforia? dall’assillo?<br>
La depressione La mania?<br>
Le allucinazioni Le ossessioni?<br>
La fobia?<br>
Le torbide passioni ? L’isteria?<br>
L’ansia di draghi rossi e salamandre<br>
che gettano fuoco su di te?<br>
A volte<br>
capita di udire<br>
da lontano<br>
una musica che copre l’ inquietudine<br>
qualcuno ha l’impressione<br>
che siano gli stessi soggetti<br>
a seminare paure e a comporre musica<br>
È successo a Robert Schumann<br>
rinchiuso in un istituto mentale<br>
di Bonn<br>
le partiture deliziose<br>
le note che ci ha affidato<br>
e le paure<br>
dell’acqua<br>
degli spazi aperti<br>
delle altitudini<br>
paura di essere<br>
avvelenato<br>
diventare un altro<br>
e avvertiva il suono<br>
continuo<br>
“di lontani ottoni<br>
che diventava coro di angeli<br>
che cantavano una melodia<br>
che lui inutilmente<br>
cercava<br>
di trascrivere”<br>
E non aveva ricevuto<br>
il bacio<br>
da Anne Sexton<br>
i nervi sono accesi e<br>
il compositore è entrato nel fuoco<br>
dove fa il nido la salamandra<br>
a corto di veleno<br>
e il pieno il drago rosso<br>
improvvido custode del vello<br>
d’oro.<br>
La tua idea fissa è<br>
che quelle pennellate<br>
evidenti<br>
fioriture nel dipinto<br>
e quel volto sublime<br>
ti volteggino intorno<br>
offrendoti le più sorprendenti<br>
rivelazioni<br>
e tutto con una musica<br>
idilliaca<br>
di un pianoforte<br>
/che per la gente normale<br>
può tacere tutta la vita/<br>
magari quella musica è<br>
un Improvviso in do maggiore di Schumann<br>
La fanciulla con il nastro turchese<br>
tra i capelli<br>
sorride
</p>


<hr>

<h5>Triin Soomets</h5>

<p>
(Tallinn 1969)
</p>

<p>
Ecco tre delle sue poesie, che Giovanni Agnoloni ha tradotto dalla versione inglese:
</p>

<p>
per sopravvivere<br>
devi andare oltre<br>
oltre te stesso.<br>
altrimenti dalla presa bruciata<br>
del tuo occhio<br>
cadrà della polvere.<br>
devi andare oltre<br>
superando il tuo vecchio sé<br>
attraversando il tuo vecchio paese<br>
e trovare la tua casa in qualche luogo<br>
che altrimenti non raggiungerai.
</p>

<p>
*
</p>

<p>
il percorso della pioggia sul tronco dell’albero<br>
verso terra<br>
il percorso del fulmine sul tronco dell’albero<br>
verso terra<br>
il percorso di un uccello sul vento<br>
verso terra<br>
il percorso di una barca sull’acqua<br>
verso terra<br>
il percorso di un rematore sul mare<br>
verso terra<br>
il percorso della terra<br>
su di te
</p>

<p>
*
</p>

<p>
I peggiori contratti<br>
si fanno con se stessi<br>
e durano<br>
nascondono secondi e grandi eventi<br>
determinano le linee della tua bocca<br>
come appoggi la testa sulla mano<br>
chi cominci ad amare<br>
chi ti chiede la strada<br>
che cosa guardi<br>
che cosa vedi<br>
che cosa provi<br>
di cosa muori<br>
come se il termine del contratto dovesse essere<br>
la data della morte
</p>


<hr>

<h5>Sandro Montalto</h5>

<p>
(Biella 1978)
</p>

<p>
AUTOANTOLOGIA
</p>

<p>
REFRAIN
</p>

<p>
1.
</p>

<p>
Tutta questa carne che sta in dolorosa pena,<br>
solenne circostanza di anziana morte preannunciata,<br>
morte che vomita vita brulicante<br>
(qualcosa si agita e danza,<br>
in essa,<br>
su di essa, forse).<br>
Stimoli pungenti e maledicenti sollecitano l’anima<br>
e fanno rabbrividire le membra, sussultare,<br>
stupire, spaventare, agghiacciare, dubitare,<br>
come un servo che implora con voce rotta<br>
una pietà lontana vestita o rivestita di speranze<br>
ingannevoli e malevole,<br>
si rotola nel dubbio e ossessione:<br>
“Perché questo corpo debole e<br>
deforme, passeggero,<br>
gustoso, saporito, prelibato,<br>
perché queste membra spezzate,<br>
questa gabbia di dolore<br>
causa tuttavia di una feroce<br>
punizione implacabile<br>
come se essa fosse il peccato stesso?”<br>
Ora dovrai pagare, subdolo pachiderma,<br>
tu,<br>
nonostante la scarsa<br>
resistenza all’assalto di mille e più colpi<br>
di falce e di spada.<br>
Pensa.<br>
Pensa al dolore che non provi,<br>
che non provi più,<br>
pensa al mondo di angosciante silenzio nel quale<br>
stai affogando mentre mani ossute ti afferrano<br>
e trascinano in baratri senza fondo né sonno.<br>
Pensa al dolore che fingi di soffrire, affinché essi<br>
non capiscano che non soffri più<br>
e non ti torturino con unghie acuminate (ed infette)<br>
che ti dilanierebbero il cuore,<br>
mentre nelle loro avide gole colerebbe il tuo sangue,<br>
come immondo pasto.
</p>

<p>
(da: Scribacchino, Edizioni Joker, Novi Ligure 2000)
</p>

<p>
NUVOLE E…
</p>

<p>
Ma al di là,<br>
oltre, successivamente,<br>
si nasconde un segreto più grande del mistero –<br>
simboli ed archetipi si affollano in trama avulsa.
</p>

<p>
Le stelle<br>
si organizzano ad inventare perimetri<br>
dediti alla menzogna,<br>
qua sotto<br>
noi stiamo con il naso parallelo alla schiena<br>
e la bocca semiaperta (come di pesce defraudato)<br>
a chiederci un’altra volta cosa nascondano le nuvole<br>
che si abbracciano a dispetto guardandoci per ingelosirci,<br>
a chiederci quale segreto neghino alle nostre menti senza più nord,<br>
a chiederci se il segreto sia più sconvolgente del mistero.
</p>

<p>
(da: Scribacchino, Edizioni Joker, Novi Ligure 2000)<br>
Sandro Montalto Scribacchino copCOSI’ NON VA BENE
</p>

<p>
se guardi fuori, nei pori, fra le anatomiche fessure<br>
non ci capisci niente<br>
se esponi all’aria gelida e decifri le crepe epidermiche<br>
non ci capisci niente<br>
se appendi al muro un chiodo, se ti ci aggrappi con i denti<br>
non ci capisci niente<br>
se fai coincidere i pensieri con i desideri, i posti con le lacrime<br>
non ci capisci niente
</p>

<p>
che tu sia accelerato o ovattato, che tu vada o resti inscrivendo nei cerchi<br>
guarda:<br>
tutto quello che vorresti dire, tutte le parole che si nascondevano<br>
dietro all’incertezza e all’incongruenza (o quasi tutte, o quelle almeno<br>
che ti sono sempre servite quando la gola si annodava), tutte le parti<br>
a tessera di puzzle della tua vita oramai si incastrano con il nulla
</p>

<p>
fai mente locale:<br>
qualcosa quelle nuvole ti avranno pur detto<br>
nelle coniche notti insonni dai rumori che crescono mentre se ne vanno,<br>
segreti impensabili solo tuoi ti avranno pur suggerito l’abbozzo di una chiusura<br>
ed una musica avrà contrappuntato un tuo sospiro o gemito nel buio,<br>
qualche luce che hai creduto di vedere avrà pur illuminato un significante
</p>

<p>
ma non va bene, e ancora non va:<br>
una minima oscillazione, un qualsivoglia cambiamento<br>
può far crollare la clessidra e disperdere al vento la sabbia dei giorni,<br>
una parola al momento sbagliato (o anche al punto giusto)<br>
può far avvizzire una gioia, dimagrire a spettro una nota di naturale<br>
(o apparente, o autoattivante) tensione allo scherzo<br>
e la folle cartografia della mia essenza mi è ignota, ancora non si sa<br>
se il maestro e discepolo di se stesso abbia giustificato le assenze
</p>

<p>
qualsiasi cosa se ci penso su se ne va:<br>
ci sono autonomi brandelli di corpi<br>
che narrano ancora storie lunghe come serpenti<br>
ed appare ineluttabile il cigolare delle cose che gemono la loro fine<br>
mentre cartoline multicolori raccontano brani di felicità altrui
</p>

<p>
so che così non va:<br>
ho fatto l’autopsia al mio me indeciso,<br>
sono stato da un verso che mi è venuto troppo lungo pizzicato e deriso:<br>
percuoto come gong il supremo istante e vi saluto all’improvviso
</p>

<p>
(da: Scribacchino, Edizioni Joker, Novi Ligure 2000)<br>
Sandro Montalto Il segno del labirintoXIV.
</p>

<p>
(Ode)
</p>

<p>
In lode al signore del tempo<br>
gratta la palpebra squamosa del domani<br>
misera è la fonte della vita
</p>

<p>
paludosa sull’argilla informe<br>
sulla terra come mica sbriciola<br>
lontana dalla splendente rilucente folgore<br>
un vago moto si arresta<br>
un’intenzione di gesto si smorza<br>
identico torna l’evento su se stesso<br>
da se stesso generato
</p>

<p>
il barocco costruirsi del tempo come opale<br>
orbita ancora attorno all’ombra del sé<br>
falò della svendita di sé<br>
con xilofona accozzaglia di scheletri<br>
le ore contate si scagliano contro la pelle<br>
sudore ogni sorriso sgocciolante
</p>

<p>
il mio respiro breve<br>
l’affanno del congiungimento<br>
estasi breve ogni estasi<br>
viscosità del desiderio<br>
pausa nel narrare le ore<br>
per ribadire la precarietà dell’eterno
</p>

<p>
fra nocca ed osso, fra cartilagine e disco<br>
si annida il minimo clocchiare di un destino<br>
non cercare nella luce tarda imitatrice di sé<br>
delle stelle fredde il dipanarsi di un arcano
</p>

<p>
ricca solo di onde la risacca geme<br>
umido solo del proprio desiderio l’oceano migra<br>
bacio è il deflagrare di corrucciate polveri nere<br>
illusione e falsa deduzione appare il bianco<br>
che tutto divora e spazi fra la voce genera<br>
mimo della vastità ed in realtà famelico dirottatore<br>
di ombre da tessere e disfare<br>
biancheggia sulla sabbia il bianco<br>
goccia a goccia scivola la sostanza
</p>

<p>
si aggruma la vita,<br>
come attonito smegma resta intriso della sua morte<br>
ogni attimo che fallisce il centro
</p>

<p>
(da: Esequie del tempo, Manni, Lecce 2006)<br>
XVIII.
</p>

<p>
(lapidarium)
</p>

<p>
Assorbito nell’innegabile caducità<br>
lentamente avanzo e retrocedo,<br>
perso nella nebbia di ipnotico pulviscolo<br>
nei perfetti circoli del tempo,<br>
vago fra cartacei avelli infuocati<br>
e fra marmorei giacigli illustri.<br>
Un fiore piange i petali di un tempo<br>
sulla fredda lapide, muta di un raccontare<br>
che si perde nel passato.<br>
Mi ricorda<br>
che cessata la vita cesseranno il tempo<br>
e lo spazio, per me, le mie parole<br>
saranno alternativo sonnifero<br>
per nostalgici votati al fraintendimento.<br>
I miei versi più inutili, collante poetico,<br>
saranno il mio immortale epitaffio,<br>
mia epìtrope e lapide saranno<br>
le mie chiose obbligate e le grida di stupore.<br>
Niente più che muschio saranno<br>
le mie riflessioni, i versi ispirati<br>
di pensiero e lucida sofferenza,<br>
il mio solo Io sperduto in parole<br>
per sorde orecchie, per pagine troppo piccole.
</p>

<p>
“Non notare, non insegnare, non avvertire”<br>
mi dice una voce che mi consiglia<br>
di non credere alle voci e ai segni<br>
“la tua polvere sarà semplice starnuto<br>
per la gente comune, lapidi orientate<br>
verso un unico sole, come già<br>
la polvere di altri in passato”.
</p>

<p>
Intento a discutere mi sorprende la sera,<br>
e mi incammino per la via sconosciuta ed antica<br>
di pietre familiari<br>
scritte col muschio della pazienza.
</p>

<p>
(da: Esequie del tempo, Manni, Lecce 2006)<br>
Sandro Montalto copertinaXXIV.
</p>

<p>
(sussurri nella nebbia – kyrie)
</p>

<p>
Proprio lei che va di fretta,<br>
e non sa che attraversa il tempo<br>
nelle ore del mattino fino al vespro di cartone.<br>
Scusi, non sa se qualcuno si è avvicinato<br>
si è accostato al tempo fuoriuscito dalle assi,<br>
non conosce il riso che ne tampona il fluire?
</p>

<p>
Giorno e notte, invenzione limata la poesia<br>
esce da me ma subito il mondo ne fa retorica,<br>
il mondo che la retorica l’ha obliata<br>
e muggisce, indefesso, con garbo di diarrea<br>
e ti fa credere eterno mentre ti fa imbalsamato trofeo.<br>
Tutto nasce dall’uovo immortale perpetua frittata<br>
dell’andare e stare, viaggiare diagonali nello spazio<br>
mentre avevo perduto ancora l’attimo.
</p>

<p>
Alberi che mi tendete clorofille fanciulle<br>
di cuccagne e frutti ne abbiamo abbastanza,<br>
schernite con il vostro autunno-primavera temete<br>
l’umana caducità.<br>
Sempreverdi arroganze,<br>
in triste colloquio con il magma marcescente<br>
dell’ottusità nulla movente, negano il fluire<br>
e consegnano l’uomo al limbo dello sparire.
</p>

<p>
Con giochi di prestigio la fatina brilluccichina<br>
ha seminato incantesimi come ossa<br>
ha acquistato al laser delle confusioni<br>
la mia mente, distratta dall’andare del tempo.<br>
Lanterne di opacità<br>
ripetono che l’alba è una trovata pubblicitaria<br>
che sul tetto del sonno vi è solo la morte<br>
che il silenzio è muto e non sa l’eternità.
</p>

<p>
Ma che se ne fanno dell’eternità<br>
la cosa innominata, il verbale del consumarsi,<br>
l’interlocutore cerebrale, la ripetizione,<br>
il nome dato per appuntare uno spillo al tempo,<br>
la ripetizione, il destino alibi sempreverde,<br>
i cespugli di intricati desideri,<br>
l’uomo che si cerca in una bocca amara.
</p>

<p>
Per lande, deserti, foreste e città<br>
unghiamo il gomitolo del tempo<br>
e tutte le età raggrumate cicatrizzate<br>
si strofinano le mani e soffiano<br>
come fa lui, che se ne va di fretta<br>
e non mi vuole dire se segna il tempo,<br>
se va contromano, se ha ceduto<br>
o non ha capito come il tempo sia un brodo<br>
cui le epoche cedono il loro nutrimento.
</p>

<p>
(da: Esequie del tempo, Manni, Lecce 2006)<br>
(prologo)
</p>

<p>
Ricordi il progetto di un comune ricordo?<br>
No, trasparente come l’aria che svela<br>
i profili delle cose lontane<br>
fingi di guardarmi<br>
mentre fra noi le cose si susseguono,<br>
gli spazi ammutoliscono e mutano<br>
e i tuoi occhi lontani nella mente<br>
sono globi di vetro in cui mi rifletto.
</p>

<p>
Un senso mortale mi adesca,<br>
leggo una storia già vecchia<br>
in un libro dai caratteri increati.
</p>

<p>
Un significato più semplice si profila<br>
come soluzione a una disperazione assuefatta,<br>
come quando fuori il rumore muore<br>
e lo spirito si concede a se stesso.
</p>

<p>
Ubriaco di mete informi<br>
so buie le ore passate<br>
e traditore il confine fra parola e parola:
</p>

<p>
e resto lì, fermo recensore di me stesso,<br>
lo sguardo ottuso come di balena in secca.
</p>

<p>
(da: Il segno del labirinto, La vita felice, Milano 2011)
</p>

<p>
.<br>
foto in acqua
</p>

<p>
Oppresso dai rimedi da scovare<br>
attende il momento propizio<br>
per scavare in sé l’animo abulico<br>
e per cieli e mari vaga inutile il pensiero,<br>
mentre l’essere rimanda il momento<br>
della domanda e del vero pentimento.
</p>

<p>
Il pentimento a nulla serve,<br>
ogni giorno è una piaga utile<br>
ad allevare vermi per compagnia<br>
mentre le bocche simulano incroci<br>
di parole e invece di lingue<br>
umide di piaceri si intendono.
</p>

<p>
I piaceri sono ricordi<br>
di passate angosce irrisolte,<br>
soffia una brezza che piange umori<br>
mentre ad un tratto<br>
– ecco! –<br>
in dolore s’eterna.
</p>

<p>
L’eternità è la rinuncia ad ogni progetto,<br>
i lupi ululano alla luna che costringe all’intimità<br>
mentre grandina sugli acini dei nostri prudori<br>
rastremati in ordinati rimpianti.
</p>

<p>
Il rimpianto è una fine troppo comune,<br>
mescolo i dolori sperando in una reazione<br>
che la dinamica del calore non permette.<br>
Vascelli di nostalgia solcano pelaghi insidiosi<br>
ed io sono il pirata che deruba la sua notte,<br>
mentre m’invento un fato contro la vita inopportuna.
</p>

<p>
Il pirata è colui che deruba la notte,<br>
la sua notte – e mi ripeto.
</p>

<p>
(da: Il segno del labirinto, La vita felice, Milano 2011)<br>
***
</p>

<p>
Ho speso ore di vita non vissuta<br>
– o sublimata – a dar forma di parole<br>
alle complesse sinapsi della memoria,<br>
ho condannato all’immobilità attimi irripetibili<br>
per ricalcarne la perfezione, per codificarne<br>
l’armonia e la segreta egolalia.<br>
Ho dato vita forse malata a desideri<br>
(non so se arcaici e ululanti<br>
ma certo lacerati da una lama<br>
terribile nella sua inconoscibilità)<br>
che ora faccio tremare nel timore<br>
che qualcosa venga a sconvolgere il tutto<br>
e a ricreare un disordine più probabile.
</p>

<p>
Cosa devo ricordare di te, mia sagoma<br>
di compagna in versi scritti e sussurrati,<br>
cosa devo negare al tempo?<br>
Ho permesso agli attimi di susseguirsi<br>
in un pulviscolo di sentimenti taciuti:<br>
non posso più fare nulla – ma<br>
mai ho potuto, mi dicono suoni e ritmi –<br>
e un sentimento superiore tenta di fugare il rimorso.
</p>

<p>
Non sono che fredda brace sotto la cenere.
</p>

<p>
(da: Il segno del labirinto, La vita felice, Milano 2011)<br>
(epilogo)
</p>

<p>
Nuvole a catafascio, oggi, nell’azzurro degli occhi.
</p>

<p>
Fragili prospettive s’affastellano e fioriscono nomi rocciosi<br>
in ogni atto germinante dissoluzioni distratte; opaca,<br>
l’esistenza va oscillando tra fonte e fonte, verbalità<br>
sopraffanno la confezione di petali a precipizio…<br>
– Ecco!<br>
qui fiorisce il mio sguardo straziato di dolcezza.
</p>

<p>
(da: Il segno del labirinto, La vita felice, Milano 2011)<br>
Sandro_montalto
</p>


<hr>

<h5>Saigyo</h5>

<p>
Saigyō ‹saiṅioo› (o Saigyō hōshi “S. maestro della legge”). – Poeta giapponese (n. 1116 – m. 1190). Nato come Satō Norikiyo in una famiglia dell’aristocrazia militare, nel 1140 si fece monaco, favorendo una precoce fioritura di leggende sulla sua figura. Non diversamente da Bashō, percorse il Giappone cercando ispirazione per i suoi poemi … Seguono alcuni emblematici versi …
</p>

<p>
Ascoltando il rumore<br>
del torrente montano,<br>
si può conoscere<br>
lo scorrere veloce<br>
della vita umana.
</p>

<p>
Dopo la morte,<br>
coperto dal muschio<br>
ricorderò quanto imparai<br>
vedendo la rugiada<br>
sulla roccia ombrosa.
</p>

<p>
Come sarebbe<br>
ancora più misero<br>
questo mondo caduco<br>
senza una montagna<br>
dove nascondersi!
</p>

<p>
Un uomo che non pensa<br>
alla vita futura<br>
è inferiore alla pianta<br>
che sta in un campo<br>
senza rami.
</p>

<p>
Alcuni canti di Saigyō
</p>

<p>
Contemplazione sulla Mente
</p>

<p>
Fugate le tenebre,<br>
la limpida luna<br>
che dimora nel cuore,<br>
si avvicina<br>
al Monte dell'Occidente.
</p>

<p>
Alla vista del Monte Fuji, quando mi trovavo nelle regioni orientali per pratiche ascetiche
</p>

<p>
Spinto dal vento,<br>
il fumo del Monte Fuji<br>
scompare nel cielo;<br>
il mio cuore si dirige<br>
verso l'Infinito.
</p>

<p>
In viaggio verso Tennōji, sorpreso dalla pioggia, chiesi alloggio in un luogo chiamato Eguki. Nell'essere rifiutato, dissi:
</p>

<p>
Non è piacevole<br>
odiare il mondo;<br>
ma tu sei così avara<br>
da rifiutarmi<br>
l'alloggio di una notte.
</p>

<p>
Risposta
</p>

<p>
Avendo sentito<br>
che sei un monaco,<br>
ho voluto ammonirti<br>
di non fermare il cuore<br>
nell'alloggio di una notte.
</p>

<p>
Dopo che, divenuto monaco, mi ritirai in un eremo
</p>

<p>
Solitudine<br>
dell'eremo<br>
nell'ascoltare<br>
il fruscio delle piante<br>
del giardino.
</p>

<p>
Poesia mandata dal Monte Kōya al monaco laico Jakunen che abitava a Ōhara
</p>

<p>
Se nella montagna<br>
il mio cuore<br>
corre dietro ai sogni,<br>
li disperde subito<br>
il rumore del vento.
</p>

<p>
Se nella montagna<br>
la luna del cuore<br>
splende limpida,<br>
si vede l'universo<br>
come in uno specchio.
</p>

<p>
Scorre il fiume,<br>
formando nell'acqua<br>
bolle di schiuma:<br>
questo misero<br>
mondo transitorio!
</p>

<p>
Il Cielo
</p>

<p>
Fermando lo sguardo<br>
sul cielo del cuore<br>
senza polvere,<br>
ogni ombra vana<br>
viene dissipata.
</p>


<hr>

<h5>Sabino Caronia</h5>

<p>
Sabino Caronia, critico letterario e scrittore, romano, ha pubblicato le raccolte di saggi novecenteschi L’usignolo di Orfeo (Sciascia editore, 1990) e Il gelsomino d’Arabia (Bulzoni, 2000) ed ha curato tra l’altro i volumi Il lume dei due occhi. G.Dessì, biografia e letteratura (Edizioni Periferia, 1987) e Licy e il Gattopardo  (Edizioni Associate, 1995).
</p>

<p>
Il girasole
</p>

<p>
È finita la messa. Sull’altare,<br>
presso la bara, ancora gli onorati<br>
nuovi credenti stanno a discettare<br>
tra inutili ricordi e versi ornati.
</p>

<p>
“I fucili battevano alle porte”,<br>
ripeteva il poeta, e così sia,<br>
ma, dopo tanto male e tanta morte,<br>
forse è barbarie pure la poesia.
</p>

<p>
“No, no che la poesia non è occasione”,<br>
biascico amaro, ed esco dal portone.<br>
Nel mattino piovorno ed incolore,
</p>

<p>
grigio avamposto dell’aridità,<br>
Plinio accende, sul nero del dolore<br>
le trombe d’oro e la solarità.<br>
ANITA<br>
A te che sei l’icona<br>
d’ogni umana fierezza,<br>
appassionata e bella,<br>
con due pistole in mano,
</p>

<p>
che passi sulla terra<br>
senza trovare pace<br>
sotto cieli di morte<br>
amazzone immortale,
</p>

<p>
che corri come il vento,<br>
eterna giovinetta,<br>
messaggera d’amore,<br>
il mio pensiero vola.<br>
Infinita distanza
</p>

<p>
Tu che cosa ne sai dell’infinita<br>
distanza dell’amore, dimmi, cosa?<br>
Che cosa ne sai tu di quell’azzurro,<br>
di quell’azzurra distanza infinita?
</p>

<p>
Elsa Martinelli, 1967 trucco tricolore
</p>

<p>
Elsa Martinelli, 1967 trucco tricolore
</p>

<p>
I poeti
</p>

<p>
I poeti, dicevi, lo ricordo,<br>
non hanno età,<br>
ma questo non è vero,<br>
piccola mia,<br>
ché tutto quanto muore<br>
intorno a noi,<br>
tutto passa e declina,<br>
e vola via,<br>
muore persino il mare.<br>
Il palazzo
</p>

<p>
Il mio cuore è un palazzo,<br>
deserto e solitario,<br>
vive della tua assenza,<br>
non conosce altri amori.<br>
Strana allegria
</p>

<p>
Ciò che trovo indecente<br>
è la strana allegria<br>
di certa brutta gente<br>
che mi fa compagnia,<br>
e, a tutto indifferente,<br>
alla gioa e al dolore,<br>
mi avvelena la mente<br>
e mi fa scuro il cuore.
</p>


<hr>

<h5>Roberto Coppini</h5>

<p>
(Firenze, 1927-2013)
</p>

<p>
Dio è una remota notizia
</p>

<p>
Che ne sappiamo noi
</p>

<p>
degli usignoli
</p>

<p>
o delle ciminiere,
</p>

<p>
dei continenti inesplosi,
</p>

<p>
del polline che incalza,
</p>

<p>
dell’accoppiarsi tra medesimi sessi?
</p>

<p>
Un tempo ci batte negli occhi.
</p>

<p>
Lo scirocco romba negli androni
</p>

<p>
sbocca nei sottopassaggi,
</p>

<p>
tutta la terra
</p>

<p>
è un tremare come di nave.
</p>

<p>
Nelle isole di corallo
</p>

<p>
le tartarughe cercano la morte.
</p>

<p>
Ariete si accosta alla luce.
</p>

<p>
La razza animale si desta.
</p>

<p>
Invaghisco di tutto.
</p>

<p>
Levigo pietre,
</p>

<p>
insemino trame precarie
</p>

<p>
lo smalto acuto della foglia
</p>

<p>
la calce sui muri.
</p>

<p>
L’ellisse dei morti
</p>

<p>
ingorga la terra.
</p>

<p>
Le montagne sollevano la chioma
</p>

<p>
a un vento
</p>

<p>
che raschia i grumi dell’ossido.
</p>

<p>
Nell’abisso si scuote
</p>

<p>
il fossile. Dio
</p>

<p>
è una remota notizia.                          
</p>

<p>
30 aprile 1968
</p>

<p>
Dalla croce
</p>

<p>
«Gèttati fuori, irradia
</p>

<p>
l’oscurità della talpa,
</p>

<p>
libera la caviglia
</p>

<p>
dall’intralcio, resuscita l’insonnia,
</p>

<p>
ricomincia dalla croce o dalla vergogna».
</p>

<p>
Un foro attraversa la terra
</p>

<p>
arancia che impernio
</p>

<p>
tra le dita
</p>

<p>
planetario dei giorni.
</p>

<p>
Dopo la pioggia
</p>

<p>
la chiocciola riga le mura.
</p>

<p>
20 maggio 1968
</p>

<p>
*
</p>

<p>
L’impiccato agonizza sul fondo
</p>

<p>
del cannocchiale capovolto.
</p>

<p>
Il conto è aperto, anche
</p>

<p>
l’immaginazione può essere superata.
</p>

<p>
È inutile confezionare
</p>

<p>
deglutibili assolutezze da ingerire
</p>

<p>
secondo il bisogno. Rimane il buttato
</p>

<p>
da parte, la cosa che ci è messa davanti
</p>

<p>
senza preavviso, sebbene il corpo di un uomo
</p>

<p>
non sia un lenzuolo da fare a strisce.
</p>

<p>
Chi muore a primavera è seppellito in autunno.
</p>

<p>
Tra me e il tuo silenzio, Dio,
</p>

<p>
è un battere di porte, cupo.
</p>

<p>
*
</p>

<p>
L’uomo aduna le briciole di pane,
</p>

<p>
incrocia le posate sul piatto:
</p>

<p>
gli frastaglia la faccia la luce
</p>

<p>
della lampada.
</p>

<p>
Che vuoi che una lettera porti!
</p>

<p>
Il mondo gira senza avvedersene, gli angeli
</p>

<p>
dormono nelle loro tombe, il soldato apparso
</p>

<p>
sulla soglia imbratta di sangue le carte.
</p>

<p>
Gli occhi sono ostruiti da mestieri
</p>

<p>
disutili, ricorsi a vie legali, segni
</p>

<p>
di croce sui conti saldati subito
</p>

<p>
o sulla porta di coloro che prima o dopo
</p>

<p>
andranno messi a tacere.
</p>

<p>
La stanza è piena di visitatori. Uno
</p>

<p>
chiede di me.     
</p>

<p>
(la traduzione che si dà qui di seguito si deve a Nail Chiodo)
</p>

<p>
The man collects the crumbs of bread,
</p>

<p>
crosses fork and knife on the plate:
</p>

<p>
the light from the lamp
</p>

<p>
bevels his face.
</p>

<p>
What can you expect a letter to bring!
</p>

<p>
The world turns without noticing it, the angels
</p>

<p>
sleep in their tombs, the soldier who’s appeared
</p>

<p>
at the threshold drips blood on the papers.
</p>

<p>
The eyes are blocked by jobs
</p>

<p>
that are worthless, the filing of legal appeals, signs
</p>

<p>
of the cross on bills paid forthwith
</p>

<p>
or on the door of those who sooner or later
</p>

<p>
will have to be silenced.
</p>

<p>
The room is full of visitors. One
</p>

<p>
asks for me.
</p>

<p>
A distanza di tempo
</p>

<p>
Non falsi amici né stelle di carta
</p>

<p>
compaiono nelle mie veglie.
</p>

<p>
I rari coi quali spartisco
</p>

<p>
un’esistenza residua
</p>

<p>
hanno lo sguardo turbato
</p>

<p>
di chi si dà respiro nella fuga
</p>

<p>
e sente avvicinarsi la cattura
</p>

<p>
sebbene all’orecchio
</p>

<p>
giunga soltanto un brusìo
</p>

<p>
di sillabe divise.
</p>

<p>
La mischia dalla quale immaginavo sottrarmi
</p>

<p>
è il dolore degli altri. Un male
</p>

<p>
che accieca e non rigenera
</p>

<p>
se non un male più acuto
</p>

<p>
o la cattività che uguaglia impietosa
</p>

<p>
la perdita e l’acquisto.
</p>

<p>
La parte di ognuno è il caso
</p>

<p>
che l’assegna. Un autista ubriaco
</p>

<p>
confuse il re con la regina,
</p>

<p>
non sapendo che il fante tuttofare
</p>

<p>
fu il solo ad essermi compagno.
</p>

<p>
Anche se l’uno, il portatore di picca,
</p>

<p>
allunga la sua ombra
</p>

<p>
via via che il gioco passa di mano
</p>

<p>
e il cerchio stringendosi destina
</p>

<p>
l’ultima carta, l’onnipresente.
</p>

<p>
Non il giardino da cui fummo estromessi,
</p>

<p>
ma l’albero apparito nel deserto,
</p>

<p>
che lo sorveglia un angelo neutrale
</p>

<p>
per un’ambigua dimenticanza.
</p>

<p>
Il tuo destino, qualunque stella
</p>

<p>
lo mutasse,
</p>

<p>
era segnato da un gesto originario
</p>

<p>
che ti traeva altrove.
</p>

<p>
E tu gentile, che disponi
</p>

<p>
i fiori dello spino,
</p>

<p>
nessuno custodisce
</p>

<p>
le tue provviste dilapidate – il posto
</p>

<p>
apparecchiato sulla tavola.
</p>

<p>
*
</p>

<p>
Se ricompari me ne incolpo,
</p>

<p>
come un tradimento.
</p>

<p>
<div style='padding-left: 240pt'>
 Fu assolto
</div>
</p>

<p>
il male, non il dolore,
</p>

<p>
il dappertutto umano
</p>

<p>
dal quale volevo staccarmi
</p>

<p>
prosciolto dall’ira.
</p>

<p>
Fedele sarei stato fino all’ultimo
</p>

<p>
sebbene ora non occorra più.
</p>

<p>
Propizia sarebbe la pace notturna,
</p>

<p>
non mi tenesse in vita
</p>

<p>
l’enigma del disamore, il rischio
</p>

<p>
e i casi, il piano inesplicato
</p>

<p>
di una futura preistoria
</p>

<p>
sviata dal sovrappiù di orrore
</p>

<p>
che occupa il mondo.
</p>

<p>
*
</p>

<p>
Dunque, tutto converge
</p>

<p>
a un punto originario,
</p>

<p>
un daccapo senza allegria,
</p>

<p>
inquieto della balzana inquietudine
</p>

<p>
che hanno gli animali in cattività
</p>

<p>
se un’eco prenatale
</p>

<p>
li scuote nel sonno
</p>

<p>
e raspano il piede a terra
</p>

<p>
e una caligine greve li offusca
</p>

<p>
sicché il mondo li chiama lunatici,
</p>

<p>
questi atterriti testimoni,
</p>

<p>
e li esilia da sé
</p>

<p>
senza giustizia né amore.
</p>

<p>
Tutte le poesie – tranne l’ultima e la traduzione inglese – sono tratte dal libro: Roberto Coppini, Una remora notizia – Poesie edite e inedite. A cura di Fausta Garavini e Francesco Rognoni – Sedizioni di Diego Dejaco Editore, Milano 2017.
</p>


<hr>

<h5>Pierfrancesco Zen</h5>

<p>
Pierfrancesco (Padova 1964), poeta, narratore e pittore, vive a San Martino di Lupari dove svolge la professione di avvocato. Pubblicista dal 1983 al 1987 sulla rivista "La danza".
</p>

<p>
Ha pubblicato la raccolta di poesie e racconti Frammenti di relatività (1992), la silloge poetica I giochi del tempo (2005) e la raccolta di racconti Onirica (2010). Molte sue poesie sono state pubblicate in diverse antologie: “Poeti padovani” (curata dal gruppo letterario Formica Nera) e in molte altre raccolte di poesie (“Il pianeta dell’amore”, “Voci dell’anima”, “Vento di Maestrale”, “Antologia del ricordo”, ecc.).
</p>

<p>
Ha ottenuto i seguenti primi premi: 1997, “Maria Carola Piron”; 1998, “Poeti Emergenti Veneti”; 2004: "Primavera Strianese"; 2007, "La Rocca - Città di San Miniato"; "Mondolibro"; San Marco-Città di Venezia"; "Vittorio Bodini" Lecce; "Nuove lettere" Napoli; "Città di Lerici"; 2009: "Via Francigena".
</p>

<p>
Sulla sua produzione letteraria hanno scritto, tra gli altri: F. Buldrini [I giochi del tempo] «I testi sono intessuti di citazioni mitiche e bibliche, con una notevole tensione speculativa e simbolica. La raffinatezza estetica del linguaggio eleva il tono poetico che indugia anche su finezze stilistiche e metriche e s’inalbera in ardite metafore.»; L. Nanni [I giochi del tempo] «Il sentimento religioso attinge alla purezza ideale, mentre ‘il linguaggio cifrato’ permette di intuire in profondità significati che sfuggirebbero a una scrittura superficiale: la coscienza del verso è indice di un poeta il quale, consapevole dei limiti formali (metro e ritmo, per esempio), riesce ugualmente a liberare le potenziali energie della parola.»; R. Tommasi [Onirica] «Fantasia e realtà, ipotesi e riscontro, cifra razionale e pulsazione alogica: i termini sono incisi già imperfetti sulla corteccia della codificazione… ma la fantasia stessa diviene realtà nel momento in cui determina qualcosa di reale.».
</p>


<hr>

<p>
Fluide unità <br>
Seguendo le tue orme <br>
sono giunto alla croce<br>
e all'orologio che, quasi sognante,<br>
all'alba del mio giorno donasti<br>
affinché altri secondi scandisse<br>
al di là del tuo tempo.
</p>

<p>
Culla dei sogni, tu devi sapere<br>
che la vita misurata<br>
e dal male consumata<br>
non si riduce a fumo di candela:<br>
nello spazio dorato<br>
di un indecifrabile quadrante<br>
ancora muoveranno le lancette.<br>
In me nuovi scorreranno<br>
sangue tuo ed ore tue,<br>
acque di uno stesso fiume.
</p>

<p>
Quando, coi corpi avvolti<br>
nel mortale silenzio,<br>
né tu né io potremo sentire<br>
gli ingranaggi delle ruote alate e<br>
delle oscure meccaniche celesti,<br>
allora come due gocce saremo<br>
evaporate ma cadute in una<br>
nel grande mare oltre l'infida foce;<br>
precipitando un battito saremo<br>
insieme nell'eterno.
</p>

<p>
Allora, sono certo,<br>
la memoria di Dio<br>
non potrà separarci,<br>
ci raccoglierà forse in clessidra:<br>
struttura doppia a forma d'infinito<br>
dove un liquido unico … racconta.
</p>


<hr>

<p>
I giochi del tempo 
</p>

<p>
Non ti illuda il mattino<br>
  è solo un altro gioco<br>
  che sta per iniziare.
</p>

<p>
Osservando i ruoli altrui<br>
  comprendo le regole.<br>
  Per la vita coltivo l'interesse<br>
  del silente traduttore<br>
  di antiche pergamene:<br>
  puntualmente le tradisco.
</p>

<p>
Se dimentico il gioco<br>
  o nelle sue dinamiche perdo,<br>
  al termine del giorno<br>
  è solo il ricordo di una storia.<br>
  E notti insonni un una tazza calda<br>
  affogo col patetico intento<br>
  del continuo recupero di trame,<br>
  ludiche e improbabili, tracciate<br>
  fuori dal tempo, nell'ultimo sorso.
</p>

<p>
Da qualche parte sono state scritte<br>
  ma c'è solo una vita<br>
  o un simbolo di essa<br>
  per scoprire chi e dove<br>
  le deve interpretare<br>
  o, rassegnato, fors'anche sognare.
</p>

<p>
Viaggi multimediali<br>
  e intrepide letture<br>
  dilatano una piatta esistenza.<br>
  ma unicamente nella dissolvenza<br>
  della memoria e del mondo a tarde ore<br>
  apprendo con certezza,<br>
  affossato in poltrona,<br>
  d'essere in un teatro<br>
  e sul palco inverare<br>
  la fioritura di una bianca rosa<br>
  e la spina sanguinante:<br>
  la coscienza ed il suo abdicare.
</p>

<p>
La luce della ribalta sopisce<br>
  e obnubila il confuso sentimento<br>
  dell'attore passivo,<br>
  mentre oltre il sipario<br>
  già sto cercando nuovi incantamenti,<br>
  la scena più bella che non vivrò mai.
</p>


<hr>

<p>
Il respiro e la voce delle cose 
</p>

<p>
Scale verso<br>
umide cantine<br>
o soffitte polverose,<br>
agevoli sempre<br>
quando portano<br>
a un deposito d’oggetti,<br>
paurose sempre<br>
quando, verso l’alto o il basso,<br>
ma in fondo, in fondo<br>
hanno una porta<br>
e dietro un baule   <br>
dove sedimentano<br>
stantii ricordi.<br>
Nella luce obliqua<br>
del sottotetto ligneo   <br>
vengono profanati<br>
entrambi i sarcofagi<br>
degli arcani fantasmi<br>
e tiranni dell’anima esiliati.
</p>

<p>
Eppure quell’universo di cose,<br>
morte, parla.<br>
Il soldatino di latta<br>
e quello di plastica<br>
si affrontano silenti<br>
in una guerra di generazioni;<br>
la bambola di pezza<br>
invidia il morbido orso di peluche<br>
che mi dormì accanto<br>
assorbendo e custodendo<br>
lacrime e sogni<br>
da lui, solo,   <br>
adesso conosciuti;<br>
il trenino proveniente<br>
da un candido Natale<br>
si è fermato di fronte<br>
al teatrino delle marionette<br>
che la nonna animava;  <br>
spossato il cavaliere<br>
è sceso dal sauro<br>
e dalle gialle pagine narrate<br>
da una voce fuori campo,<br>
da un padre oramai assente<br>
che, come un personaggio del passato,<br>
rivive nelle cose.   <br>
In questo cimitero di emozioni<br>
è tornato il respiro e il vocio<br>
dell’esistenza.    
</p>

<p>
Agli oggetti, rottami del proprio io   <br>
vorrei chiedere scusa<br>
per averli trascurati.<br>
Comprendo mestamente<br>
il senso del possesso<br>
che lega a questa terra,<br>
dell’immortalità l’evocazione   <br>
discendente dalle cose<br>
in parata schierate,<br>
tutte insieme in tutti gli attimi.<br>
Non appena la luce   <br>
dei nostri occhi le sfiora,<br>
bisbigliano un linguaggio lontano,<br>
mormorano un invito<br>
a rallentare a non abbandonare<br>
i nostri umili tesori.   <br>
Chiudo la cassa,<br>
cala il silenzio e la malinconia,   <br>
ma il timore di perdersi<br>
e riscoprire vite primordiali<br>
che volevo non più rammentare  <br>
prevarica l’affetto<br>
per un piccolo mondo antico.
</p>


<hr>

<p>
 Memoria e oblio di Pierfrancesco Zen
</p>

<p>
Alla memoria che erige la Storia<br>
osannarono i vati,<br>
ma tralasciarono, complici forse,<br>
il dono dell'oblio<br>
che del tempo il sentire<br>
cancella e confonde.<br>
Sula nera trama di Lete<br>
scopriamo intessuti<br>
i colori rinnovati<br>
delle cose terrene;<br>
squarciato quel drappo ordito<br>
come catena e soglia divina<br>
della cupa caverna,<br>
accecati persino<br>
dall'ora tranquilla del vespro<br>
che definisce tremulo il mondo,<br>
non lo riconosciamo<br>
nelle rigide sue ombre.<br>
E più non distinguiamo,<br>
ogni cosa già è stata vista<br>
e già dimenticata;<br>
ciò che esiste o appare<br>
pulsa solo nel presente.<br>
E se così non fosse non potremmo<br>
ogni volta aspettare<br>
la luce del giorno,<br>
e se così non fosse non potremmo<br>
sopportare ancora<br>
il pianto delle genti<br>
di Bosnia e Giudea.<br>
Secoli anni addietro, ieri,<br>
molte lacrime calde<br>
gli occhi disperati<br>
e sbarrati su gladi<br>
scimitarre e fucili<br>
di pagane, ottomane<br>
cristiane orde<br>
riempirono, e quelle<br>
ed altre terre<br>
intrisero sciolte nel sangue.<br>
Riapre le ferite,<br>
lacerando le menti,<br>
il Crocifisso offre<br>
nella riconciliazione eterna<br>
memoria ed oblio.<br>
Rito che monda e specchia la vita.<br>
Ma nessuno ricorda,<br>
nessuno soffre<br>
l'olocausto del passato,<br>
il suo insegnamento.<br>
Tutti, invece,<br>
come languidi nuovi amanti<br>
verginalmente viviamo l'attesa<br>
del sorgere antico del sole<br>
e tutti sopportiamo<br>
il monotono tempo<br>
ed il vibrante tempo<br>
perchè nè l'uno nè l'altro<br>
sono quello che abbiamo<br>
vanamente trascorso.<br>
C'è una dimensione animale<br>
da vincere e amare:<br>
l'immemore memoria,<br>
lo status limbi<br>
e, senza impaurire,<br>
l'oscuro oblio.<br>
Dicembre 1993
</p>


<hr>

<p>
Abissi di libertà di Pierfrancesco Zen
</p>

<p>
Era un ottobre gelido e solare<br>
lo spirito ingialliva<br>
appesantito da tempo e dolore.<br>
Dalla finestra vedo<br>
inseguire aquiloni<br>
cullati da un suono di sirena.<br>
Sentimenti storditi<br>
e discendenti come foglie sfatte<br>
rumoreggiano al suolo.<br>
Ammaliato mi lego allo scanno<br>
per osservarti insieme al peccato<br>
con distacco ma dolce tenerezza.<br>
Sono tornato al quotidiano andare<br>
ma rimarrò per sempre<br>
sugli abissi di libertà assorto.<br>
Della mancata scelta il rancore<br>
più non avvampa il ricordo<br>
d'una stagione d'accesi colori;<br>
già dilegua tra i vetri appannati<br>
mentre lo so, stai ancora aspettando<br>
mie rinascite o altre illusioni...<br>
...e poi come sempre dubitare.<br>
Ottobre 1997<br>
(Farfalle Beat 1998) 
</p>


<hr>

<p>
Tradimenti di Pierfrancesco Zen
</p>

<p>
Il metallico suono delle trenta monete<br>
ancora rieccheggia nel doloroso Tempio,<br>
mentre il Traditore giustizia l'Iscariota.<br>
Nel cortile vociante, sprofondato nell'alba<br>
Pietro, ha poco prima rinnegato la fede<br>
e così liberato un altro proditore.<br>
Profetiche Scritture trovano componimento<br>
ma non so decifrare, per questo tra le mani<br>
ho rigirato a lungo il denaro iniquo<br>
di cui non conoscevo il valore cruciale.<br>
Se era un talento, oramai l'ho sepolto<br>
nel silenzio sgomento porterà meno frutto:<br>
nè il campo del Vasaio, nè la pietà e il pianto.<br>
Le tenebre non temo, solo nostalgia<br>
e rammarico scorgo per non aver acceso<br>
al Sacrario il lume della rotta Alleanza.<br>
Lasciatemi fratelli sulla ventosa soglia<br>
lasciatemi ascoltare e da qui osservare<br>
del mondo i tradimenti, i più sterili e volgari:<br>
eppure si tradisce solo ciò che si ama.<br>
Voi che invece entrate, parlateGli di me ora<br>
filo d'erba sull'uscio, e del soldo interrato.<br>
(I giochi del tempo) 
</p>


<hr>

<p>
Pensiero d'amore di Pierfrancesco Zen
</p>

<p>
Non ti invento nè ti scopro.<br>
La rete nella quale m'aggroviglio<br>
piu' mi agito e piu' saldamente<br>
m'avvinghia a te tenendomi sospeso<br>
tra vaghi tormenti e insicurezze,<br>
in dolci e ineluttabili amplessi.<br>
Prigioniero ti assaporo
</p>


<hr>

<h5>Piera Oppezzo</h5>

<p>
LA GRANDE PAURA
</p>

<p>
La storia della mia persona<br>
è la storia di una grande paura<br>
di essere me stessa,<br>
contrapposta alla paura di perdere me stessa,<br>
contrapposta alla paura della paura.
</p>

<p>
Non poteva essere diversamente:<br>
nell’apprensione si perde la memoria,<br>
nella sottomissione tutto.
</p>

<p>
Non poteva<br>
la mia infanzia,<br>
saccheggiata dalla famiglia,<br>
consentirmi una maturità stabile, concreta.<br>
Né la mia vita isolata<br>
consentirmi qualcosa di meno fragile<br>
di questo dibattermi tra ansie e incertezze.
</p>

<p>
All’infanzia sono sopravvissuta,<br>
all’età adulta sono sopravvissuta.<br>
Quasi niente rispetto alla vita.<br>
Sono sopravvissuta, però.<br>
E adesso, tra le rovine del mio essere,<br>
qualcosa, una ferma utopia, sta per fiorire.
</p>


<hr>

<h5>Paolo Statuti</h5>

<p>
Roma
</p>

<p>
Roma, ogni notte<br>
ti getti nei vortici<br>
del tuo amante<br>
e scorrete insieme<br>
finché la draga dell’alba<br>
non ti ripesca<br>
grondante di luce<br>
e di amore.
</p>

<p>
Nato con la camicia
</p>

<p>
80 anni fa…<br>
Forse sono nato con la camicia, forse…<br>
di certo so che avevo occhi<br>
di un azzurro inquieto –<br>
come disse mia madre –<br>
mani destinate a scrivere<br>
e a dipingere,<br>
orecchie sensibili<br>
a parole e suoni…
</p>

<p>
Ora sono qui<br>
in una camera d’ospedale,<br>
con un orecchio sordo<br>
che cercano di riparare,<br>
e mi giungono ovattate<br>
le parole del medico di turno:<br>
“Come sente, signor Paolo?”<br>
“Sento un fruscio di bosco,<br>
ma non gli uccelli,<br>
sento la brezza marina<br>
ma non il grido dei gabbiani,<br>
sento il mormorio del mare<br>
ma non il fragore delle onde.<br>
“Beh, lei può dirsi ancora fortunato” –<br>
afferma il dottore.
</p>

<p>
Fuori della finestra<br>
le nuvole scorrono pigre,<br>
al cielo grigio<br>
fa da tappeto<br>
un bosco scuro,<br>
guardo gli alberi<br>
insolitamente immobili –<br>
la quiete prima della tempesta?<br>
Paolo Statuti Copertina 'La stella errante'Poesie di Paolo Statuti da “La stella errante” (2016)
</p>

<p>
Vita
</p>

<p>
Ogni giorno vai smerciando astuta<br>
il logoro corredo dei tuoi stracci,<br>
ti sforzi di ridere e scherzare<br>
ma ogni sera l’ombra ti fa muta.<br>
Il gufo
</p>

<p>
Solchi i flutti della notte<br>
senza gorgheggi senza frulli<br>
scivoli via silenzioso<br>
sovrano del buio<br>
i tuoi occhi – una corona<br>
di topazi e smeraldi.<br>
Come vorrei potermi celare<br>
nelle tue soffici piume<br>
e accarezzare con te<br>
il velluto della notte!<br>
A Masečín
</p>

<p>
A mia figlia
</p>

<p>
Il gallo chicchiriava presto<br>
la mattina,<br>
ma non m’infastidiva,<br>
anzi mi rallegrava.<br>
Schiamazzavano le galline<br>
e ognuna credeva<br>
d’essere la favorita.<br>
Scrosciava la pioggia<br>
e scorreva via,<br>
scorreva via<br>
come la vita.<br>
Senzatetto
</p>

<p>
Ho dato qualcosa a un senzatetto,<br>
mi ha sorriso e ringraziato:<br>
grazie tante, signore…<br>
vede, io sono schiavo<br>
della mia povertà,<br>
ma sono felice<br>
della mia libertà.<br>
Poi se n’è andato.<br>
Lo guardavo allontanarsi:<br>
lasciava sul terreno<br>
le sue enormi impronte<br>
di umanità.<br>
La lettera
</p>

<p>
Il fruscio delle foglie secche<br>
punge il corpo<br>
come vespa invisibile<br>
sbatte una finestra<br>
con monotona perfidia<br>
oggi anche il sole fa il broncio<br>
sbocconcellato da una grigia trina<br>
che puzza di pioggia<br>
se tu almeno fossi qui<br>
mi diresti<br>
che il fruscio delle foglie<br>
è uno scherzo di Chopin<br>
che la finestra che sbatte<br>
è una tachicardia<br>
e che una lettera non scritta<br>
non è poi la fine del mondo.<br>
Ho visto un uomo…
</p>

<p>
Ho visto un uomo<br>
con un buco nella scarpa<br>
Il vestito mostrava<br>
il lungo sfregamento<br>
contro il tempo<br>
Si è avvicinato al banco<br>
dei liquori<br>
la vodka nei suoi occhi<br>
sgorgava dalla roccia<br>
saltellava allegra<br>
tra i ciottoli<br>
la fissava pensando<br>
com’è fresca<br>
com’è limpida<br>
peccato…<br>
Mansueto mi ha sorriso<br>
e se n’è andato<br>
come Adamo –<br>
cacciato dal paradiso<br>
Ho visto un uomo<br>
con un buco nella scarpa
</p>

<p>
Il sorriso della rosa
</p>

<p>
Ad Olga
</p>

<p>
Quando la rosa si schiude<br>
sorride<br>
e dai petali affiora l’anima,<br>
come dal viso della Gioconda.<br>
Il suo colore non conta,<br>
la rosa è sempre bella,<br>
e sorride…sorride<br>
fino all’ultimo sospiro.<br>
Le spine sono il suo destino,<br>
il suo ornamento ingiunto,<br>
la lieve malinconia<br>
del suo sorriso.
</p>

<p>
Poesia
</p>

<p>
Se non sai cos’è la poesia,<br>
immagina d’esser sordo<br>
e udire scendere<br>
dal cielo un accordo…<br>
immagina d’esser cieco<br>
e vedere accendersi<br>
il fuoco del tramonto…<br>
immagina d’esser muto<br>
e poter dire:<br>
tu piccola stella<br>
risplendi, tremando<br>
d’infinito…
</p>

<p>
Vecchio violoncello
</p>

<p>
Vecchio violoncello<br>
annerito dal tempo<br>
e accantonato<br>
come una cosa inutile<br>
ora sei come un fiume<br>
di voci imprigionate<br>
di carezze represse<br>
sei come un nido abbandonato…<br>
Ricordo il nonno<br>
che ti stringeva a sé<br>
per eseguire “il Cigno”<br>
tutta la casa allora si fermava<br>
per ascoltare<br>
e anche gli uccelli tacevano<br>
solo le tende vibravano<br>
la sala si mutava in un lago<br>
e il cigno scivolava via<br>
fiero della sua bellezza<br>
e del suo soffice candore<br>
e noi lo seguivamo…<br>
Com’è irreale<br>
ora il tuo silenzio<br>
rotto soltanto<br>
dai rumori della strada<br>
che non cessano mai…<br>
Tadeusz Różewicz Paolo Statuti 1990
</p>

<p>
Tadeusz Różewicz e Paolo Statuti 1990
</p>

<p>
La mia ultima preghiera
</p>

<p>
Mio Dio,<br>
quando mi chiamerai,<br>
accoglimi con un sorriso<br>
per come sono,<br>
per quello che ho fatto<br>
e non fatto nel bene e nel male,<br>
non essere un giudice severo,<br>
sii misericordioso,<br>
ma con tutto il cuore t’imploro,<br>
non farmi tornare mai più<br>
su questo Pianeta:<br>
potrei essere un corrotto<br>
o un terrorista,<br>
un padre senza lavoro<br>
oppure un analfabeta,<br>
un mafioso o un camorrista,<br>
un bambino che muore di fame,<br>
un clandestino annegato,<br>
una donna violentata,<br>
una pianta malata tra i rifiuti,<br>
un pesce soffocato dalla plastica,<br>
un uccello avvelenato<br>
dall’aria inquinata.<br>
Se devo rinascere, mio Dio,<br>
trovami un luogo<br>
nell’immenso universo,<br>
lontano dall’uomo<br>
e vicino ai saggi animali,<br>
e se mi vedrai triste e solo<br>
mandami un Tuo angelo<br>
con tre ali,<br>
sì, un angelo poeta,<br>
musicista e pittore,<br>
con una poesia da tradurre,<br>
una cantata da ascoltare<br>
e una tela da dipingere insieme.<br>
Grazie, mio Dio e adesso –<br>
l’ultimo favore –<br>
che la mia anima<br>
sia per sempre preda<br>
del Tuo Infinito Amore<br>
Il pianoforte
</p>

<p>
Pianoforte di casa mia,<br>
pieno di tarli e di nostalgia,<br>
che bel suono un tempo avevi,<br>
quanti applausi ricevevi!<br>
Ora sei solo con le corde antiche –<br>
le tue mute care amiche.<br>
Ricordo che cantavo con te<br>
Fior di giaggiolo: eravamo in tre<br>
con la mamma che accompagnava,<br>
mentre Beethoven ci guardava.<br>
Vicino a te pende ancora il diploma<br>
che la mamma prese a Roma.<br>
Ora vivi solo di ricordi<br>
di tante note, di tanti accordi.<br>
Chopin ti ha lasciato la sua impronta<br>
e quando fuori la pioggia gronda,<br>
risuona il preludio della goccia,<br>
che batte e ribatte sulla roccia…<br>
Vecchio pianoforte così scordato,<br>
Pieno di acciacchi e così forato,<br>
La polvere che copre la tua armonia<br>
è la cipria del tempo che vola via.<br>
La Festa dei Morti
</p>

<p>
Oggi i Morti sono assai indaffarati:<br>
all’alba sono già svegli<br>
si fanno gli auguri a vicenda<br>
si baciano e si abbracciano<br>
si presentano ai nuovi abitanti<br>
poi si preparano ad accogliere<br>
con gioia chi li viene a visitare<br>
coi fiori in mano<br>
e il passo incerto<br>
Oggi i Morti rivivono con noi:<br>
ascoltano i nostri sospiri<br>
leggono i nostri desideri<br>
asciugano le nostre lacrime<br>
o fotografano i nostri sorrisi…<br>
pregano con noi<br>
Poi quando ce ne andiamo<br>
e il silenzio torna ad avvolgere<br>
i marmi le fronde e i lumini accesi<br>
ancora per un po’ ci pensano<br>
poi si riaddormentano felici<br>
cullati dai nostri ricordi<br>
Volava una nuvola…
</p>

<p>
Volava una nuvola<br>
sfiorando le guglie,<br>
lasciando sui tetti<br>
batuffoli bianchi.<br>
Rumore di passi:<br>
qualcuno a casa tornava,<br>
e come la nube<br>
brandelli di vita<br>
sulla strada lasciava.<br>
Raccolse un ramo<br>
e lo scagliò lontano,<br>
poi come distratto<br>
accarezzò due gatti<br>
e un cane randagio<br>
e salutò la luna.<br>
Chi era?<br>
Chissà,<br>
forse una poeta.<br>
Nato con la camicia
</p>

<p>
80 anni fa…<br>
Forse sono nato con la camicia, forse…<br>
di certo so che avevo occhi<br>
di un azzurro inquieto –<br>
come disse mia madre –<br>
mani destinate a scrivere<br>
e a dipingere,<br>
orecchie sensibili<br>
a parole e suoni…
</p>

<p>
Ora sono qui<br>
in una camera d’ospedale,<br>
con un orecchio sordo<br>
che cercano di riparare,<br>
e mi giungono ovattate<br>
le parole del medico di turno:<br>
“Come sente, signor Paolo?”<br>
“Sento un fruscio di bosco,<br>
ma non gli uccelli,<br>
sento la brezza marina<br>
ma non il grido dei gabbiani,<br>
sento il mormorio del mare<br>
ma non il fragore delle onde.<br>
“Beh, lei può dirsi ancora fortunato” –<br>
afferma il dottore.
</p>

<p>
Fuori della finestra<br>
le nuvole scorrono pigre,<br>
al cielo grigio<br>
fa da tappeto<br>
un bosco scuro,<br>
guardo gli alberi<br>
insolitamente immobili –
</p>


<hr>

<h5>Luciano Nota</h5>

<p>
Visione leggera
</p>

<p>
Del muro, della lastra, della pietra<br>
ho sempre avuto una visione leggera<br>
nonostante il muro, la lastra, la pietra<br>
m’avessero accerchiato.<br>
È sempre stato un tragitto alterato<br>
simile ad un occhio orbo<br>
che ha voglia di scrivere sul marmo<br>
che il vento, il muschio, la luce<br>
non sono mai esistiti.
</p>

<p>
Pila d’acqua
</p>

<p>
Dietro la porta oserò poggiarti<br>
parte di me, un’unghia, un capello,<br>
o, se preferisci, la perdizione<br>
del nostro tempo, dentro un ciocco.<br>
Vedi, è troppo il mare, la sua grandezza<br>
fa male, bisogna ridurre.<br>
Il detrito è un corpo stabile,<br>
nessun colpo potrà dividerlo.<br>
Vieni, osiamo farci falda,<br>
resa armonica oltre la porta.<br>
Muoviamoci in quella pila d’acqua.
</p>

<p>
Le scale
</p>

<p>
Le scale<br>
questi ansanti tabernacoli bianchi<br>
marmi sui quali gli umani<br>
pavimentano l’anima.<br>
Scale fatte d’aria<br>
dove non ruotano i venti.<br>
Scale adorne<br>
che separano i ferrati dai lenti.<br>
Scale in stile gotico, apostolico<br>
che non portano a Dio<br>
né alla sacralità dell’Essere.<br>
Scale intime, abissali<br>
sotto boschi<br>
dove urlano i corvi.<br>
Le scale<br>
questi penosi tabernacoli bianchi<br>
dalle antiche radici di ferro<br>
che non danno colore<br>
non spargono odore<br>
a chi stringe più in alto lo scettro.
</p>

<p>
Liuto
</p>

<p>
Muto, nel silenzio più assoluto<br>
ascolto te che parli ai tarli.<br>
È una regola che tutto muti.<br>
E non par vero che il legno<br>
con le piaghe in eccesso<br>
sia regno, sia liuto.
</p>

<p>
Brevità
</p>

<p>
Assomiglio più a te<br>
e che questo sia vero<br>
lo dice la tua presenza<br>
sulla tavola da pranzo<br>
dove al posto del piatto<br>
tu ci posi una parola.<br>
Che questa non sia piena<br>
francamente poco importa.<br>
I miei palazzi sono alti<br>
le tue vetrate sempre scure.<br>
Coraggio quindi<br>
mettiamoci le scarpe<br>
e andiamo.<br>
Ti chiedo solo questo:<br>
non seguirmi come al solito<br>
non metterti più a nudo<br>
(è facile pensare che tu sia<br>
la mia coscienza).<br>
E ti raccomando<br>
non svanirmi al primo sciopero del sole.<br>
Siamo entrambi verità<br>
la brevità di chi ha parvenza.
</p>

<p>
Aspetto te
</p>

<p>
E se non mi avvicinassi<br>
se non toccassi neppure per un attimo<br>
la tua corda<br>
l’intero tuo fianco che vacilla<br>
tra cupole e mattoni.<br>
La mia mano somiglia<br>
al remoto sentimento<br>
del cosmo.<br>
Non ti tocco.<br>
Aspetto te<br>
continuamente<br>
nel torbido lucente.
</p>

<p>
La rosa
</p>

<p>
Ecco, prendiamo quel vaso<br>
e in quel vaso mettiamoci<br>
una rosa, che sia bianca o gialla<br>
rossa o arancione.<br>
Cogliamola però in quell’orto<br>
di fronte al quale s’erge il muro.<br>
È quello che abbiamo lasciato,<br>
credo, dieci anni fa, ricchissimo<br>
di tagli ed incisi,<br>
il più affollato di erbe.<br>
Se vuoi, prendiamo anche queste,<br>
e posiamole più in là;<br>
poco distante c’è la fontana<br>
colorata di frutti.<br>
Ma se preferisci mettiamole nel fosso.<br>
Hai scelto la rossa. Contrasta<br>
col tuo colore, madre.<br>
Riponila pure nel vaso.<br>
Anch’esso è bianco e stanco.<br>
Dove sei?<br>
Stavo immaginando.
</p>


<hr>

<h5>Lucetta Frisa</h5>

<p>
Piccola antologia portatile
</p>

<p>
Essere soli è essere nell’intimo del mondo.<br>
Antonio Ramos Rosa<br>
da I miti, le leggende<br>
(Rebellato, 1970)<br>
Se esiste la chiave di tutti i libri<br>
sarà come cedere ostaggi e arrestare<br>
la tela affannosa del ragno. A volte<br>
la guerra finisce e chi è morto<br>
infine morrà travolto da nuova crociata<br>
perché san Michele è venuto col fuoco<br>
su tutte le torri. E ancora il tarlato<br>
scrivano fedele alla storia si annoda<br>
in calligrafie e corre sopra le righe<br>
il bianco messaggio irreversibile.<br>
L’altra<br>
(introduzione di Attilio Lolini, Manni 2001)<br>
Portatemi via conducetemi disse alle parole<br>
che la attendevano scalpitando davanti alle porte spalancate<br>
e chiuse gli occhi<br>
e partirono verso un’altra lingua che non si poteva raccontare<br>
o raggiungere,<br>
forse solo dentro il sogno di un cane.<br>
Da qualche parte c’è grandezza
</p>

<p>
Da qualche parte c’è grandezza<br>
la cerco fuori dall’alfabeto c’era negli atomi<br>
mi sono detta quando ero lì sul divano<br>
a guardare le figure del cielo in un libro pensando<br>
al Big Bang e noi siamo qui in questo cielo notturno<br>
dopo celebrazioni e sepolture<br>
celebrazioni e sepolture volendo<br>
qualcosa d’altro ancora e chiamando gli atomi dentro di noi<br>
sole e luna padre e madre<br>
siamo<br>
nell’emisfero australe con la Piccola Nube di Magellano<br>
o nell’emisfero Nord<br>
dimmi<br>
in quale fibra nervosa siamo<br>
adesso in questo momento<br>
il creato è un attimo di concentrazione<br>
poi ho voltato pagina.<br>
da Siamo appena figure<br>
(G.E.D. Biblioteca della Ciminiera, 2003)<br>
L’astronomo<br>
Vermeer Van Delft
</p>

<p>
Fuori<br>
infinito e abisso<br>
attendono di entrare.<br>
Qui<br>
spazio e corpo uguali<br>
si muovono se mi muovo<br>
si fermano se mi fermo:<br>
brividi di luce e gelo<br>
mi turbano appena le idee.<br>
Sordo a qualunque rumore<br>
se non a quello dei fluttuanti numeri<br>
appoggio la mano sulla sfera.<br>
So le mie tortuose finzioni<br>
per approdare in un luogo dove le curve<br>
da pianeta a pianeta<br>
da teorema a teorema<br>
riposano<br>
rotonde<br>
in questa liscia luce di luna.<br>
Gli scricchiolii del legno<br>
le incrinature del vetro<br>
la polvere<br>
dicono che il vuoto è entrato anche qui<br>
lasciandomi a più fini torture.<br>
Da questa trincea lo tengo stretto<br>
e qualche affilata ipotesi sospende<br>
la mia scomposizione.<br>
da Se fossimo immortali<br>
(postfazione di Mauro Ferrari, Joker edizioni, 2006)
</p>

<p>
Terzo autoritratto notturno
</p>

<p>
Mi vedo camminare nel mio lungo corridoio<br>
senza scarpe a testa bassa congedandomi<br>
dal giorno schiacciandolo coi piedi e in pochi passi<br>
saluto tutti i bei luoghi non visitati<br>
creature e cose amate non amate poi mi siedo<br>
sulla poltrona di mia madre a sentire il suo odore.<br>
Mentre cammino cammina anche il mondo<br>
sento intorno il suo fremito<br>
storie intrecciarsi con il loro fracasso<br>
e un punto esatto di quella strada diventa un fosso, si spacca<br>
il bel pavimento a cera ma io non volo giù, resto lì in piedi.<br>
So che in fondo al corridoio lo specchio al buio continua<br>
a raddoppiarmi sdoppiarmi e fa di me ciò che vuole ma<br>
io non lo guardo mi vedo mentre non lo guardo guardandomi<br>
muovere i piedi.<br>
Da Ritorno alla spiaggia<br>
(nota critica di Gabriela Fantato, Milano, La Vita Felice, 2009)<br>
Spiaggia dell’Ariana
</p>

<p>
Gaeta, settembre 2001
</p>

<p>
Dicono i mistici<br>
che più siamo vuoti e più ci rischiara la luce.<br>
Sul morbido fondo del mare<br>
il guizzo di piccoli pesci<br>
muove solari triangoli<br>
nell’acqua bassa.<br>
Scatto una foto ai miei piedi e ai pesci<br>
e alla mia ombra che entrerà nell’intreccio.<br>
Essere vuoti<br>
è il passaggio nella camera oscura?
</p>

<p>
Non so se questa pace me l’hai data tu o il tempo<br>
oppure tu in accordo col tempo o il tempo con te<br>
proprio come accade<br>
in un’idea molto antica di armonia.
</p>

<p>
Non vogliamo leggere il cammino degli astri<br>
ma i pensieri affacciati<br>
sul fondocielo dei bicchieri.<br>
Una folla infantile che saluta<br>
prende il profilo sfatto delle nuvole<br>
poche e bianchissime.<br>
Sentiamo tutto lontano andato via<br>
oggi, in un mezzogiorno di settembre<br>
dentro un globo di vetro fermi<br>
e fuori la neve cade sempre<br>
o si alzano gli spruzzi delle onde.
</p>

<p>
La luce soffice del dormiveglia<br>
è una penombra che ci sfuoca.<br>
Si è cercato umilmente<br>
il senso oscuro<br>
seguendo sempre un’idea di luce.
</p>

<p>
Se è l’ultima pagina la leggeremo insieme<br>
penso a uno dei quadri che ci piacciono<br>
con luci di striscio, barocche, la lucerna<br>
sui libri e pochi oggetti intorno.<br>
Non abbiamo più fretta: tutto è qui.<br>
Poco a poco ce ne siamo accorti<br>
accostando sogni e matite<br>
come sotto il banco a scuola<br>
non delusi – non ancora troppo –<br>
dalle nostre illusioni.
</p>

<p>
L’alluce proprio sul filo della schiuma<br>
tocca il regno del mare, l’infinito è<br>
proprio in quel punto d’alluce<br>
che rabbrividisce si ritira indugia<br>
entra.
</p>

<p>
L’anteprima dolce della morte<br>
è il viaggio attraverso il sonno<br>
di noi due distesi sulla sabbia<br>
l’uno nelle braccia dell’altro.<br>
Negli antichi sarcofagi gli sposi<br>
stanno affrontando il nulla<br>
tenendosi per mano.<br>
Non è triste, anzi, ridendo<br>
incrociamo carezze sulle braccia.
</p>

<p>
Sono tranquilla troppo tranquilla.<br>
Vorrei due cuori identici<br>
uno morto l’altro vivo<br>
per affrontare il reale<br>
con passione e indifferenza<br>
parallele.
</p>

<p>
La luce apre il mare<br>
lo richiude il buio<br>
ed è lo stesso mare siamo<br>
le stesse persone<br>
più indifferenti o turbate<br>
dai trucchi diurninotturni.
</p>

<p>
Nel controluce<br>
ci guardiamo con gli occhi socchiusi<br>
come per scattare una foto:<br>
nessuno in giro<br>
neppure il mare<br>
vogliamo esserci solo noi<br>
noi senza il pensiero della fotografia<br>
(se la luce è alle spalle<br>
se è la più densa del tramonto<br>
se il tuo sorriso di adesso<br>
è quello da ricordare.)
</p>

<p>
Chiudo le palpebre per entrare<br>
in me improvvisamente notturna<br>
non domandarmi dove sto andando<br>
sono luoghi di troppo buio –<br>
ma forse in qualcosa a metà<br>
sollevato e laterale<br>
come quando ci parliamo noi due<br>
sentendoci stretti, vicini.
</p>

<p>
Per la prima volta ho sognato mia madre.<br>
Aveva il prendisole bianco<br>
le ho detto fai qualche passo<br>
verso di me voglio fotografarti.<br>
Nell’attimo dello scatto<br>
tu mi hai svegliato.
</p>

<p>
Sulla spiaggia non leggi<br>
nella borsa gli asciugamani<br>
i libri chiusi le ciabatte ferme<br>
le sigarette che non hai fumato:<br>
dormi.<br>
Infine ti sei concesso<br>
solo a te e a quest’ora meridiana<br>
senza démoni tremito e parole.<br>
Nessuna terra in vista, nessuna nuvola o nave.
</p>


<hr>

<h5>Luca Buonaguidi</h5>

<p>
(Pistoia, 1987)
</p>

<p>
Il tempio sfuma<br>
in chiaro d’ombra<br>
e sofﬁa la mia quiete.<br>
 Nutro la benedizione<br>
depongo la ricerca<br>
felino nel tramonto<br>
a cui manca il dente<br>
che afferra, mastica.<br>
Salgo poi su un treno<br>
in corsa. <br>
Siedo. 
</p>

<p>
Qui  inizia la risposta.
</p>

<p>
Tanjavur<br>
26/02/2013
</p>

<p>
________________________________________________________________________________
</p>

<p>
Seduto al tavolo di un caffè<br>
aspetto che la poesia<br>
entri dalla porta principale<br>
come una Dea Bianca<br>
che incauti si fissa apertamente<br>
e che raramente ricambia.<br>
Ma a sorpresa si avvicina<br>
sfiorandomi la spalla<br>
per il tempo d’un bicchiere,<br>
prima d’andare dritti al sodo<br>
facendomi tornare uomo da fantasma<br>
e riempiendo questa carta<br>
di visioni per poi uscire<br>
furtiva, dal retro<br>
lasciando entrambe le porte<br>
aperte e il conto da pagare,<br>
voltandosi un ultimo istante<br>
nel profilo che già sfuma, saluta.<br>
“Ci rivedremo<br>
ancora,<br>
altrove.”
</p>

<p>
17/03/2013<br>
Mumbai
</p>

<p>
Sono lontano, amico<br>
e mi sono vicino.<br>
Mi cerco<br>
sui treni notturni<br>
e nelle grandi stazioni<br>
dove tu non giungi.<br>
E neppure io
</p>

<p>
[Quando mi credo<br>
in qualche luogo<br>
sono già un altro]
</p>

<p>
Come posso dirti ancora? 
</p>

<p>
Vedi, ora scrivo<br>
ma quando mi leggo<br>
mi sono straniero.
</p>

<p>
Pushkar<br>
29/03/2013
</p>

<p>
Siedo nella stessa stanza<br>
ho smesso di contare i giorni<br>
sono ora questi sequenze senza nome<br>
che un guardiano lascia entrare<br>
da una porta del sentire<br>
che muta l’identità dell’occhio<br>
da osservatore a prima visione.<br>
Ascolto la corrente del fiume<br>
che cinge i remi del divenire<br>
e con gli occhi della mente attendo<br>
un canto devozionale che mi dia forma,<br>
un’invocazione dolente che mi sia approdo<br>
o pur solo ancora che liberi il peso<br>
nell’etere che accoglie il tuono.
</p>

<p>
Varanasi<br>
13/04/2013
</p>

<p>
Distanti cime sovrastano l’orizzonte<br>
la piena del Gange mi cinge<br>
energie sottili mi sono vicine.<br>
È qui che ho accompagnato<br>
il mio Dio a morire<br>
in questo lungo viaggio insieme.<br>
Mi piacerebbe raccontarti<br>
com’è difficile fare poesia<br>
quando l’anima ascolta.<br>
Mi sento a casa<br>
e mi sento appena,<br>
trovo pace in quest’assenza.<br>
Appaio talvolta sull’opposta riva<br>
quando di nascosto fumo<br>
una sigaretta in terrazza.<br>
Ma mi è lontano il nome<br>
e il fiume copre<br>
il suono della mia voce.
</p>

<p>
Rishikesh<br>
20/04/2013
</p>

<p>
Lo stesso flusso vitale<br>
che scorre nelle mie vene notte<br>
e giorno<br>
scorre per il mondo<br>
in una danza ritmata<br>
Tagore
</p>

<p>
Sono felice.<br>
Potrei aggiungere altri dettagli<br>
ma la felicità sta nel toglierli.
</p>

<p>
Punakha<br>
03/05/2013
</p>

<p>
Sfuma un altro taccuino<br>
con cui ti sfioro le mani,<br>
addito a te l’ambrosia dei giorni<br>
quando mi interrogo sul valore<br>
dell’azione e la rinuncia<br>
e nell’assenza di risposte scorgo<br>
la certezza fraterna della furia.
</p>

<p>
Poi penso che troverò un modo<br>
per spiegare entro stanze ammobiliate<br>
la bellezza del mondo ai miei figli<br>
e rido persino di notti amniotiche,<br>
della furia del silenzio<br>
che mi è velo, agogno<br>
e fermo questo fiato corto.
</p>

<p>
Non taccio solo per testimoniare<br>
il fantasma che mi osserva.
</p>

<p>
Pokhara<br>
27/05/2013
</p>

<p>
________________________________________________________________________________
</p>

<p>
Anch’io ho appuntamento con un albero.<br>
Nicolas Bouvier
</p>

<p>
Vedo l’albero del risveglio.<br>
in una valle verde, azzurra e chiara.<br>
Un cane nero gli gira intorno.<br>
La mia pace rotta nel germoglio<br>
cerca il seme del giardino intatto.<br>
Non lo trova. Ma complice il silenzio<br>
carezzo il cane e canto al vento.
</p>

<p>
Nubra Valley<br>
10/06/2013
</p>


<hr>

<h5>Attilio Lolini</h5>

<p>
Breve antologia
</p>

<p>
Forse ci scordammo di vivere
</p>

<p>
fedeli ai nostri vizi
</p>

<p>
alle ombre discendenti
</p>

<p>
della sopravveniente notte.
</p>

<p>
Ora la vita la richiedi
</p>

<p>
ma è tardi se ne va
</p>

<p>
canto, altra età non c’è
</p>

<p>
che questa, lacerata
</p>

<p>
……………………………………………….
</p>

<p>
Barattoli
</p>

<p>
Aspettiamo l’alba
</p>

<p>
come avesse
</p>

<p>
riccioli e parrucche
</p>

<p>
mettendo giù versi
</p>

<p>
senza profumo
</p>

<p>
come fiori d’erboristeria
</p>

<p>
la gente sorride
</p>

<p>
ai giorni allineati
</p>

<p>
come barattoli nei supermercati
</p>

<p>
………………………………………………
</p>

<p>
La muffa
</p>

<p>
Questo è un paese immobile
</p>

<p>
un catalogo della muffa
</p>

<p>
dicono che è tempo di iniziare
</p>

<p>
non importa cosa
</p>

<p>
come quando andava
</p>

<p>
alla tabella dei treni
</p>

<p>
tanto per far intendere
</p>

<p>
che non sarebbe partito.
</p>


<hr>

<h5>Laura Di Corcia</h5>

<p>
nata a Mendrisio nel 1982
</p>

<p>
1.<br>
Il confine fra chi sono e chi non sono<br>
è una palude larghissima,<br>
una radura di acque di zolfo.<br>
Di notte, se stai in silenzio,<br>
il gre gre di ranelle ti sale fino in gola,<br>
ti si appioppa nel cuore<br>
come un colpo di pistola.<br>
E provaci tu a tenerle zitte,<br>
quelle mezze belve,<br>
a sfibrare il loro lamento di fango.
</p>

<p>
Tutto è di un liquido<br>
che sfianca la materia<br>
sciorina versi indecenti<br>
da farti tremare di nausea.
</p>

<p>
Il fluido di stelle<br>
è un mal di testa che non dico<br>
un sogno di quelli<br>
che puoi fare solo in aprile,<br>
in mezzo alla notte,<br>
come un sole d’agosto<br>
che gli dici: no, grazie, è troppo.
</p>

<p>
2.<br>
Non è il tuo silenzio che mi pesa<br>
ma la mia presenza.
</p>

<p>
Voglio sparire, mio caro, quel che cerco in te<br>
se non lo hai capito, è la mia morte:<br>
la dimenticanza, l’oblio vaporoso<br>
che sia in mare o in lago, non importa<br>
se sarà il vento<br>
ad aprire porte tra il sale e il niente<br>
o un mio controllato tentativo – un impulso che mi sale da non so dove – il<br>
trionfo sul brodo primordiale – l’ego che buca il tempo
</p>

<p>
davvero, non cambia la spiegazione razionale, non sfiora la sostanza – il fatto<br>
che ci immergiamo, che vogliamo che l’acqua ci riempia i polmoni – (che<br>
scivoliamo)
</p>

<p>
Credimi, amore mio, mia speranza, mia fede, proiezione di ansia infinita<br>
– elastico di senso, girotondo di girandole e voci, mia rosa di piombo:
</p>

<p>
è che siamo in attesa del tuffo:<br>
(patiamo il risucchio dell’imbuto).
</p>

<p>
3.<br>
Quanto sarebbe meglio, miei fiori appassiti,<br>
piccole parti di me che lentamente decidono di accasciarsi,<br>
seguirvi, verso i sentieri fitti di nulla,<br>
seguirvi, come macchie di terra e impallidire con voi, piano piano<br>
donarlo tutto questo sangue che si attorciglia nelle vene,<br>
che anela, come un pazzo, nelle vene.<br>
Eppure quando sei lì lì per scegliere la caduta,<br>
quando ormai ti ha in pugno, ti ha risucchiato con i suoi umori di aria<br>
(come voci leggerissime che si levano dal plesso solare)<br>
e dici, va bene, sono tua, pozzo di mirto, verde bosco di pre infanzia,<br>
ecco dunque che arriva una promessa di azzurro,<br>
lo scintillio della prima risata, il forse dai, la mano dolce che ti riacciuffa.
</p>

<p>
Ce l’avevi quasi fatta, a inginocchiarti alla preghiera dell’oblio,<br>
ed ecco che ti rituffi all’indietro (come se fosse tutto vero)<br>
e subito dimentichi<br>
il tamburo forte sul basso ventre, quel raduno di lombrichi<br>
che hai al posto della gola, il rimbalzare del cuore, in perpendicolare,<br>
per ogni no sbattuto sul naso: per ogni indelicatezza:<br>
per le distanze tra te e le viole.
</p>

<p>
(Tutto allora sembra di latte, come se non ci fosse mai stato nulla di diverso,<br>
dall’armonia pura delle sfere bianche, nulla che si discosti dal non colore,<br>
solo aria di diamante e zinco, zinco a piovere dal cielo – piccoli granuli<br>
di madreperla da accogliere sul fuso delle dita).
</p>

<p>
In un attimo, ti dimentichi dei pieni,<br>
e come niente, tradisci le tue lacrime.
</p>

<p>
4.<br>
La notte è un’ipotesi non verificata<br>
se cala di colpo sul tuo corpo di Modigliani<br>
spingendomi a regredire a noi due<br>
a verificare i nostri corpi dall’alto.<br>
Ma ragazzo mio:<br>
ci sono assiomi che stanno come vedette<br>
respingendo ogni avvicinamento<br>
(a loro affido il sangue di sangue delle mie vene<br>
questi frammenti in rotazione<br>
la mia sera senza senso).<br>
La legge del no non è la cosa più crudele,<br>
è il suo schiudersi in minima probabilità<br>
il musino di senso che sbuca dalla rete<br>
ad attrarre le nostre mani di pane<br>
per umiliarle, fustigarle sulla schiena di schiave<br>
nere.<br>
Contro questo dobbiamo rivoltarci<br>
con occhi di bile,<br>
contro la nenia<br>
resisti, vai avanti, spera.<br>
Molto meglio fermarsi su una, seppur falsa,<br>
verità:<br>
il muro è muro<br>
e non può non essere muro.
</p>

<p>
5.<br>
Eppure l’unica via di scampo ce la dà la gelatina<br>
un po’ meno del ghiaccio, un po’ più dell’acqua:<br>
ed è questo è il difficile, permanere<br>
in una forma che il mondo rifiuta, sclerotizzato<br>
fra evaporazioni e sublimazioni,                                                                            <br>
su pause di ritmo che sono questo e tendono a quello.<br>
La materia, se la ascolti,<br>
te lo dice, che la gelatina esiste solo in cucina:<br>
che l’io tende a fermarsi su una rigidità,<br>
perché ha paura del risucchio                                                                                             (lo teme, l’inferno: lo brama – sono le sirene dell’abisso, il pianto antico                 <br>
che da sempre ci appartiene come un noi ma riflesso – vapore bianco –         <br>
come un noi ma vagante).<br>
Il divenire è una legge crudele:<br>
quanto sarebbe meglio potersi fermare su uno stato!<br>
crocifiggerlo a dovere,                                                                             <br>
proteggerlo nella propria bocca calda di bosco.<br>
E invece tutto diventa cancrena, se si fissa:<br>
allora va via, scappa, corre<br>
smania di voglia di vivere                                                                                     <br>
diventa il mostro energetico,                                                                             <br>
l’atleta che non prende fiato:                                                                                               li vedi i pollini come impazziscono nel vento,                                                               <br>
li vedi come scalpitano e esaltano l’aria di azzurra fanciullezza?<br>
Ma tra forma e forma, non sarebbe meglio<br>
cercarne una non dico perenne, ma minimamente stabile?<br>
La gelatina è la risposta. Ma non è facile<br>
trasformare ciò che è osseo in mollezza,<br>
redimerne la pretesa di esistenza,<br>
trasformare il suo narcisismo in moto continuo.<br>
Ah, quanto sono brevi i moti dei fiori,<br>
come subito ti schianti, gloria del mondo! Come scende<br>
la montagna, di botto, dal picco<br>
del proprio sé puntuto.<br>
E quanto sei difficile, porta<br>
che stai tra essere e non essere,<br>
vita minimale ma forte, forte di nulla,<br>
imbevuta di morte e per questo duratura,<br>
attenta a non essere attenta.
</p>

<p>
6.<br>
Chi l’ha detto che gli occhi<br>
devono per forza girarsi,<br>
chi ci dice che non possiamo dimenticare?<br>
Le cose possiamo lasciarle senza contorno<br>
senza l’abbraccio della parola:<br>
il diamante che fissa il nucleo molle,<br>
la violenza accecante della tettonica a zolle.
</p>

<p>
7.<br>
è nel più piccolo dei microcosmi<br>
che puoi trovare la salvezza.<br>
Non sai vivere se non sai sprecare.
</p>


<hr>

<p>
Maddalena Bertolini
</p>

<p>
sulle punte, Publistampa edizioni, Pergine Valsugana, 2019
</p>

<p>
Per quanto mi riguarda<br>
cammino sulle punte<br>
di tutte le montagne
</p>

<p>
pianto i denti tatuati dei ramponi <br>
le intenzioni appese ai fianchi<br>
come esche vive a fare<br>
uscire bestie dalle creste
</p>

<p>
l’occasione della vita in quel<br>
leone - sbrana ogni domanda<br>
brama la sua preda                                                           <br>
e ritorno intera.                                                                  
</p>

<p>
467
</p>

<p>
Come guarda la luce i profili<br>
la montagna che può tenere un uomo<br>
o i bordi di una bestia<br>
perché le linee hanno tracce comuni alla stessa<br>
mano apparteniamo.<br>
Carne e pietra, bosco o pelle, terra<br>
o sale - la differenza solo materiale
</p>

<p>
il prima o dopo dei tuoi occhi, la luce<br>
che ne risale.
</p>

<p>
402
</p>

<p>
la Nord
</p>

<p>
Tu sopra e io aerea<br>
nella coda di una cometa<br>
legata e pulviscolare. Non devo cadere.<br>
Mi battezza il ghiaccio della piccozza<br>
batti due volte i ramponi<br>
per scalinarmi in questi anni di<br>
matrimonio quanto ho voluto<br>
ribellarmi. Guardami adesso<br>
ancora nell’onore di salire<br>
di starti dietro. Da solo <br>
potresti morire, ti servo.
</p>

<p>
367
</p>

<p>
Le montagne sono piene di costole<br>
hanno schiene glabre e vertebre<br>
sorgenti da offrire ai piedi<br>
ai ramponi ai chiodi alle corde<br>
non chiedono uomini ma ne ricevono e<br>
non ascoltano. Le montagne non crescono<br>
non battono cuori rocciosi sono presenti<br>
nei nostri sentimenti sono belle<br>
quando ci accorgiamo di vederle.
</p>

<p>
366
</p>

<p>
Die Berge sind voll Rippen   <br>
haben nackte Rücken und spitze<br>
Wirbel für die Füße<br>
die Steigeisen die Nägel die Seile<br>
sie verlangen nicht nach Menschen aber bekommen sie und<br>
hören nicht zu. Die Berge wachsen nicht<br>
schlagen keine felsige Herzen sie befinden sich<br>
in unseren Sinnen sie sind schön<br>
sobald wir sie zu sehen beginnen.
</p>

<p>
Un’alba di lana ha preso le montagne<br>
soffoca gli uomini infilati alla vetta
</p>

<p>
se andassero incontro a una donna<br>
così armati  - ramponi e piccozze<br>
e legati  - in vita l’uno all’altro<br>
da un appuntamento
</p>

<p>
arrivano dove più su non si può andare<br>
lassù non c’è più niente - ogni cima sola<br>
è vuota e luminosa - allora<br>
dimmi che sali per scendere.
</p>

<p>
297
</p>

<p>
a casa
</p>

<p>
Ritorno a casa nei vestiti
</p>

<p>
mi tolgo il mare dalla fronte<br>
rimetto le nuvole negli occhi
</p>

<p>
il vento nei cavi auricolari<br>
e i laghi sulla piana dei polmoni
</p>

<p>
infilo le valli nelle maniche<br>
sulle punte le dita del Brenta
</p>

<p>
tutte le cime avvolte come lane<br>
marroni e pesanti di boschi
</p>

<p>
per ultime tiro fuori dal cassetto<br>
le calze bianche e celesti della neve
</p>

<p>
le srotolo in un brivido di freddo.
</p>

<p>
437
</p>

<p>
Nach Hause
</p>

<p>
Ich kehre in meine Kleider zurück nach Hause
</p>

<p>
ich wische mir das Meer von der Stirn<br>
setze die Wolken wieder in die Augen
</p>

<p>
den Wind in die Ohren<br>
und die Seen auf die Ebene der Lungen
</p>

<p>
ich stecke die Täler in die Ärmel<br>
die Finger auf die Spitzen des Brenta
</p>

<p>
alle Gipfel eingehüllt wie braune<br>
und von Wäldern satte Wolle
</p>

<p>
zuletzt ziehe ich aus der Schublade<br>
die weißen und himmelblauen Strümpfe des Schnees heraus
</p>

<p>
ich entrolle sie im Schüttelfrost.
</p>

<p>
Dolce alba sguscia le montagne<br>
le paure di nevi e mari sciolti
</p>

<p>
luce lenta bianchissime<br>
ossa di roccia
</p>

<p>
scivola lo sguardo del sole - riprendimi<br>
sull’orlo dell’ombra
</p>

<p>
hai fatto l’istante<br>
perché mi raggiunga.
</p>

<p>
454
</p>

<p>
Le bianche croste costole del mare
</p>

<p>
non possono i cuori stare fuori<br>
esposti alle intemperanze ai lampi
</p>

<p>
battono contro piedi stanchi lottano<br>
sotto il sentiero esultano
</p>

<p>
quando uno di noi - lo trova.
</p>

<p>
1.
</p>

<p>
Ciampedie
</p>

<p>
Adopero queste cime e volentieri<br>
me ne nutro: atterro sui Campi di Dio<br>
affronto il loro abbraccio di cetacei<br>
mammiferi di pietra che filtrano<br>
il plancton della luce
</p>

<p>
gigantesche branchie grigie rendono<br>
il mare tollerabile - abitabile<br>
fortezza - la dolcezza immobile<br>
del loro movimento: restano in piedi<br>
venendomi incontro.
</p>


<hr>

<h5>Kikuo Takano</h5>

<p>
(1927-2006) è stato un poeta e matematico giapponese. Fra gli autori occidentali da lui maggiormente studiati si citano Heidegger e Jaspers. In campo scientifico viene tutt’oggi ricordato per le proprie ricerche sulla formula del pi greco.
</p>

<p>
Nel cielo alto
</p>

<p>
Nel cielo alto<br>
vola lentamente un nibbio<br>
tracciando un cerchio.<br>
Insieme a lui<br>
dentro di me ho<br>
qualcosa che traccia<br>
lentamente un cerchio.<br>
Frana
</p>

<p>
L’anima di chiunque,<br>
sia pure invisibile,<br>
ha erte montagne e precipizi<br>
di cui nessuno ha scalato la cima,<br>
su cui non vola nemmeno un uccello,<br>
in cui non c’è strada<br>
né pietra miliare.<br>
Null’altro che aride montagne!<br>
Solo chi medita<br>
in profondo silenzio<br>
potrà appena avvertire<br>
un rumore di frana.<br>
Prova a tendere l’orecchio
</p>

<p>
Prova a tendere l’orecchio.<br>
Nell’interno di ognuno<br>
si sente mormorare un ruscello,<br>
un cigolio di mulino,<br>
perfino uno strido di civetta agitata e sinistra.<br>
Ma ancora prova a tendere l’orecchio:<br>
nel più profondo<br>
non si sente più nulla.<br>
La parola e
</p>

<p>
Nel giorno in cui la parola e l’azione<br>
non sanno più incontrarsi;<br>
nel giorno in cui la parola sente<br>
un dolore lancinante nell’azione<br>
e per colpa della parola<br>
l’azione è sconfitta,<br>
come il picchio<br>
stuzzico l’albero invisibile,<br>
come il picchio<br>
stuzzico l’insetto dentro al nulla.<br>
Mare
</p>

<p>
Ho cercato di afferrare l’azzurro<br>
del mare, ma non è azzurra l’acqua<br>
che ho preso – sono forse troppo<br>
piccole le mie mani.<br>
Se mi chiedessi da dove son venuto,<br>
direi: sono venuto dal mare.<br>
Se mi chiedessi dove vado, rispondo:<br>
sempre al mare.<br>
Di fronte al mare non servono parole<br>
impertinenti, non arroganze o scuse;<br>
non serve il misero confine<br>
che me da te separa,<br>
né i piccoli nomi, né i poveri sogni,<br>
né tutto ciò che ci portiamo addosso.<br>
Di fronte al mare mi sta bene esser nudo<br>
come quando son nato –<br>
così rendo al mare<br>
ciò che mi tocca nell’intimo del cuore,<br>
chiedendo perdono per il troppo che ho chiesto.<br>
Di fronte al mare mi sembra di essere<br>
un fanciullo sgridato –<br>
sembriamo tutti fanciulli sgridati.
</p>

<p>
Da: Kikuo Takano, Nel cielo alto, Milano, Mondadori, 2003.
</p>


<hr>

<h5>Jacopo Ricciardi</h5>

<p>
Da Sonetti Reali edito da Rubbettino, Iride, 2016
</p>

<p>
Attualità
</p>

<p>
Questo mostro ha quattordici miliardi<br>
Di gambe, ma si muove<br>
Come un lento pesante pachiderma.<br>
Un immenso cervello li raccoglie<br>
Tutti, ma, cosa vuole<br>
O cerca, è impossibile sapere.<br>
Eppure, i suoi muscoli ci tirano;<br>
Ma il suo dove, il suo quando,<br>
La sua creazione, non possiamo né<br>
Riconoscere, né mai inventare:<br>
E ognuno è parte, sì,<br>
Del tutto, ma il tutto resta diviso.<br>
Le onde del mostro tornano su sé<br>
Chiudendo la sfera del mondo più<br>
Volte. Uniti nella<br>
Trappola, noi, indaghiamo l’estremo<br>
Confine, la certezza di qualsiasi<br>
Invenzione, creazione, nella misura<br>
Trovata, del mostro, lì,<br>
Chiuso, che si nutre della sua coda.
</p>

<p>
*
</p>

<p>
In meditazione
</p>

<p>
Sono stato nel nero d’universo<br>
Con la coscienza mia in meditazione<br>
Ed era continuo e denso, un mare terso,<br>
Cadendo all’improvviso in sospensione.
</p>

<p>
Ero sul punto lì d’essermi perso<br>
Nell’incommensurabile fusione<br>
Di una vastità senza più alcun verso<br>
Senza confine alla mia osservazione.
</p>

<p>
Tra lì e qui è lo stesso reale,<br>
Ma non è, Marti, la stessa realtà:<br>
Io ero me, come ora, non vale<br>
Per la materia, l’oggettualità<br>
Sua non c’era, ma sono qui uguale:<br>
Da lì viene la mia ritualità.
</p>

<p>
*
</p>

<p>
Il presente
</p>

<p>
Non ora; fu. Però ancora il muro<br>
Di tasselli quadrati dall’erba alta<br>
Nel caldo d’estate ghermente, duro,<br>
Vicino a me ridava questa balta
</p>

<p>
Che azzera, illumina, resetta il mondo,<br>
Da qui seguendo ancora quelle mura.<br>
E come è strano: meglio esiste il mondo<br>
Senza tempo; è come una cura
</p>

<p>
Per me, che voglio tornarvi, nel mondo,<br>
Senza tempi, seguendo il mio respiro,<br>
Guardando quello che più non mi lascia,
</p>

<p>
Trovando intatto, chiaro, il mio respiro,<br>
Che è qui nel luogo che più non mi lascia,<br>
E che principia per me tutto un mondo.
</p>

<p>
*
</p>

<p>
Loro
</p>

<p>
Sul tetto dei mari tutta la gente<br>
Va, mentre il sole nei giorni alto splende,<br>
Sull’enorme pietra dura vivente,<br>
Camminando ormai magri senza tende,
</p>

<p>
Nella pianura che a loro mai mente,<br>
Verso la notte che nel mentre scende<br>
Quando ancora là nulla si sente.<br>
In un lager di luce si rapprende
</p>

<p>
L’umanità di oggi, lunga fuga<br>
Di morti. Resto accanto alla città<br>
Irrequieta, con nel piatto la lattuga,
</p>

<p>
Alla finestra la mia serietà,<br>
Il vessillo rosso che al vento ruga<br>
Il vuoto cittadino dell’Età.
</p>

<p>
*
</p>

<p>
[jacopo-ricciardi-cop]
</p>

<p>
Guerra e amore
</p>

<p>
Guerra vergine, guerra nascitura,<br>
Ma prima, guerra sfuggita alla vita;<br>
Da te chi resta avrà gloria futura<br>
Ma perdona se non ti invoco inclìta;
</p>

<p>
Incredulo pensando, la paura<br>
Genera amore che subito è vita<br>
Poi morte sospesa in semplice abiura,<br>
E temo dei due gemelli le dita.
</p>

<p>
Le iridi marroni mie nel caos<br>
Volgo ai due amanti giganti e schivi<br>
Nella penombra della stanza, i naos
</p>

<p>
Perduti, e quando una finestra aprivi,<br>
Per sdraiarsi nel palmo oro del Laos,<br>
Fu già l’acropoli morta dei vivi.
</p>

<p>
*
</p>

<p>
Non c’è mai musica da queste parti
</p>

<p>
Non c’è mai musica da queste parti<br>
E la poesïa stenta ad attecchire.<br>
Internamente vogliono scuoiarti<br>
Quando nel tempo l’aria senti aprire
</p>

<p>
Ed è la vita a cercarti e ad amarti<br>
Quando il pensiero va fedele al dire<br>
E tutto quasi ritorna al pensarti.<br>
Ma non sa oggi di dover vanire
</p>

<p>
La scuola del mondo difronte a psiche<br>
Vendicativa, che dagli occhi vitrei<br>
E fondi, montando parole in un eco
</p>

<p>
Animale, rëale in certi mitrei<br>
Delle intenzioni, sporche, nevrotiche,<br>
Andrà nel cuore come un falso geco?
</p>

<p>
*
</p>

<p>
Oggi più non importa la natura
</p>

<p>
Oggi più non importa la natura.<br>
Che preesista all’uomo o meno, comunque<br>
Sempre distante anche da chi ne ha cura<br>
Scrivendo, amandola o odiandola, dunque
</p>

<p>
Abitandola con vivo amore, scura<br>
Voce d’ombre un sussurro da ovunque<br>
Persecutorio giunge a questa tura<br>
Che l’uomo inscena per sé e per chiunque.
</p>

<p>
Ed è Lei a guardare alla finestra<br>
La persona che crede Lei guardare;<br>
La smonta da lì dietro una ginestra
</p>

<p>
In quarks ed antiquarks da adronizzare<br>
Aprendo in stormi l’essere che addestra<br>
Un nuovo Vento che non può annullare.
</p>

<p>
*<br>
[jacopo-ricciardi]
</p>

<p>
jacopo-ricciardi
</p>

<p>
Verranno a scalpellare i nostri volti
</p>

<p>
Verranno a scalpellare i nostri volti,<br>
Popoli lontani che sanno poco<br>
Di noi, la voce e la lingua di molti,<br>
Poi i corpi dall’ammasso spartifuoco
</p>

<p>
Dell’aria che resiste tra gli accolti.<br>
Già ora il mondo perduto rinfoco<br>
Come se fossimo tutti sepolti.<br>
Solo di questo paese mi importa,
</p>

<p>
Della beltà sua costruita rara –<br>
Colonna d’edera lunga e attorta.<br>
Ma ora è vero il volto nella bara
</p>

<p>
Non più dipinto sai da mano accorta;<br>
È una caldera a cui manca la gara.<br>
Scendo, ma non sarà un’attesa corta.
</p>

<p>
*
</p>

<p>
Il vuoto
</p>

<p>
Vera è la forma e il tempo che la cambia;<br>
Ma il moto di materia finge il tempo:<br>
Solo esiste quel moto che la scambia;<br>
Esso agisce dal vuoto di ognitempo.
</p>

<p>
Dilato la realtà se penso pensi;<br>
E la mente è nel vuoto di una maglia<br>
Della rete che ho intorno ai cinque sensi.<br>
La verità sta oltre quella faglia.
</p>

<p>
In una verità che mai incastoni<br>
Vado a trenta chilometri al secondo<br>
Per novecento quaranta milioni<br>
Di chilometri in un anno, giocondo.
</p>

<p>
Il cuore mio che batte è un antitempo.<br>
Non posso avere il moto senza tempo.
</p>

<p>
*
</p>

<p>
Impasse
</p>

<p>
I
</p>

<p>
Materia e idea hanno stessa sostanza,<br>
Sono archeologia passata e futura,<br>
Resti avuti o inventati per quest’ora<br>
Di frammenti senza tempo o mattanza.
</p>

<p>
Angelica questione senza sesso<br>
È questa ricerca di annullamento<br>
Temporale che fa un tempo dipinto<br>
Ora ma da nuovi frammenti rescisso,
</p>

<p>
Per gli abitanti futuri del mondo<br>
Dove ognuno da ogni altro morto è oriundo.
</p>

<p>
E quale sciocca allegoria tra i vivi,<br>
Che si fa specchio negli occhi che anneri<br>
D’universo Dio anche tu se bevi<br>
Dalla coppa di un mondo a cui aspiri.
</p>

<p>
II
</p>

<p>
O invece il mondo è un ordinato cuore<br>
Nel quale splendono superbi cieli<br>
Elevati sulle spalle degli arieli,<br>
E sotto stanno i cervi in quell’umore
</p>

<p>
In un abbraccio di pietra che geli,<br>
Bianco, fronte al vuoto e terso attrattore<br>
Della valle; ma pulsa un odore<br>
Nelle narici convulse e tra i peli
</p>

<p>
Irti di quell’animale lì travolto,<br>
E guardo la colonna magra farsi<br>
Protiro, poï chiesa a cui è tolto
</p>

<p>
Il nartece, e di nuovo è un agitarsi<br>
Di ferule nell’aria, ed è molto<br>
Il miele bevuto fino ad istoriarsi.
</p>

<p>
*
</p>

<p>
oi
</p>

<p>
Non ti bastava la lingua dei vivi?<br>
Vuoi, forse, dei retrivi<br>
Morti, il linguaggio, perché lì soggiace<br>
Più vivo dei vivi? Fervente e audace,<br>
Tu scacci questa pace<br>
Di amorucoli circensi e passivi.<br>
Stanco di baccanali sciocchi e estivi –<br>
Stolti origami privi<br>
Di sofisticazione –, nella procace<br>
Vecchia maniera che oggi frana e tace,<br>
Non vuoi mimar le acacie,<br>
O perderti per teatri lascivi.<br>
Da troppo tempo umano, tu vuoi renderti<br>
D’ora in poi, senza dubbio, inumano.<br>
Ti pretendi inumano<br>
Capace di vivere, senza perderti,<br>
La morte e di portarla sulla verde<br>
Terra, come una luce all’ombra e piano<br>
Sovrapporla con mano<br>
Attenta, per lo scontro delle vicende.
</p>


<hr>

<h5>George Nina Elian</h5>

<p>
George Nina ELIAN è un poeta rumeno. E’ nato e vive in Oltenia, a Slatina, la città di Ionesco. 
</p>

<p>
ISTANTANEO
</p>

<p>
il cielo era bianco
</p>

<p>
come una innocenza
</p>

<p>
in attesa della punizione…
</p>

<p>
***
</p>

<p>
AUTORITRATTO
</p>

<p>
eccomi:
</p>

<p>
un viso senza pensieri
</p>

<p>
e bianco
</p>

<p>
come l´amnesia…
</p>

<p>
***
</p>

<p>
PUNTI CARDINALI SPENTI
</p>

<p>
il colore della neve
</p>

<p>
come una scomparsa
</p>

<p>
sopra gli sguardi –
</p>

<p>
la verità della disintegrazione
</p>

<p>
(chi ode chi?)
</p>

<p>
le labbra toccano lievemente la neve:
</p>

<p>
il flusso della luce distrugge la materia
</p>

<p>
nell´uomo –
</p>

<p>
soltanto punti cardinali spenti
</p>

<p>
***
</p>

<p>
PAESAGGIO (3)
</p>

<p>
immensità di sabbia
</p>

<p>
scintillando abbagliante sotto il sole di mezzogiorno –
</p>

<p>
incommensurabile splendore della rovina
</p>

<p>
***
</p>

<p>
NOTTURNO ALLA MANIERA DI BACOVIA (1)
</p>

<p>
nessuno…
</p>

<p>
(cade una pioggia diluviana sulle dune
</p>

<p>
di ceneri…)
</p>

<p>
che cosa si avrebbe più da perdere?
</p>

<p>
(1) George Bacovia (1881 – 1957), il più importante poeta simbolista rumeno.
</p>

<p>
***
</p>

<p>
REGRESSIONE
</p>

<p>
la neve era tornata in cielo…
</p>

<p>
la luce si disperdeva
</p>

<p>
nelle piccole cose…
</p>

<p>
la terra restava secca
</p>

<p>
come una parola indifferente
</p>

<p>
***
</p>

<p>
BEATITUDINE
</p>

<p>
da solo, abbandonato dalle parole (come davanti a un
</p>

<p>
quadro bianco su bianco
</p>

<p>
esposto in una stanza vuota)
</p>

<p>
***
</p>

<p>
DOMANDA
</p>

<p>
quanto tempo possiamo vivere
</p>

<p>
nutrendoci solo della vita
</p>

<p>
contenuta in un verso?
</p>

<p>
***
</p>

<p>
STATO D´ANIMO
</p>

<p>
felice
</p>

<p>
come un uomo
</p>

<p>
che non ha più nulla da perdere –
</p>

<p>
tu…
</p>

<p>
… e il giorno
</p>

<p>
come una storia
</p>

<p>
dell´oblio…
</p>

<p>
uguale solo con se stesso,
</p>

<p>
il tempo t´aiuta ad attraversare
</p>

<p>
il ponte del niente…
</p>

<p>
***
</p>

<p>
SEQUENZA
</p>

<p>
Donna,
</p>

<p>
quanta partenza c’è
</p>

<p>
nel tuo passo!…
</p>

<p>
***
</p>

<p>
UNA PAROLA, UN OGGETTO, UN SUONO…
</p>

<p>
io – solo una parola, un oggetto,
</p>

<p>
un suono
</p>

<p>
morendo
</p>

<p>
esattamente mentre nasce:
</p>

<p>
essenza
</p>

<p>
dell’
</p>

<p>
assenza…
</p>

<p>
***
</p>

<p>
CREATURA
</p>

<p>
sto zitto
</p>

<p>
fino
</p>

<p>
alla
</p>

<p>
dissoluzione del sé:
</p>

<p>
esisto!…
</p>

<p>
***
</p>

<p>
RICORDO
</p>

<p>
la notte cadeva su di noi
</p>

<p>
pesante
</p>

<p>
come l’anima di un suicida
</p>

<p>
***
</p>

<p>
dovremo vivere
</p>

<p>
morire
</p>

<p>
fare
</p>

<p>
qualcosa
</p>

<p>
(gli altri non hanno mai tempo
</p>

<p>
per sentirci)
</p>

<p>
il vento disperde la polvere
</p>

<p>
dai cornicioni
</p>

<p>
al di là del vetro si vede la vita:
</p>

<p>
una croce
</p>

<p>
senza nessun nome
</p>

<p>
(dovremo…)
</p>

<p>
***
</p>

<p>
TRAGUARDO
</p>

<p>
non ho più paura di nulla:
</p>

<p>
intorno a me c’è il buio più vivido
</p>

<p>
la solitudine più spaziosa…
</p>

<p>
Signore,
</p>

<p>
sia fatta la Tua volontà!
</p>

<p>
***
</p>

<p>
POETA ED EPOCA
</p>

<p>
sotto la luna di neon
</p>

<p>
un bambino perso
</p>

<p>
accende fiammiferi sfregandoli sul ghiaccio
</p>

<p>
***
</p>

<p>
(SONO)
</p>

<p>
solo una fessura in un muro
</p>

<p>
attraverso la quale la vita si sta infiltrando sempre
</p>

<p>
altrove
</p>

<p>
***
</p>

<p>
DICHTUNG UND WAHRHEIT
</p>

<p>
con fili d’erba trascrivendo sul cielo la storia dell’acqua,
</p>

<p>
questo è tutto ciò che ti è rimasto
</p>

<p>
di te stesso:
</p>

<p>
la confessione:
</p>

<p>
il vero poema è il grido
</p>

<p>
(mai tuo.
</p>

<p>
mai…)
</p>

<p>
***
</p>

<p>
PRESTO COMINCERÒ A DIMENTICARE TUTTO
</p>

<p>
carne viva, carne morta – la fine
</p>

<p>
del dicibile
</p>

<p>
(arriverà il mattino,
</p>

<p>
saprete la verità e
</p>

<p>
sarete atterriti)
</p>

<p>
davanti a me – il resto del futuro, uno schermo
</p>

<p>
bianco simile all’innocenza, alla
</p>

<p>
vita dopo la vita
</p>

<p>
al di sopra –
</p>

<p>
un cielo libero come la sorte
</p>

<p>
(presto comincerò a dimenticare
</p>

<p>
tutto.
</p>

<p>
griderò: ho vinto!)
</p>

<p>
***
</p>

<p>
PAESAGGIO CAOTICO 11.
</p>

<p>
L’ASSENZA DENTRO L’ASSENZA
</p>

<p>
una sedia vuota
</p>

<p>
davanti alla finestra
</p>

<p>
guardando nel vuoto
</p>

<p>
***
</p>

<p>
FERMO FOTOGRAMMA
</p>

<p>
un cielo, un’acqua…
</p>

<p>
a metà strada
</p>

<p>
fra loro –
</p>

<p>
un uomo senza nome
</p>

<p>
passando…
</p>

<p>
***
</p>

<p>
L’ULTIMO RITIRO
</p>

<p>
così perso nel contemplare l’immobilità delle cose,
</p>

<p>
io stesso sono diventato
</p>

<p>
un semplice oggetto
</p>

<p>
***
</p>

<p>
CERCHIO
</p>

<p>
nel luogo verso il quale
</p>

<p>
altri sono andati
</p>

<p>
io
</p>

<p>
soltanto
</p>

<p>
ritornerò
</p>


<hr>

<h5>Gabriele Pepe</h5>

<p>
1.<br>
Necessario, a volte, immergersi in un intimo spiraglio:<br>
farsi frammento clandestino d'un calendario umano<br>
il rintocco residuo di un tempo mai cronometrato
</p>

<p>
e immaginare meridiani e paralleli inquieti<br>
fino all'estremo di un orizzonte obliquo<br>
appeso all'attimo incoerente quando lo spazio<br>
distorce la matrice e precipitano visioni<br>
presagi archetipali di solstizi ed equinozi
</p>

<p>
ben oltre la dottrina dei nostri sguardi indagatori<br>
che, come steli di pupilla, oscillano tra luce ed eclissi
</p>

<p>
Nel mito del concreto, frequenza e costanza d'onda,<br>
di vita in  vita, la vita, vivendo, s'infiamma.<br>
Fragile e densa carne di stella<br>
nel fulcro dei sensi collassa e s'irradia<br>
raggio per raggio, pigreco miraggio,<br>
giostra e giostraio del palio mentale.
</p>

<p>
Il vento indifferente agita ancora<br>
le dotte affermazioni di filosofi e scienziati<br>
gli ultramondi sensibili di santi e sciamani.<br>
Scende insolente la pioggia. Senza contegno liquida:<br>
memorabili tesi, argute teorie, incrollabili certezze<br>
nel luccichio sapiente d'acque dolci e salmastre.<br>
Brucia assoluto nei campi del vuoto<br>
il fiore quantico dell'infinito mutare:<br>
da fiamme a fibre, bagliore di nervi<br>
siamo un dardo cosciente di luce che genera forme<br>
e polvere alla polvere, cenere alla cenere<br>
ogni scintilla torna al fuoco originale
</p>

<p>
Ma conquistare l'ignoto alquanto ci costa:<br>
un patrimonio faticosamente accumulato di gesti<br>
fin troppo dissoluti, ineffabili crudezze, nodali<br>
esperienze sperperate a braccia conserte e passi felpati
</p>

<p>
Forse se avessimo tentato un'altra insurrezione<br>
una rivolta nuova senza mai  sfiorare il grilletto<br>
incandescente delle parole dolorose;<br>
se avessimo parlato una lingua accorta<br>
senza  mai vendicare quel barlume a volte<br>
insofferente a volte rassegnato che ci precede<br>
tra il battere di ciglia e l'eco delle palpebre<br>
forse staremmo tutti bene e ancora del tutto vivi
</p>

<p>
2.<br>
Tra basso cielo e vasta terra  concedersi una tregua:<br>
una promessa di purezza totalmente disarmata<br>
il nostro armamentario inferno deposto per la resa
</p>

<p>
e aprirsi al perdonare come sempre fa la retina<br>
ogni qualvolta che, nel suo duplice affabulare,<br>
il mondo capovolge spacciandolo per vero.<br>
Simulacro intellegibile tutto mirato a lucido<br>
sottoposto a ragionevole interpretazione
</p>

<p>
ben oltre i sacri canoni del giorno e della notte<br>
le ambigue  volontà del sonno e della veglia
</p>

<p>
Perché materia ardente materia oscura,<br>
progetto sintomatico dell'endoverso,<br>
qualunque fosse all'origine la causa del dividere<br>
l'oggetto del comprendere, in conclusione<br>
ignari come fragili conchiglie gettati a capofitto<br>
tra le scabrosità dell'ego, guerreggiando, stiamo.
</p>

<p>
Sperduti a dismisura in ogni pianto nascituro,<br>
e luogo alieno a qualunque verità di fuga<br>
senza requie: respiro per singolo  respiro.<br>
Un velo esteso dentro e fuori e tutt'intorno<br>
come se al mondo fosse un altro del tutto estraneo<br>
al ciclo circadiano a sognare l'umanità che erige<br>
il sogno quotidiano dei fatti e dei misfatti.<br>
Per tutto il resto di certo non bastano le  forze<br>
che appena avanzano a porgersi domande<br>
che ansiose tremano e volteggiano nell'aria<br>
in trepidante attesa che oracolo risponda,<br>
sperando, invano, che orecchio le raccolga
</p>

<p>
Istante per istante, sorge e risorge il moto<br>
dei pianeti: e nel punto preciso, incrocio di creato<br>
e ricreato, si compie l'ennesima illusione: il trucco<br>
del coniglio che spunta dal cilindro del mago universale..
</p>

<p>
Forse se avessimo guardato da un altro punto d'osservazione,<br>
diretto, con mirabile saggenza, l'intero caleidoscopio<br>
su cieli assenti e galassie tra gli specchi<br>
senza mai contestare il prodotto eterno lordo<br>
del buio e della luce;se avessimo solo goduto<br>
il senso univoco dei fiori e dei colori,<br>
senza mai offuscare il lume dell'artista<br>
forse staremmo tutti in pace, finalmente liberi
</p>

<p>
3.<br>
Concedersi di tanto in tanto il dolce lusso<br>
il sano dubbio : è meglio stare oppure andare?<br>
Ma nulla a questo mondo è davvero bifocale
</p>

<p>
Se un passo segue l'altro, una è l'orma che lasciamo.<br>
Che sia traccia indelebile impressa quasi in vuoto,<br>
grande balzo del genio umano a spasso sulla luna,<br>
che sia l'impronta fossile del pensiero vestigiale,<br>
uno e soltanto uno è il calco che affondiamo
</p>

<p>
ben oltre le frenetiche scalate, le atroci scorribande,<br>
le nevi, il fango, l'erba cruda, e il buio da squarciare.
</p>

<p>
Perché, a memoria d'uomo, le cause del partire<br>
le contrastanti e solitarie ragioni del restare<br>
di pari passo vanno lungo le anguste vie<br>
che corrono e attraversano ogni dannata storia:<br>
siamo le piste insanguinate dell'ultimo bisonte,<br>
le irriducibili barricate prima dell'orrido sentiero
</p>

<p>
E dunque rinnegarsi a decifrare eventi:<br>
soggetto oggetto; causa effetto; esterno interno.<br>
Quel complesso intento, quel rito tutto biologico<br>
che ad ogni costo vuole sempre travasare senso<br>
in un compendio logico a misura di cervello<br>
come se lingua e segni del cammino ci  appartenessero<br>
incisi a fuoco tra le rughe della fronte, le valvole<br>
del cuore, il vorticoso eccedere di formule e preghiere.<br>
Le presunzioni, dicono, rendono l'uomo scaltro<br>
perfettamente in grado di comprendere<br>
con le dovute cautele il sonno delle rocce,<br>
l'onore delle querce, il sapore delle nuvole
</p>

<p>
Ma infine scienza o metascienza quel che forse<br>
a malapena emerge dall'utero del mondo<br>
è un'esigenza chimica che aspira al cielo<br>
una ghirlanda accesa tra le pieghe della sera
</p>


<hr>

<h5>Gabriele Borgna</h5>

<p>
Artigianato sentimentale, ed. Collezione Letteraria, 2017
</p>

<p>
Alcune poesie della silloge:
</p>

<p>
A ca’ de Jose<br>
(au Portu)
</p>

<p>
Sdraiamoci nel ventre di questa cesta<br>
d’aspra terra, dove i nostri amori<br>
in bianco e nero dormono ancora<br>
senza respiro, senza passare.<br>
Lo senti l’odore del silenzio?<br>
Esso ti ascolta. E tutto di te<br>
scopre ed impara accovacciato,<br>
baro nascosto<br>
tra l’agave e il rosmarino.<br>
Attraverso nuvole<br>
cariche d’incognite la natura ci parla<br>
dentro agli occhi, scrivendo il cielo<br>
con rondini e ideogrammi.<br>
Aiutami a impiccare ogni<br>
singola afflizione ai fili<br>
delle stese, educate all’inchino<br>
duro dalla tramontana.<br>
Riportami per mano<br>
agli albori dei sogni di sabbia<br>
quando respirando con lentezza il mare<br>
ci promettemmo salsedine a vita…
</p>

<p>
Onda lunga
</p>

<p>
Non come il torrente confusionario<br>
e sprecone nella ripida giovinezza<br>
o il fiume nella sua sola possibile<br>
meta che per uscire deve fare male.<br>
Nemmeno come il lago<br>
troppo dipendente<br>
da intriganti emissari.<br>
Non come lo stagno torbido dall’acqua<br>
tersa in superficie<br>
dove basta un tocco di libellula<br>
a svelarne la natura melmosa.<br>
Io per te sarò un oceano, un eterno<br>
flusso senza fine, dall’onda lunga…
</p>

<p>
Al figlio che verrà
</p>

<p>
Sfogliando l’attesa mi chiedo<br>
da dove vieni e dove andrai –<br>
perché già tu sei il punto di fuga<br>
dal pianeta, un vertiginoso scorcio di bellezza<br>
che rapisce tutti i sensi<br>
e li innamora.
</p>

<p>
Spesso sarai scroscio di confusione<br>
strappato alle ore taciturne<br>
quando i pensieri di chi t’ama stenteranno<br>
a tenere il tuo passo.
</p>

<p>
Ma cosa importa.
</p>

<p>
Per me resterai ciò che sei,<br>
vale a dire il rovescio del nulla,<br>
il volto di un bene intraducibile<br>
che tiene tutto in sé e<br>
tutto, tutto ricapitola.
</p>

<p>
La pazienza di Pietro
</p>

<p>
Nel sangue porto<br>
le interminabili attese<br>
di una genia di pescatori.<br>
Aspettare immobile,<br>
rattoppando reti d’idee<br>
per te, è una festa.
</p>

<p>
Piazza Chiesa Vecchia<br>
(au Portu)
</p>

<p>
Pare di scorgere il firmamento<br>
intero scivolare sulle durezze<br>
di questa dalia minerale,<br>
dedalo di crinali e muri di scogli<br>
rigati dal tempo e dai dardi<br>
di migliaia di rovesci.<br>
Soffia da sempre un gran vento qui,<br>
gonfiando vele d’alberi senza più foglie<br>
perse nella rincorsa all’orizzonte.<br>
E’ il suono del cosmo…<br>
Filtra lungo tagli di luce<br>
e attraversa schiere di persiane serrate,<br>
dipingendo le nette geometrie<br>
dei molti alveari abbandonati<br>
ai primi cenni d’autunno…<br>
Una vecchia Madonna<br>
osserva il futuro aggrapparsi<br>
stretto alle mie dita.<br>
Su questa panchina,<br>
in questo abbraccio<br>
principio e termino<br>
con implacabile chiarezza.<br>
C’è uno sguardo nuovo<br>
in questi occhi stanchi.<br>
E nessun senso ulteriore.
</p>


<hr>

<h5>Francesca Lo Bue</h5>

<p>
Cercare
</p>

<p>
Come fossi lo spirito della lampada<br>
cerco il luogo del Nome e della cima innevata,<br>
cerco nel gioco delle mani la scrittura fatale del tuo destino.<br>
(pag.80, vv.1-3)
</p>

<p>
Buscar
</p>

<p>
Como si fuera el espíritu de la lámpara<br>
busco el lugar del Nombre en la cima nevada,<br>
busco en el juego de las manos la escritura fatal<br>
de tu destino.<br>
[Picasso Jacqueline Roque]<br>
[picasso donna seduta]
</p>

<p>
Francesca Lo Bue, IL LIBRO ERRANTE / EL LIBRO ERRANTE, Edizioni Nuova Cultura, 2013
</p>

<p>
L’OSPITE
</p>

<p>
Daniele, 6,17-21
</p>

<p>
Il mio ospite segreto,<br>
padrone beffardo,<br>
assente, immobile e illuso.<br>
Lui ti porta alla notte,<br>
alla madre,<br>
alla tersa oscurità della piana sommersa,<br>
al tuo sottosuolo arrogante.<br>
Là, verso la grandezza dell’opera sconosciuta,<br>
con tuo grido stizzito, la frenesia ridente,<br>
e il gesto sornione dallo specchio.<br>
Niente so,<br>
aspetto ciò che appare.<br>
Trascorre la vita nella forza del grido tenace<br>
nella pena della parola già pronunziata,<br>
nella sete silenziosa del non potere.<br>
Sempre povero,<br>
con una stella che si spegne con la luna,<br>
e parla Daniele,<br>
in un pozzo che brilla dei pellegrinaggi nella terra di Dio.<br>
EL HUÉSPED
</p>

<p>
Daniel VI, 17-24
</p>

<p>
Mi huésped secreto,<br>
mi dueño burlón.<br>
Ausente inamovible, prudente e ilusionado.<br>
Él te lleva a la noche, a la madre,<br>
a la tersa oscuridad del llano sumergido,<br>
a tu subsuelo arrogante…<br>
Hacia la grandeza de la obra desconocida,<br>
con el grito callado a cuestas,<br>
al desvarío alerta,<br>
al guiño de burla desde el espejo.<br>
Nada sé,<br>
espero lo que aparece.<br>
Transcurre la vida<br>
en la fuerza del grito perseverante,<br>
con el agobio de la palabra ya pronunciada,<br>
y la sed callada del no poder.<br>
Y siempre pobre con una estrella dentro<br>
que se apaga con la luna.<br>
Y habla Daniel<br>
en un pozo que brilla de las peregrinaciones en la<br>
tierra de Dios.
</p>

<p>
A UNA DESAPARECIDA
</p>

<p>
A quelli che gridarono il nome<br>
quando marciavano verso le porte dell’Orco,<br>
eco che si disfece nei vetri dell’aria.<br>
Lo scrisse la croce della colomba<br>
nelle pagine del libro<br>
che passava in quel marciapiede del Sud.
</p>

<p>
T’aspettavano.<br>
Aspettava la storia la tua innocenza<br>
…fiore dolce di luce di stelle!<br>
E pagasti con l’innocenza offesa!<br>
Fugacità candida che cammina instancabile,<br>
la nostra storia di montagne e canali rumorosi!<br>
Il tuo dolore immenso ha il gemito del mistero!<br>
T’aspettava la Storia<br>
per il suo progetto strano,<br>
fra i pioppi millenari,<br>
là, nel nostro tempo di vittime e umiliati<br>
perché altri fossero e brillassero,<br>
e noi gli esclusi e smarriti.<br>
Ma sei, sei sempre un sì, segno azzurro,<br>
col tuo gesto e il tuo nome,<br>
col tuo viso disegnato nel pensiero che vibra,<br>
nel pensiero come le brezze di colline addormentate.<br>
A UNA DESAPARECIDA
</p>

<p>
A los que gritaron el nombre<br>
cuando marchaban hacia las puertas del Orco,<br>
eco que se deshizo en los vidrios del aire.<br>
Lo escribió la cruz de la paloma<br>
en las páginas del libro<br>
que pasaba por aquella esquina de Sur.
</p>

<p>
Te aguardaban.<br>
Aguardaba la historia tu inocencia,<br>
¡flor dulce de luz de estrellas!<br>
¡Y pagaste con la inocencia ofendida!<br>
Fugacidad candorosa que recorre incasable<br>
nuestra historia de montañas y acequias rumorosas.<br>
¡Tu dolor inmenso, que tiene aliento de misterio!<br>
Te esperaba la historia<br>
para su proyecto extraño<br>
entre los álamos milenarios,<br>
allá en nuestro tiempo de victimas y humillados<br>
para que otros fuesen y brillasen,<br>
y nosotros los extraviados y excluidos.<br>
Pero sos, sos siempre,<br>
un si, señal y signo azul<br>
con tu gesto y tu nombre,<br>
con tu rostro diseñado en el pensamiento que vibra,<br>
en el pensamiento como brisas de laderas adormecidas.
</p>

<p>
[foto-piove]<br>
[foto-a-staircase-at-bauhaus-school-of-art-and-design-dessau-germany]
</p>

<p>
IL VOLTO DI ROMA
</p>

<p>
Fiume che scorre nel tuo viso scavato da passioni immobili,<br>
perenne gioco della luna gialla nella terra di tutti.<br>
Perenne gioco della gloria muta,<br>
delle voci antiche nell’aria quieta.<br>
Perenne scorre il fiume dei morti,<br>
la canzone degli oblii nella terra delle pietre accasciate.<br>
Perenne è la voce strappata a un nodo crocifisso,<br>
istante di un’eternità sconosciuta che scorre nel tuo viso<br>
scarno di passione.
</p>

<p>
Non dire, non negare!<br>
Ironizzare da una altezza,<br>
come da un cantuccio di pietra.<br>
Ed è foglia secca che geme,<br>
si commuove e cade.<br>
Sempre s’affaccia un peccato nel passato delle voci,<br>
che strizzava l’occhio e ti diceva<br>
ti aspetto in un incrocio di ferro, nella nebbia del tempo.<br>
Riapparirò negli atri di un’altra nebbia per scappare nelle<br>
scalee del tempo.<br>
Un ramo di ciliegio approda<br>
nel linguaggio antico di tutti i giorni.
</p>

<p>
EL ROSTRO DE ROMA
</p>

<p>
Un río corre en tu rostro excavado de pasiones<br>
inmóviles.<br>
Perenne es el juego de la luna amarilla<br>
en la tierra de todos.<br>
Perenne juego de la gloria muda,<br>
de las voces antiguas en el aire quieto.<br>
Perenne corre el río de los muertos,<br>
la canción del olvido<br>
en la tierra de las piedras vencidas.<br>
Perenne es la voz arrebatada a un nudo crucificado,<br>
instante de una eternidad desconocida que corre<br>
en tu rostro descarnado de pasión.
</p>

<p>
A cada hora, un pálpito y una alborada<br>
a cada hora nubes huídas y allá un sol de bronce,<br>
afán de vida que cae en la muerte,<br>
a cada hora vivo y muero, en la vida del olvido,<br>
entre las arenas del día viejo<br>
entre las brisas del día nuevo.
</p>

<p>
È LUI
</p>

<p>
Mi hai ferito con una sillaba trasparente.<br>
Il tuo Nome ha profumo di essenze.<br>
Negli sprazzi puntuti del trascorrere ci sei,<br>
negli interstizi languidi del fluire dimenticato.<br>
Quando incerta e assorta cammino,<br>
col dolore che silenzioso s’acquatta intorno,<br>
ci sei,<br>
mi scruti,<br>
corri, come cavallo trepidante.
</p>

<p>
Voce,<br>
mano avida nello specchio,<br>
strappi un riflesso,<br>
vento soave di verità.<br>
ES ÉL
</p>

<p>
Me has herido con una sílaba transparente,<br>
tu nombre tiene el perfume de esencias blancas.<br>
Estás en los espacios puntiagudos del transcurrir,<br>
entre sus pálidos intersticios.<br>
Cuando solitaria y absorta camino,<br>
con el dolor agazapado alrededor<br>
tú estás,<br>
me atisbas,<br>
corres, como caballo alucinado.
</p>

<p>
Voz,<br>
mano ávida en el espejo,<br>
atrapas un reflejo,<br>
viento suave de verdad.
</p>

<p>
L’IPOCRISIA
</p>

<p>
Il dolore dell’altro, tua occasione
</p>

<p>
Che faresti senza il mio lento claudicare?<br>
La tua voce forte è la mia voce azzittita,<br>
e nella mia carne aneliti di radici.<br>
M’hai preso tutto,<br>
giallo raggio spezzato senza brividi di pietà!<br>
Ravvivo i tuoi impeti, il tuo labirinto ozioso.<br>
Imparasti dalle mie ferite e dalle mie fatiche,<br>
dal mio cielo infranto.<br>
Costruisti fellonie impeccabili.<br>
Angelo zoppicante,<br>
chi ha bevuto le tue lagrime di brina delle notte?
</p>

<p>
Tempo,<br>
porti esuli voci e il tenace fulmine.<br>
Carne d’oblio,<br>
carne di notte e solitudine,<br>
a quando una luce ardita?
</p>

<p>
[buenos_aires case colori]<br>
[Paul Delvaux, Landscape with Lanterns, 1958]<br>
Paul Delvaux, Landscape with Lanterns, 1958
</p>

<p>
EL DOLOR DEL OTRO, TU OCASIÓN.
</p>

<p>
¿Qué harías sin mi morir paulatino, mi asombro?<br>
Tu voz recia es mi voz callada,<br>
y en mi carne anhelos de raíces.<br>
Me quitaste todo,<br>
¡amarillo rayo despedazado,<br>
y sin pálpitos de piedad!<br>
Avivo tu ímpetu, tu laberinto perezoso.<br>
Aprendiste de mis grietas y fatigas,<br>
de mi cielo trunco.<br>
Te construiste felonías respetables.<br>
Ángel claudicante ¿quién bebió<br>
tus lágrimas de escarcha en la noche descolorida?
</p>

<p>
Tiempo oscuro,<br>
traes voces exiliadas y el rayo tenaz.<br>
Carne de olvido,<br>
carne de noche y soledad,<br>
¿cuándo una luz ardiente?<br>
NON VOGLIONO I NOMI
</p>

<p>
Ti guardo e indovino.<br>
Mi guardi, mi scruti,<br>
conosci i miei gesti?<br>
Ti guardo, ma c’è la mia pelle, il mio petto indurito!<br>
Torno a guardarti,<br>
il mio cuore come sigillato dai fili di piombo!<br>
La mia breccia, i tuoi occhi insistenti.<br>
Attonito alzi gli occhi?<br>
Non posso risponderti!<br>
Non posso uscire!<br>
I miei chiavistelli sono sangue di melanconia.<br>
Non potete parlare?<br>
Quanti siete?<br>
Tanti, legione torbida azzittita…<br>
Uno è rimasto zitto, non capisce,<br>
l’altro ha la faccia rossa di dolore…<br>
Quell’altro cova furia…<br>
E lui, con solitudine affamata!<br>
Mi vuoi abbracciare ma guardi la luna.<br>
Stanno quieti, scivolano appena nella pelle scavata.<br>
Sognano, aspettano, piangono intirizziti dentro il muro<br>
serrato di carne.<br>
Non vogliono uscire!<br>
Hanno paura dell’autunno crepitante,<br>
del fiume,<br>
della neve,<br>
dei cipigli!<br>
dei pantani, delle pietre infangate,<br>
dei marciapiedi dissestati.<br>
Vogliono stare lì, schierati come guerrieri,<br>
ma dentro la pelle!<br>
Avidi, sudici, ma dentro,<br>
acquattati!<br>
protetti negli interstizi della pelle,<br>
nei suoi ardenti vicoli, turbinanti in fantasmagorie paludose!<br>
Non vogliono uscire!<br>
Non vogliono dare i nomi!<br>
Non ce l’hanno lì dentro, stanno muti.<br>
Non vogliono un nome nel sole accecante del meriggio.<br>
Non vogliono i nomi nell’aria del mattino che dardeggia!
</p>

<p>
Un rostro di pietra senza ali, nella cisterna.<br>
NO QUIEREN NOMBRES
</p>

<p>
Te miro y adivino,<br>
me escrutas.<br>
¿Conoces mis ademanes?<br>
¡Te veo, pero mi piel, mi pecho están endurecidos!<br>
Te vuelvo a mirar, mi corazón es como un<br>
alambrado cobrizo;<br>
mi brecha, tus ojos tenaces…<br>
Me preguntas con un parpadeo seco…<br>
¡No puedo responderte, no puedo salir!<br>
¡Mi cerrojo es de sangre de melancolía!<br>
¿No podéis hablar?<br>
¿Cuántos sois?<br>
Innumerables, turbia legión rabiosa,<br>
uno está callado y no comprende…<br>
el otro, con su enfebrecido rostro de dolor…<br>
Aquél es furia agazapada…<br>
¡y él… con su soledad hambrienta!<br>
Me quieres abrazar, pero miras la luna.<br>
Están quietos, resbalan apretujados en la piel.<br>
Sueñan jadeantes en el umbral del muro de carne.<br>
¡Y no quieren salir!<br>
Tienen miedo del otoño crujiente,<br>
del río,<br>
de la nieve,<br>
¡de la palidez de los cejijuntos!,<br>
de las veredas trizadas.<br>
Quieren estar ahí, juntos y guerreros.<br>
¡dentro la piel!<br>
¡Oscuros!, agazapados en resquicios de carne,<br>
en sus ardientes callejas clausuradas, arremolinados<br>
en fantasmagorías hoscas.<br>
¡No quieren salir!<br>
No quieren decir los nombres…<br>
¡no los tienen ahí adentro, están mudos!<br>
No quieren un nombre en el sol enceguecedor de la<br>
canícula.<br>
¡No quieren nombres!,<br>
en el aire desnudo de la mañana que golpea.
</p>

<p>
Brocal de piedra, sin alas, el pozo.
</p>


<hr>


        <span class="backlinks">
            <hr class='footnotes'>
            <b>Backlinks:</b>
            <br />
            <a href=''>POESIA:POETARIO</a>
            
        </span>
        
</div>

<div id="links" style="visibility:hidden">
<ul>
<li><b>PoesieAutoriVari1</b></li>
</ul>

</div>

</div>
 
</body>
</html>
