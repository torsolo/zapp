<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../pills.css" />
<link rel="icon" type="image/x-icon" href="../zapp.ico"/>
<script type="text/javascript" src="../pills.js"></script>
<title>ZAPP</title>
</head>

<body>

<div id="dbase" class="buio">

<div id="DB0">
<p>contiene PoetryChips20 fino a @zapp</p>
<p onclick="cambia(1)">Poetry1</p>
<p onclick="cambia(94)">Poetry3</p>
<p onclick="cambia(306)">Poetry4</p>
<p onclick="cambia(529)">PoetryChips19</p>
<p onclick="cambia(734)">PoetryChips20</p>
<p onclick="cambia(935)">Brevi</p>
<p onclick="cambia(1131)">Varie</p>
</div>

<!-- Poetry1 -->

<div><p>Fame</p><p>Se ho voglia, e' soltanto<br> di terra e di pietre.<br> il mio pranzo e' sempre aria,<br> roccia, carbone, ferro.</p><p>Girate, mie fami. Brucate<br> il prato dei suoni.<br> Succhiate il gaio veleno<br> delle campanule.</p><p>Mangiate i ciottoli infranti,<br> le vecchie pietre di chiesa;<br> i sassi dei vecchi diluvi,<br> pani sparsi nelle valli grige.</p><p>Trad. D.Grange Fiori</p><p>Autore: A.Rimbaud (1854, Charleville - 1891, Marsiglia)<br> Note: Il poeta teorizzo' un nuovo concetto di poesia<br> tramite il "dereglement", tradotto come "un immenso<br> e lucido sregolamento dei sensi" reso attraverso le<br> piu' autentiche voci e ogni mezzo espressivo.</p></div>
<div><p>Palinodia</p><p>Placa gli sdegni tuoi,<br> perdono, amata Nice:<br> l'error d'un infelice<br> è degno di pietà.<br> E' ver, de' lacci suoi<br> vantai che l'alma è sciolta;<br> ma fu l'estrema volta<br> ch'io vanti libertà...</p><p>Autore: P.Metastasio (Roma, 1698 - Vienna 1782)<br> Note: Poeta e librettista italiano. Nella <br> canzonetta 'Palinodia', l'autore traduce la<br> sconfitta del poeta, che a distanza di tempo si<br> ritrova ancora perdutamente innamorato di Nice, <br> nonostante tutti i tentativi di dimenticarla.</p></div>
<div><p>Stanze per Musica</p><p>Non c'è figlia della Bellezza <br> D'un incanto simile al tuo; <br> Come musica sulle acque <br> La tua voce è dolce per me: <br> Quando, come se avesse posa <br> L'oceano ammaliato a quel suono, <br> Scintillano calme le onde, <br> Placati i venti sembrano sognare:</p><p>E la luna di mezzanotte <br> Tesse una trama lucente sul mare <br> Che lieve solleva il suo petto <br> Come un fanciullo addormentato: <br> Così l'anima a te s'inchina <br> Per ascoltare ed adorarti, <br> Con emozione profonda e soave <br> Come d'estate l'onda dell'oceano.</p><p>Autore: G.G. Byron (Londra 1788 - Missolungi 1824)<br> Note: Poeta britannico esponente del romanticismo inglese. <br> Dopo aver studiato a Cambridge, alla morte dello zio William,<br> quinto barone di Byron, ne ereditò titolo e possedimenti.<br> Seppe trovare ispirazione fra gli splendidi lidi d'Italia.</p></div>
<div><p>Perchè taccia</p><p>Perché taccia il rumor di mia catena<br> di lagrime, di speme, e di amor vivo,<br> e di silenzio; ché pietà mi affrena<br> se di lei parlo, o di lei penso e scrivo.</p><p>Tu sol mi ascolti, o solitario rivo,<br> ove ogni notte amor seco mi mena,<br> qui affido il pianto e i miei danni descrivo,<br> qui tutta verso del dolor la piena.</p><p>E narro come i grandi occhi ridenti<br> arsero d'immortal raggio il mio core,<br> come la rosea bocca, e i rilucenti</p><p>odorati capelli, ed il candore<br> delle divine membra, e i cari accenti<br> m'insegnarono alfin pianger d'amore.</p><p>Note: Ugo Foscolo, maggiore di sei figli, nacque<br> a Zante, una delle isole jonie dipendenti dalla <br> Repubblica veneta, il 6 febbraio 1778. Alla morte<br> del padre nel 1792 si trasferì presso la madre a<br> Venezia, dopo aver compiuto i primi studi a Spalato.</p></div>
<div><p>To</p><p>Had I a man's fair form, then might my sighs<br> Be echoed swiftly through that ivory shell,<br> Thine ear, and find thy gentle heart; so well<br> Would passion arm me for the enterprise:<br> But ah! I am no knight whose foeman dies;<br> No cuirass glistens on my bosom's swell;<br> I am no happy shepherd of the dell<br> Whose lips have trembled with a maiden's eyes.<br> Yet must I dote upon thee, -call thee sweet,<br> Sweeter by far than Hybla's honied roses<br> When steeped in dew rich to intoxication.<br> Ah! I will taste that dew, for me 'tis meet,<br> And when the moon her pallid face discloses,<br> I'll gather some by spells, and incantation</p><p>A...</p><p>"Se io avessi una bella forma d'uomo,<br> allora i miei sospiri entro l'avorio<br> di codesta conchiglia, il tuo orecchio,<br> saprebbero echeggiare e il tuo gentile<br> cuore trovare senza indugio; armato<br> troppo bene sarei dalla passione<br> per questa impresa. Ahimè, ma cavaliere<br> di cui muoia il nemico non son io,<br> sul petto prominente non mi brilla<br> corazza alcuna; né un pastor di valle<br> sono, felice, che per gli occhi d'una<br> fanciulla gli tremarono le labbra.<br> Pure bisogna ch'io per te vaneggi,<br> dolce chiamarti, delle rose d'Ibla<br> più dolce assai che sentono di miele<br> quando le impregna una rugiada ricca<br> tanto che inebria. Ah sì, quella rugiada<br> gustare voglio, quella mi bisogna,<br> e quando il viso pallido disvela<br> la luna voglio andarne raccogliendo<br> qualche po' con incanti e con malie."</p><p>Autore: John Keats (Londra, 1795 - Roma, 1821). <br> Note: Eccellente interprete del romanticismo inglese.<br> Pubblica nel 1817 il suo primo volume di poesie. <br> Nel 1820 si ammala di tubercolosi, che lo<br> porta, ventiseienne, alla morte.</p></div>
<div><p>O THAT A CHARIOT OF CLOUD WERE MINE</p><p>O that a chariot of cloud were mine!<br> Of cloud which the wild tempest weaves in air,<br> When the moon over the ocean's line<br> Is spreading the locks of her bright gray hair.<br> O that a chariot of cloud were mine!<br> I would sail on the waves of the billowy wind<br> To the mountain peak and the rocky lake,<br> And the...</p><p>----</p><p>OH, QUEL CARRO FATTO DI UNA NUBE, FOSSE MIO</p><p>Oh, quel carro fatto di una nube, fosse mio<br> Di una nube che tesse nell'aria<br> la tempesta selvaggia, quando la luna<br> sulla linea dell'oceano sparge<br> i ricci della sua chioma grigia e di splendore!<br> Farei vela sulle onde del vento di mare verso<br> la vetta della montagna, e il lago di roccia,<br> e...</p><p>Trad. G.Conte</p><p>Autore: P.B.Shelley (1792, Field Place, Sussex -<br> 1892 golfo di La Spezia)<br> Note: Yeats scrisse che la vera dimora di Shelley<br> "era la Stella del desiderio infinito". Nella<br> poesia, l'amore di Shelley per la natura.</p></div>
<div><p>La luna e la sua donna</p><p>Diva, antiquo splendor del primo cielo,<br> liquida più che mai, più relucente,<br> tempra l'ardor de l'infiammata mente,<br> col notturno, soave e dolce gelo.<br> Forse però ne vai senza alcun velo,<br> che 'l proprio specchio or vedi in occidente;<br> miralo ancor dentro 'l mio petto ardente,<br> ch'a te, che tutto vedi, io già no' 'l celo.<br> Contempla e mira ben l'alma figura,<br> quegli occi, che di mente mi privaro<br> e quella fronte in nulla parte oscura.<br> Vedi il solido petto, e bianco e chiaro:<br> così bella saresti così pura,<br> s'avessi più del senso e men del raro.</p><p>Autore: Benedetto Gareth detto il Cariteo (1450-1514)<br> Il poeta catalano scrisse il sonetto ponendo<br> in parallelo la luna e Luna, donna amata.<br> In cielo, rivide l'ispirazione della sua vita.</p></div>
<div><p>Guerra di baci</p><p>Feritevi, ferite,<br> viperette mordaci,<br> dolci guerriere ardite<br> del Diletto e d'Amor, bocche sagaci!<br> l'armi vostre pungenti!<br> Ma le morti sien vite,<br> ma le guerre sien paci,<br> sian saette le lingue e piaghe i baci.</p><p>Note: Giambattista Marino (Napoli, 1569 - 1625)<br> Fin da giovane egli mirò alla carriera di<br> poeta cortigiano. Nel 1615 fu invitato a Parigi<br> alla corte regale di Maria de' Medici, <br> ricevendo una magnifica accoglienza.</p></div>
<div><p>To-morrow</p><p>Where art thou, beloved To-morrow ?<br> When young and old, and strong and weak,<br> Rich and poor, through joy and sorrow,<br> Thy sweet smiles we ever seek,<br> In thy place-ah! well-a-day!<br> We find the thing we fled-To-day.</p><p>***</p><p>Domani</p><p>Dove sei tu, amato<br> Domani ? Da giovani e da<br> vecchi, forti e deboli, ricchi<br> e poveri, attraverso gioia e pena<br> sempre cerchiamo i dolci tuoi<br> sorrisi. Ma al tuo posto noi<br> troviamo quello che abbiamo<br> fuggito, l'oggi.</p><p>Trad. G.Conte</p><p>Autore: P.B.Shelley (1792, Field Place, Sussex -<br> 1822 golfo di La Spezia). Tragica la morte<br> dell'autore: annegato durante una tempesta al largo <br> di Livorno, nel viaggio di ritorno da una gita <br> in barca a Lerici.</p></div>
<div><p>A une passante</p><p>La rue assourdissante autour de moi hurlait.<br> Longue, mince, en grand deuil, douleur majestueuse,<br> Une femme passa, d'une main fastueuse<br> Soulevant, balançant le feston et l'ourlet ;</p><p>Agile et noble, avec sa jambe de statue.<br> Moi, je buvais, crispé comme un extravagant,<br> Dans son oeil, ciel livide où germe l'ouragan,<br> La douceur qui fascine et le plaisir qui tue.</p><p>Un éclair... puis la nuit ! - Fugitive beauté<br> Dont le regard m'a fait soudainement renaître,<br> Ne te verrai-je plus que dans l'éternité ?</p><p>Ailleurs, bien loin d'ici ! trop tard ! jamais peut-être !<br> Car j'ignore où tu fuis, tu ne sais où je vais,<br> Ô toi que j'eusse aimée, ô toi qui le savais !</p><p>***</p><p>A una passante</p><p>Attorno m'urlava. la strada assordante. <br> Alta, sottile, in lutto, nel dolor regale, una donna passò,<br> alzando con superba mano e agitando, la balza e <br> l'orlo della gonna; agile e nobile, con le gambe statuarie.</p><p>Ed io le bevevo, esaltato come un folle, nell'occhio,<br> cielo livido presago d'uragano, <br> dolcezza che incanta e piacere che dà morte.</p><p>Un lampo...poi la notte! <br> Bellezza fugace, il cui sguardo m'ha ridato vita a un tratto, <br> nell'eternità solamente potrò rivederti?</p><p>Altrove, lontano, troppo tardi, mai forse! <br> Perché ignoro dove fuggi, e tu dove io vada, <br> o te che avrei amato, o te che lo sapevi!</p><p>Autore: Charles Baudelaire (Parigi, 1821-1867)<br> Note: Esordì come poeta nel 1845, pubblicando la<br> poesia "À une dame créole", seguita l'anno seguente<br> da "Don Juan aux enfers", lirica che i critici <br> definirono "pregevole come un'acquaforte".</p></div>
<div><p>How do I love thee?</p><p>How do I love thee? Let me count the ways. <br> I love thee to the depth and breadth and height <br> my soul can reach, when feeling out of sight <br> for the ends of Being and Ideal Grace. <br> I love thee fo the levei of everyday’s <br> most quiet need, by sun and candlelight. <br> I love thee freely, as men strive for Right; <br> I love thee purely, as they turn from Praise; <br> I love thee with the passion put fo use <br> in my old griefs, and with my childhood’s faith; <br> I love thee with a love I seemed fo lose <br> with my lost saints, - I love thee with the breath, <br> smiles, tears, of all my life! - and, if God, choose, <br> I shall but love thee better affer death.</p><p>***</p><p>Come ti amo?</p><p>Come ti amo? Lascia che ti annoveri i modi. <br> Ti amo fino agli estremi di profondità, <br> di altura e di estensione che l’anima mia <br> può raggiungere, quando al di là del corporeo <br> tocco i confini dell’Essere e della Grazia Ideale. <br> Ti amo entro la sfera delle necessità quotidiane, <br> alla luce del giorno e al lume di candela. <br> Ti amo liberamente, come gli uomini che lottano per la Giustizia; <br> Ti amo con la stessa purezza con cui essi <br> rifuggono dalla lode; <br> Ti amo con la passione delle trascorse sofferenze <br> e quella che fanciulla mettevo nella fede; <br> Ti amo con quell’amore che credevo aver smarrito <br> coi miei santi perduti, - ti amo col respiro, <br> i sorrisi, le lacrime dell’intera mia vita! - e, <br> se Dio vuole, ancor meglio t’amerò dopo la morte.</p><p>Tratta da "Sonetti dal portoghese" (1847)</p><p>Autore: E.B. Browning (1806, Coxhoe Hall, - 1861, Firenze )<br> Note: Poetessa inglese. In seguito alle crisi familiari,<br> fuggi' con l'amato Robert Browning a Firenze dove<br> avrebbe vissuto nuova vita e avuto un figlio, Pen.<br> Opere: "Poesie" (1844), "Le finestre di casa Guidi" (1851), <br> "Poesie davanti al congresso" (1860).</p></div>
<div><p>Light as...</p><p>Light as the linnet on my way I start,<br> For all my pack I bear a chastened heart.<br> Forth on the world without a guide or chart,<br> Content to know trhough all man's varying fates,<br> The eternal woman by the wayside waits.</p><p>***</p><p>Leggero come il fanello parto per la mia strada,<br> unico mio bagaglio un cuore incatenato.<br> Avanti nel mondo senza una guida o una mappa,<br> pago di conoscere ogni destino umano,<br> l'eterna donna ai bordi della strada aspetta.</p><p>Autore: R.L.Stevenson (1850, Edimburgo - 1894, Isole Samoa)<br> Note: Nasce da Margaret Isabel Belfour, figlia <br> del reverendo Lewis Balfour di Colinton, e da<br> Thomas, ingegnere civile specializzato nella <br> costruzione di fari marittimi.</p></div>
<div><p>The Wind</p><p>It ’s like the light,—  / A fashionless delight, / It’s like the bee,— / A dateless melody.</p><p>It ’s like the woods, / Private like breeze, / Phraseless, yet it stirs / The proudest trees.</p><p>It ’s like the morning,— / Best when it’s done,— / The everlasting clocks / Chime noon.</p><p>***</p><p>Il vento</p><p>Come la luce, / Delizia senza forma - / E come l'ape, / Melodia senza tempo -</p><p>Come i boschi, / Segreto come brezza / Che, senza frasi, agita / Gli alberi più superbi -</p><p>Come il mattino, / Perfetto sul finire, / Quando orologi immortali / Suonano mezzogiorno</p><p>Autore: Emily Dickinson (Ainherst, 1830 - 1886) / Note: La Dickinson trascorse l'intera esistenza nella / casa paterna, confinandosi negli ultimi anni nella / propria stanza in un isolamento volontario. / E' considerata oggi tra i più grandi lirici moderni. / Scrisse 1775 poesie: soltanto 7 furono pubblicate / durante la sua vita.</p></div>
<div><p>The Past</p><p>The past is such a curious creature, / To look her in the face. / A transport may reward us, / Or a disgrace.</p><p>Unarmed if any meet her, / I charge him, fly! / Her rusty ammunition / Might yet reply!</p><p>***</p><p>Il Passato</p><p>E' una curiosa creatura il passato / Ed a guardarlo in viso / Si può approdare all'estasi / O alla disperazione.</p><p>Se qualcuno l'incontra disarmato, / Presto, gli grido, fuggi! / Quelle sue munizioni arrugginite / Possono ancora uccidere!</p><p>Autore: Emily Dickinson (Ainherst, 1830 - 1886) / Note: La Dickinson trascorse l'intera esistenza nella / casa paterna, confinandosi negli ultimi anni nella / propria stanza in un isolamento volontario. / E' considerata oggi tra i più grandi lirici moderni. / Scrisse 1775 poesie: soltanto 7 furono pubblicate / durante la sua vita.</p></div>
<div><p>Lovers' Infiniteness...</p><p>If yet I have not all thy love, / Dear, I shall never have it all; / I cannot breathe one other sigh, to move, / Nor can intreat one other tear to fall; / And all my treasure, which should purchase thee-- / Sighs, tears, and oaths, and letters--I have spent. / Yet no more can be due to me, / Than at the bargain made was meant; / If then thy gift of love were partial, / That some to me, some should to others fall, / Dear, I shall never have thee all.</p><p>Or if then thou gavest me all, / All was but all, which thou hadst then; / But if in thy heart, since, there be or shall / New love created be, by other men, / Which have their stocks entire, and can in tears, / In sighs, in oaths, and letters, outbid me, / This new love may beget new fears, / For this love was not vow'd by thee. / And yet it was, thy gift being general; / The ground, thy heart, is mine; whatever shall / Grow there, dear, I should have it all.</p><p>Yet I would not have all yet, / He that hath all can have no more; / And since my love doth every day admit / New growth, thou shouldst have new rewards in store; / Thou canst not every day give me thy heart, / If thou canst give it, then thou never gavest it; / Love's riddles are, that though thy heart depart, / It stays at home, and thou with losing savest it; / But we will have a way more liberal, / Than changing hearts, to join them; so we shall / Be one, and one another's all.</p><p>***</p><p>Infinità d'amore</p><p>Se ancor non ho tutto l'amore tuo, / cara, giammai tutto l'avrò; / non posso esalare un altro sospiro per intenerirti, / né posso implorare un'altra lacrima a che sgorghi; / ormai tutto il tesoro che avevo per acquistarti / - sospiri, lacrime, e voti e lettere - l'ho consumato. / Eppure non può essermi dovuto / più di quanto fu inteso alla stipulazione del contratto; / se allora il tuo dono d'amore fu parziale, / si che parte a me toccasse, parte ad altri, / cara giammai tutta ti avrò</p><p>Ma se allora tu mi cedesti tutto, / quel tutto non fu che il tutto di cui allora tu disponevi; / ma se nel cuore tuo, in seguito, sia stato o sarà / generato amor nuovo, ad opera di altri, / che ancor possiedono intatte le lor sostanze, e possono di lacrime, / di sospiri, di voti, di lettere, fare offerte maggiori, / codesto amore nuovo può produrre nuove ansie, / poiché codesto amore non fu da te impegnato. / Eppur lo fu, dacché la tua donazione fu totale: / il terreno, cioè il tuo cuore, è mio; quanto ivi cresca, / cara, dovrebbe tutto spettare a me.</p><p>Tuttavia ancor non vorrei avere tutto; / chi tutto ha non può aver altro, / e dacché il mio amore ammette quotidianamente / nuovo accrescimento, tu dovresti avere in serbo nuove ricompense; / tu non puoi darmi ogni giorno il tuo cuore: / se puoi darlo, vuol dire che non l'hai mai dato. / IL paradosso d'amore consiste nel fatto che, sebbene il tuo cuore si diparta, / tuttavia rimane, e tu col perderlo lo conservi. / Ma noi terremo un modo più liberale / di quello di scambiar cuori: li uniremo; così saremo / un solo essere, e il Tutto l'un dell'altro.</p><p>Autore: John Donne (London, 1572 - 1631). / Note: Fu poeta e predicatore inglese, considerato il / più rappresentativo dei poeti metafisici, fra i più / grandi poeti d'amore. Studiò nelle Università / di Oxford e Cambrdige dove coltivò la sua passione / per la letteratura.</p></div>
<div><p>Le Chat</p><p>Viens, mon beau chat, sur mon coeur amoureux; / Retiens les griffes de ta patte, / Et laisse-moi plonger dans tes beaux yeux, / Mêlés de métal et d'agate.</p><p>Lorsque mes doigts caressent à loisir / Ta tête et ton dos élastique, / Et que ma main s'enivre du plaisir / De palper ton corps électrique,</p><p>je vois ma femme en esprit. Son regard, / Comme le tien, aimable bête, / Profond et froid, coupe et fend comme un dard,</p><p>Et, des pieds jusques à la tête, / Un air subtil, un dangereux parfum, / Nagent autour de son corps brun.</p><p>****</p><p>Il Gatto</p><p>Vieni, mio bel gatto, sul mio cuore innamorato; / ritira le unghie nelle zampe, / lasciami sprofondare nei tuoi occhi / in cui l'agata si mescola al metallo.</p><p>Quando le mie dita carezzano a piacere la tua testa / e il tuo dorso elastico e la mia mano s'inebria / del piacere di palpare il tuo corpo elettrizzato,</p><p>vedo in spirito la mia donna. Il suo sguardo, / profondo e freddo come il tuo, amabile bestia, / taglia e fende simile a un dardo, e dai piedi / alla testa</p><p>un'aria sottile, un temibile profumo ondeggiano / intorno al suo corpo bruno.</p><p>Autore: Charles Baudelaire (Parigi, 1821 - 1867) / Note: Il 25 giugno 1857 Les Fleurs du Mal viene messo / in vendita, ma dopo pochi giorni viene sequestrato / per oscenità: nel processo penale the si celebra / il 20 agosto Baudelaire e gli editori vengono / condannati «pour dèlit d' outrages a la morale publique».</p></div>
<div><p>I am the only being</p><p>I am the only being whose doom / No tongue would ask no eye would mourn / I never caused a thought of gloom / A smile of joy since I was born</p><p>In secret pleasure--secret tears / This changeful life has slipped away / As friendless after eighteen years / As lone as on my natal day</p><p>There have been times I cannot hide / There have been times when this was drear / When my sad soul forgot its pride / And longed for one to love me here</p><p>But those were in the early glow / Of feelings since subdued by care / And they have died so long ago / I hardly now believe they were</p><p>First melted off the hope of youth / Then Fancy's rainbow fast withdrew / And then experience told me truth / In mortal bosoms never grew '</p><p>Twas grief enough to think mankind / All hollow servile insincere / But worse to trust to my own mind / And find the same corruption there</p><p>****</p><p>Io sono l’unica il cui destino</p><p>Io sono l’unica il cui destino / lingua non indaga, occhio non piange; / non ho mai causato un cupo pensiero, / né un sorriso di gioia, da quando sono nata.</p><p>Tra piaceri segreti e lacrime segrete, / questa mutevole vita mi è sfuggita, / dopo diciott’anni ancora così solitaria / come nel giorno della mia nascita.</p><p>E vi furono tempi che non posso nascondere, / tempi in cui tutto ciò era terribile, / quando la mia triste anima perse il suo orgoglio / e desiderò qualcuno che l’amasse.</p><p>Ma ciò apparteneva ai primi ardori / di sentimenti poi repressi dal dolore; / e sono morti da così lungo tempo / che stento a credere siano mai esistiti.</p><p>Prima si dissolse la speranza giovanile, / poi svanì l’arcobaleno della fantasia; / infine l’esperienza mi insegnò che mai / crebbe in un cuore mortale la verità.</p><p>Era già amaro pensare che l’umanità / fosse insincera, sterile, servile; / ma peggio fu fidarmi della mia mente / e trovarvi la stessa corruzione.</p><p>Autore: Emily Brontë (Thornton - Yorkshire, / 1818 - Haworth, 1848) / Note: L'opera maggiore è "Cime tempestose" / (Wuthering heights - 1847), nella quale i / placidi ritmi di vita quotidiana sono / increspati da inquietanti suggestioni / simboliche.</p></div>
<div><p>Love’s Philosophy</p><p>The fountains mingle with the river / And the rivers with the Ocean, / The winds of Heaven mix for ever / With a sweet emotion; / Nothing in the world is single; / All things by a law divine / In one spirit meet and mingle. / Why not I with thine?- -</p><p>See the mountains kiss high Heaven / And the waves clasp one another; / No sister-flower would be forgiven / If it disdained its brother; / And the sunlight clasps the earth / And the moonbeams kiss the sea: / What is all this sweet work worth / If thou kiss not me? - -</p><p>****</p><p>La filosofia dell'amore</p><p>Le fonti si confondono col fiume / i fiumi con l'Oceano / i venti del Cielo sempre / in dolci moti si uniscono / niente al mondo è celibe / e tutto per divina / legge in una forza / si incontra e si confonde. / Perché non io con te?</p><p>Vedi che le montagne baciano l'alto / del Cielo, e che le onde una per una / si abbracciano. Nessun fiore-sorella / vivrebbe più ritroso / verso il fratello-fiore. / E il chiarore del sole abbraccia la terra / e i raggi della Luna baciano il mare. / Per che cosa tutto questo lavoro tenero / se tu non vuoi baciarmi?</p><p>Autore: Percy Bysshe Shelley (1792, Warnham / - 1851, Londra) / Note: Frammento pubblicato in Poetical Works / nel 1819. La caduta di Roma viene affrontata / come un fatto astorico, simbolico. La poesia / è tratta dal testo P. B. Shelley, Poesie, BUR, / Milano, 1989.</p><p>Sonnet 23</p><p>As an unperfect actor on the stage / Who with his fear is put beside his part, / Or some fierce thing replete with too much rage, / Whose strength's abundance weahens his own heart: / So I, for fear of trust, forget to say / The perfect ceremony of love's rite, / And in mine own love's strength seem to decay, / O'ercharged with burden of mine own love's might, / And dumb presagers of my speaking breast, / Who plead for love and look for recompense / More than that tongue that more hath more expressed. / O, learn to read what silent love hath writ: / To hear with eyes belongs to love's fine writ.</p><p>****</p><p>Sonetto 23</p><p>Come un pessimo attore in scena / colto da paura dimentica il suo ruolo, / oppur come una furia stracarica di rabbia / strema il proprio cuore per impeto eccessivo, / anch'io, sentendomi insicuro, non trovo le parole / per la giusta apoteosi del ritual d'amore, / e nel colmo del mio amor mi par mancare / schiacciato sotto il peso della sua potenza. / Sian dunque i versi miei, unica eloquenza / e muti messaggeri della voce del mio cuore, / a supplicare amore e attender ricompensa / ben più di quella lingua che più e piu' parlò. / Ti prego, impara a leggere il silenzio del mio cuore / è intelletto sottil d'amore intendere con gli occhi.</p><p>Autore: William Shakespeare / (Stratford upon-Avon, 1564 - 1616) / Note: William Shakespeare nacque in aprile: / fu battezzato il 26, ma per tradizione la nascita / si celebra il 23, giorno di San Giorgio patrono / della nazione.</p></div>
<div><p>Mi batteva il cuore; svelto, a cavallo!</p><p>Mi batteva il cuore; svelto, a cavallo! / E via! Con l'impeto dell'eroe in battaglia. / La sera cullava già la terra, / e sui monti si posava la notte; / se ne stava vestita di nebbia la quercia, / gigantesca guardiana, là / dove la tenebre dai cespugli / con cento occhi neri guardava.</p><p>Da un cumulo di nubi la luna / sbucava assonnata tra le nebbie; / i venti agitavano le ali sommesse, / sibilavano orridi al mio orecchio; / la notte generava migliaia di mostri, / ma io mille volte più coraggio avevo; / il mio spirito era un fuoco ardente, / il mio cuore intero una brace.</p><p>Ti vidi, e una mite gioia / passò dal tuo dolce sguardo su di me; / fu tutto per te il mio cuore, / fu tuo ogni mio respiro. / Una rosea primavera / colorava l'adorabile volto, / e tenerezza per me, o numi, / m'attendevo, ma meriti non avevo.</p><p>L'addio, invece, mesto e penoso. / Dai tuoi occhi parlava il cuore; / nei tuoi baci quanto amore, / oh che delizia, e che dolore! / Partisti, e io restai, guardando a terra, / guardando te che andavi, con umido sguardo; / eppure, che gioia essere amati, / e amare, o numi, che gioia!</p><p>Autore: Wolfgang Goethe (1749, Francoforte - 1832, Roma) / Note: Nel 1782 gli fu conferito il diploma di nobiltà / dall'imperatore Giuseppe II, che gli consentì di porre / la particella von davanti al cognome. Nel 1808 fu / insignito della Legion d'Onore da Napoleone</p></div>
<div><p>If I can stop one Heart from breaking</p><p>If I can stop one Heart from breaking / I shall not live in vain / If I can ease one Life the Aching / Or cool one Pain</p><p>Or help one fainting Robin / Unto his Nest again / I shall not live in Vain.</p><p>***</p><p>Se potrò impedire</p><p>Se potrò impedire / a un cuore di spezzarsi / non avrò vissuto invano- / Se allevierò il dolore di una vita / o guarirò una pena-</p><p>o aiuterò un pettirosso caduto / a rientrare nel nido / non avrò vissuto invano.</p><p>Autore: Emily Dickinson (Ainherst, 1830 - 1886) / Note: La Dickinson trascorse l'intera esistenza nella / casa paterna, confinandosi negli ultimi anni nella / propria stanza in un isolamento volontario. / E' considerata oggi tra i più grandi lirici moderni. / Scrisse 1775 poesie: soltanto 7 furono pubblicate / durante la sua vita.</p></div>
<div><p>Gianni Rodari</p><p>Filastrocca delle parole: / si faccia avanti chi ne vuole. / Di parole ho la testa piena, / con dentro “la luna” e “la balena”. / C’è qualche parola un poco bisbetica: / “peronospera”, “aritmetica”. / Ma le più belle le ho nel cuore, / le sento battere: “mamma”, “amore”. / Ci sono parole per gli amici: / “Buongiorno”, “buon anno”, “siate felici”, / parole belle e parole buone / per ogni sorta di persone. / La più cattiva di tutta la terra / è una parola che odio: “la guerra”. / Per cancellarla senza pietà / gomma abbastanza si troverà.</p></div>
<div><p>Ti auguro tempo / (di Elli Michler)</p><p>Non ti auguro un dono qualsiasi, / ti auguro soltanto quello che i più non hanno. / Ti auguro tempo, per divertirti e per ridere; / se lo impiegherai bene potrai ricavarne qualcosa. / Ti auguro tempo, per il tuo fare e il tuo pensare, / non solo per te stesso, ma anche per donarlo agli altri. / Ti auguro tempo, non per affrettarti a correre, / ma tempo per essere contento. / Ti auguro tempo, non soltanto per trascorrerlo, / ti auguro tempo perché te ne resti: / tempo per stupirti e tempo per fidarti e non soltanto per guadarlo sull'orologio. / Ti auguro tempo per guardare le stelle / e tempo per crescere, per maturare. / Ti auguro tempo per sperare nuovamente e per amare. / Non ha più senso rimandare. / Ti auguro tempo per trovare te stesso, / per vivere ogni tuo giorno, ogni tua ora come un dono. / Ti auguro tempo anche per perdonare. / Ti auguro di avere tempo, / tempo per la vita.</p></div>
<div><p>8 marzo (2016) / Viviana Vivarelli</p><p>Camminai come l’erba gramigna che si insinua nelle fessure / Mi abbarbicai come l’alga che si fa piatta per veleggiare / Mi chiusi come la chiocciola che porta su di sé la propria dimora / Mi feci onda e vento per resistere alla bufera / Ma non dimenticai, neppure un istante, di essere una donna / Perché’ non ti fa donna solo la natura, ti segna la storia / E una donna non è una persona, è una lotta in cammino.</p></div>
<div><p>Oggi è stata la giornata più brutta di sempre / E non provare a convincermi che / C’è qualcosa di buono in ogni giorno / Perché, se guardi da vicino, / Il mondo è un posto piuttosto malvagio. / Anche se / Un po’ di gentilezza ogni tanto traspare / La soddisfazione e la felicità non durano. / E non è vero che / Sta tutto nella testa e nel cuore / Perché / La vera felicità si ottiene / Solo se la propria condizione è elevata / Non è vero che il bene esiste / Sono sicuro che sei d’accordo che / La realtà / Crea / Il mio atteggiamento / E’ tutto fuori dal mio controllo / E nemmeno tra un milione di anni mi sentirai dire che / Oggi è stata una bella giornata</p><p>Adesso leggi dal basso verso l’alto</p></div>
<div><p>di Edoardo Bennato (<a href="file:///D:/M4M/ITALY/Edoardo%20Bennato/In%20fila%20per%20tre.3gp" title="video" class="file">video</a>)</p><p>Presto vieni qui, ma su, non fare così, / ma non li vedi quanti altri bambini / che sono tutti come te, che stanno in fila per tre, / che sono bravi e che non piangono mai / è il primo giorno però domani ti abituerai / e ti sembrerà una cosa normale / fare la fila per tre, risponder sempre di sì / e comportarti da persona civile!</p><p>Vi insegnerò la morale, a recitar le preghiere, / ad amar la patria e la bandiera / noi siamo un popolo di eroi e di grandi inventori / e discendiamo dagli antichi Romani / E questa stufa che c'è basta appena per me / perciò smettetela di protestare / e non fate rumore, quando arriva il direttore / tutti in piedi e battete le mani!</p><p>Sei già abbastanza grande, sei già abbastanza forte, / ora farò di te un vero uomo / ti insegnerò a sparare, ti insegnerò l'onore, / ti insegnerò ad ammazzare i cattivi / e sempre in fila per tre, marciate tutti con me / e ricordatevi i libri di storia / noi siamo i buoni e perciò abbiamo sempre ragione, / andiamo dritti verso la gloria</p><p>Ora sei un uomo e devi cooperare, / mettiti in fila senza protestare / e se fai il bravo ti faremo avere / un posto fisso e la promozione / e poi ricordati che devi conservare / l'integrità del nucleo familiare / firma il contratto, non farti pregare / se vuoi far parte delle persone serie!</p><p>Ora che sei padrone delle tue azioni, / ora che sai prendere decisioni, / ora che sei in grado di fare le tue scelte / ed hai davanti a te tutte le strade aperte / prendi la strada giusta e non sgarrare se no / poi te ne facciamo pentire / mettiti in fila e non ti allarmare perché / ognuno avrà la sua giusta razione!</p><p>A qualche cosa devi pur rinunciare / in cambio di tutta la libertà che ti abbiamo fatto avere / perciò adesso non recriminare / mettiti in fila e torna a lavorare / e se proprio non trovi niente da fare, / non fare la vittima se ti devi sacrificare, / perché in nome del progresso della nazione, / in fondo in fondo puoi sempre emigrare!</p></div>
<div><p>Se sognare un poco é pericoloso, / la sua cura non é sognare meno / ma sognare di più, / sognare tutto il tempo. / Marcel Proust.</p></div>
<div><p>Alcune cose sono belle / per quel che sono. / In quel preciso momento. / Che durino minuti, / ore, giorni o mesi, / non importa. / Non sono belle per quello / che potrebbero diventare. / Per il luogo da cui arrivano. / Sono belle lì, in quel momento / perché sono così. / Sospese. / Appena sfiorate. / Jorge Luis Borges</p></div>
<div><p>EUGENIO MONTALE / FALSETTO</p><p>Esterina, i vent'anni ti minacciano, / grigiorosea nube / che a poco a poco in sé ti chiude. / Ciò intendi e non paventi. / Sommersa ti vedremo / nella fumea che il vento / lacera o addensa, violento. / Poi dal flotto di cenere uscirai / adusta più che mai, / proteso a un'avventura più lontana / l'intento viso che assembra l'arciera Diana.</p><p>Salgono i venti autunni, / t'avviluppano andate primavere; / ecco per te rintocca / un presagio nell'elisie sfere. / Un suono non ti renda / qual d'incrinata brocca percossa!; / io prego sia / per te concerto ineffabile / di sonagliere.</p><p>La dubbia dimane non t'impaura. / Leggiadra ti distendi / sullo scoglio lucente di sale / e al sole bruci le membra. / Ricordi la lucertola / ferma sul masso brullo; / te insidia giovinezza, / quella il lacciòlo d'erba del fanciullo. / L'acqua è la forza che ti tempra, / nell'acqua ti ritrovi e ti rinnovi: / noi ti pensiamo come un'alga, un ciottolo, / come un'equorea creatura / che la salsedine non intacca / ma torna al lito più pura.</p><p>Hai ben ragione tu! Non turbare / di ubbie il sorridente presente. / La tua gaiezza impegna già il futuro / ed un crollar di spalle / dirocca i fortilizi / del tuo domani oscuro. / T'alzi e t'avanzi sul ponticello / esiguo, sopra il gorgo che stride: / il tuo profilo s'incide / contro uno sfondo di perla. / Esiti a sommo del tremulo asse, / poi ridi, e come spiccata da un vento / t'abbatti fra le braccia / del tuo divino amico che t'afferra.</p><p>Ti guardiamo noi, della razza / di chi rimane a terra.</p><p>(da Ossi di seppia, 1925)</p><p>.</p><p>Esterina, la bagnante ventenne che si tuffa in mare e poi si stende ad asciugare al sole come una lucertola, è l’opposto di Eugenio Montale (1896-1981): il Premio Nobel genovese scorge in lei il realizzarsi della vita, la spensieratezza che invece è a lui estranea. La ragazza è felice, vive pienamente la sua giovinezza, gode delle bellezze che l’esistenza sa offrirle, ignara del domani, disinteressata come una ninfa marina. Il poeta invece cova le sue ubbie, si macera nel suo mal di vivere, inchiodato a terra, incapace di lasciarsi andare.</p></div>
<div><p>GIUSEPPE CONTE / LA VITE DEL CANADA</p><p>Nel giardino di sempreverdi, tu sola porti / le accese, crollanti insegne dell'autunno / al cielo: sei rossa come il sole dei tramonti / ed è veloce il tuo sfacelo.</p><p>Risali i cipressi, ti aggrappi alle spalliere / d'edera, abbracci il giovane ulivo: / loro non cambiano, non cadono, sei / tu condannata: resterà vivo</p><p>il giardino senza di te: i tuoi acini / scuri, secchi, impolverati / non giungeranno mai alla gioia del vino. / Così accadrà anche di noi.</p><p>Rimarrà tutto come prima / quando noi sanguinando ce ne andremo / e anche sognare - allora lo sapremo / che non vale , che è vano - vite del</p><p>Canada.</p><p>(da Le stagioni, BUR, 1988)</p><p>Il rosso vivo della vite del Canada (Ampelopsis brevipedunculata) così come la simile vite americana (Parthenocissus quinquefolia) tinge i giardini autunnali e le pareti e i pali su cui queste piante giunte dal Nordamerica amano arrampicarsi. Quel rosso è la bellezza, è la poesia della stagione ed è effimero, destinato a non durare: proprio per quello è prezioso, un po’ come le nostre vite, dice il poeta ligure Giuseppe Conte (Porto Maurizio, 1945).</p></div>
<div><p>A volte penso / a una casetta bianca / con l'asciutto di un portico / e l'ombra di un ulivo. / Dentro c'è una tavola / con un orcio di acqua fresca / e una finestra / dove ci batte il sole. / Io vorrei star fermo lì / in quell'aria queta / e sentire il tempo / come cammina.</p><p>Nino Pedretti</p></div>
<div><p>Nella mia testa non c'è altro che mare / altro che mare incantatore - altro nient'altro / che mare e sole in un crescendo silente / e dormiente. / Parla un mistero. Tace un mistero / e solo il corpo entra nel fiore / nel fiore d'acqua.</p><p>Mariangela Gualtieri</p></div>
<div><p>Non sappiamo. Non so. Non è dato sapere / con parole. Solo il corpo sa. / Sapienza di respiro. Sapienza naturale / di particelle tenute insieme / dalla circolazione.</p><p>Mariangela Gualtieri</p></div>
<div><p>I momenti più luminosi della mia vita / sono quelli in cui mi accontento di vedere il mondo apparire. / Questi momenti sono fatti di solitudine e silenzio. / Sono sdraiato su un letto, seduto a una scrivania / o cammino per strada. / Non penso più a ieri e domani non esiste. / Non ho più legami con nessuno e nessuno mi è estraneo. / Questa esperienza è semplice. / Non c'è da volerla. Basta accoglierla quando arriva. / Un giorno ti sdrai, ti siedi o cammini, / e tutto ti viene incontro senza fatica, / non c'è più da scegliere, / tutto quello che viene porta il segno dell'amore.</p><p>Christian Bobin</p></div>
<div><p>NIGAR RAFIBEYLI [nigar] / UN FIORE SBOCCIATO TRA LE ROVINE</p><p>Un fiore sbocciato tra le rovine / mi ha fatto chiedere: / perché gli uomini dicono che in mezzo alla desolazione / non può crescere nemmeno un fiore? / I muri della casupola erano crollati, / il tetto era sfondato. / Era divenuta la dimora / di venti feroci e della neve invernale. / I venti selvaggi avevano spazzato via / la cara comodità di questo posto, un tempo amato. / E avevano trafitto i passanti / con un lamento malinconico. / Le tende, tanto amorosamente ricamate e cucite / da dolci mani di donne, / pendevano lacere come schegge di conchiglie rotte / sulla desolazione della città. / In mezzo a un mucchio di pietre e ciottoli / era germogliato il bel fiore. / E quel fiore riempì tutti i miei pensieri / con una domanda cruciale. / Mi chiesi: che giardiniere ti piantò e nutrì / qui, fiore delicato? / Raccontami la tua storia, il canto persiano della tua vita, / e ti ascolterò. / Forse, nonostante questo luogo non vibri più / della canzone dell’usignolo, / abbandonato dagli uccelli, sei stato chiamato / a essere / dal primo alito di primavera? / “Sono la voce della Terra”, / rispose il fiore con lingua umana. / “Sono la Vita più Grande / che sempre deve trionfare sulla Morte”.</p><p>Sembra una favola questa poesia della scrittrice azera Nigar Rafibeyli (1913-1981) e della favola conserva l’intento moralistico: la forza della vita sa prorompere anche dalla desolazione, tanto che non è affatto raro vedere fiori spuntare da un muro, dall’asfalto di città o dalle rovine di una casa distrutta, come in questo caso.</p></div>
<div><p>DAVANTI ALL’IMMENSITÀ</p><p>Fu una di quelle notti in cui guardavo il cielo / lontano sul campo buio e vidi / attraversarlo un lampo distante. Fu / come vedere balenare un’idea / alla soglia di un altro mondo.</p><p>Fu come se dal fondo del deserto / volesse farsi luce una verità ma / passò fugace e rimasi nell’oscurità.</p><p>Sembra che l’immensità / voglia rivelarmi un segreto e vedendo / che tanto manca ancora in me / resta muta.</p><p>(da Barlumi, 2012)</p><p>Il poeta argentino Jorge Leónidas Escudero (1920-2016) trova una bella immagine per esprimere la limitatezza del sapere umano: come quando un lampo nel cielo squarcia il buio e illumina per un brevissimo istante tutto quanto, così davanti al mistero dell’universo ci sembra a volte di essere al limite dove la verità si rivela. Un solo istante, il lampo è già passato e ripiombiamo nel nostro buio.</p></div>
<div><p>KIKÍ DIMULÀ / COSA PROVOCA UNA DISCUSSIONE E UN AUTUNNO</p><p>Ti liberò dal passato / una discussione davvero irrilevante / sul vento e l’avarizia. / Giorni fa qualcuno parlava / di uomini, di come farsi una vita, / di versi, di Afriche, / e di tifoni. / E là in mezzo, da qualche parte / cadde il tuo nome assente / - da anni in balia dell’oblio - / nell’attimo incustodito. / Cadde, e scegliendo / la più ripida tra tutte le strade / - quella del ricordo - rotolò giù / da Afriche, piantagioni, / da soverchianti soli, / e contro la tua volontà, ti portò, / minuziosamente bello / e meticolosamente immutato / veramente insidioso. / Ti portò davanti al complice autunno / che istiga un Giudizio Universale / nei sogni smarriti.</p><p>(da L’adolescenza dell’oblio, Crocetti, 2002 - Traduzione di Paola Maria Minucci)</p><p>Un nome quasi dimenticato, abbandonato alle sabbie mobili dell’oblio, che riemerge così, all’improvviso,in una discussione e scatena una ridda di emozioni e di ricordi – a chi non è mai capitato? È quello che ricapitola in questi versi la poetessa greca Kikí Dimulà (Atene, 1931).</p></div>
<div><p>MICHAEL DONHAUSER [Donhauser - Foto di Ute Schendel] / E VI ERA UN CULLARE</p><p>E vi era un cullare, vi era un / respiro e trascorreva nelle chiome / degli alberi sì che le foglie si / piegavano, si rizzavano, impetuose</p><p>e tremanti quando il vento dell’autunno / comprimeva i rami finché lentamente / il fremito si affievoliva e più leggero / fluttuava solo il bordo di un giardino: / io ero vissuto vicino a questo fremere / singhiozzare, precipitare e più fredde erano / ora le notti sì che le dalie erano appannate / di brina bianca, scendevano / le cornacchie dai monti nel villaggio / e stavano sulla sommità dei tetti / però invano si allineava immagine / ad immagine per formare un racconto, ché</p><p>del tutto solo restava l’oscuro gorgogliare / della fontana e abbandonati se ne stavano / i luoghi con l’odore del freddo, dei / cavalli – sentivo mettergli la ferratura</p><p>nelle stalle, sentivo l’odore del fumo della / ramaglia bruciata, la coperta di nuvole ora / si strappava, ora si ricomponeva e così / se ne andavano i giorni, se ne andava l’anno</p><p>(da Poesia, n. 215, Aprile 2007 - Traduzione di Gio Batta Bucciol)</p><p>Una cronaca dell’autunno, delle sensazioni che esso provoca, delle emozioni poetiche che fa sorgere: questa successione di immagini e di espressioni sensoriali è del poeta austriaco Michael Donhauser (Vaduz, Liechtenstein, 1956), traduttore di Charles Baudelaire e Arthur Rimbaud.</p></div>
<div><p>Gea</p><p>Come sono i tuoi fondali? / E dove si incontrano le correnti del tuo mare? / Quanti satelliti hai? / E quando si compiono le tue eclissi? (eclissi totali?) / Di cosa si alimenta il tuo sole? / Dove sono i tuoi ghiacci? / Lo sai che ho un giacimento nascosto d’oro bianco? / (nemmeno io ho ancora scoperto dov’è) / Lo senti il lavorio degli insetti nei prati? / Hai una foresta di querce? / Il tuo clima è abbastanza mite per i pini marittimi? / Ho una magnolia gigante, sai? / Potrei sapere dove vive il tuo animale più raro? / Ti va di ascoltare il mio silenzio? / Credo di aver visto uno stormo di gru cenerine / riempire il tuo cielo – migravano, vero? / Ascolta, le rondini lanciano gridi altissimi dentro i miei tramonti / (diventano un po’ matte la sera) / Il tuo mondo ha grandi città? / Posso venire per un’estate intera sulla tua spiaggia di sassi bianchi? / Ti piacciono i miei scogli? / Scogli rossi. / Ci tuffiamo da qua?</p><p>Alessandra Racca, da L’amore non si cura con la citrosodina (Neo Edizioni, 2013)</p></div>
<div><p>XAVIER VILLAURRUTÍA / LUOGHI I</p><p>Andiamo in viaggio senza muoverci / per vedere la solita sera / con un altro sguardo / per vedere il solito sguardo / con una sera diversa. / Viaggiamo, immobili.</p><p>Xavier Villaurrutía (1903-1950), scrittore e poeta messicano, lanciò nel suo paese il teatro sperimentale – e molto teatrale è questa brevissima poesia in cui a cambiare, a dispetto del titolo, non sono i luoghi ma il punto di vista, un concetto che ripeterà anche Henry Miller: “La nostra meta non è mai un luogo, ma piuttosto un nuovo modo di vedere le cose”.</p></div>
<div><p>la litania dei casi recitata al ginnasio</p><p>la litania dei casi recitata al ginnasio / s’è fatta prognosi postuma dei giorni: / se tutto sommato poco frequentati / – anche colpevolmente, lo ammetto – / i primi due, / tra dativo e accusativo invece / s’è consumato il maggior tempo. / Seguiti dal vocativo / per veglie albe notti, / preghiere a volti muti, ascolti / sempre in duplice tensione: / rivolto altrove e ad altri / o nell’attesa di una chiamata. / Ora vivo all’ablativo</p><p>Enrico Testa (1956, Genova), da Ablativo (Einaudi, 2013)</p></div>
<div><p>«Vivere. Agitato, riordino il caldo sapore / dell’esistenza. / Succede che l’attimo è sfuggente / perché coglie l’essenza, / che compare misera e stanca / in compagnie estetiche. / Libero le ali consumate / dal veleno del tempo, / che corre per anelare / sicuro dell’impeto / che mi trascina leggiadro / fra mete incantate. / Il vivere per il vivere / s’atrofizza in distese d’immenso, / quasi a significare che il vago / ha conquistato l’essere. / Echi lontani, dispersi nell’aria / rivelano l’intimo gioire / di chi pensa che tutto s’ottiene / senza il plauso dell’infamia. / Giardini sommersi appaiono / come scene di un teatro che / ha perso splendore perché svilito / dalla coltre della saggezza»</p><p>«Limiti estremi. Riduco all’inverosimile / il labile confine dell’infinito. / Odo il sinistro sibilo del vento / infrangere la maestà dell’immenso. / Nuovi e freschi ricordi / s’inebriano nel fluire tempestoso / d’un mare trasparente e puro, / che sembra confondersi / alla luce dell’aurora. / Atmosfere remote s’involano, / librandosi nell’etere evanescente, / ancor prima d’imbattersi / nel limite insuperabile / di una sempiterna passione»</p><p>«Ritratto d’autore. In un treno che conduce / tra indefinite prospettive, / la calma sembra affrettarsi / per appagare l’attimo che fugge. / In me vibra l’estro armonico / di un mondo che ripete limiti / d’irreparabile squilibrio. / Soltanto il carteggio di un’arte libera, / manipola il coraggio / di chi in fondo lotta / per saziarsi del saporoso credo, / misto ad una incessante forza, / che penetra fin entro le membra. / In un monologo che si introduce / quasi come una brezza, / il dolce segreto dell’anima / minaccia il calante ritmo / di una vita sempre in cerca / di un giorno che passa»</p><p>Roberto Lasco, “Frammenti lirici”</p></div>
<div><p>ALFONSO GATTO / L’ERBA, IL SILENZIO, IL MUOVERE DELL’OMBRA</p><p>Soli, nel pianto tuo della mattina, / l'erba, il silenzio, il muovere dell'ombra, / e gli steli del vento. Il tuo sollievo / è di vederti calma nell'attesa / ch'io giunga da lontano, il tuo riposo / è la speranza d'incontrarci a sera / per caso in un inverno.</p><p>Lasciarti per sparire, / per essere il tuo cielo dove guardi / senza rimorsi, avere il tuo rimpianto, / la tua memoria, le tue mani vuote...</p><p>Forse è più dolce piangermi che avermi.</p><p>(da Poesie d'amore, Mondadori, 1973)</p><p>“Forse è più dolce piangermi che avermi”: un gusto crepuscolare chiude questa poesia di Alfonso Gatto (1909-1976). Il poeta salernitano invoca il paradiso del desiderio, che è assenza sì ma contemporaneamente speranza, un crogiolo in cui si macera l’amore diventando più intenso.</p></div>
<div><p>Mauro Ferrari / SOFFIONE</p><p>Sto / <div style='padding-left: 30pt'> dove il vento uccide all’improvviso: </div> una folata, e i giorni di paziente crescita / svaniscono ingloriosi; perché a milioni / popoliamo questo campo oltre il quale, / dicono voci ombrose, ossessionanti, / potrebbero a galassie attendere / la stessa fine. / <div style='padding-left: 180pt'> Giungono in un polverìo </div> resti impossibili da decifrare, muti / alle domande su cosa sia quell’altra vita / e questa nostra fine che non ha ragione: / abbiamo colpa d’esser nati in questo vento / e non conoscere altro che radice e terra, / nutrire desideri, provare un fremito / se l’acquazzone porta fresco e nutrimento? / Chiediamo una ragione a terra ed acqua, / il nostro mondo; ed esigiamo una risposta.</p><p>da Vedere al buio, puntoacapo, 2017</p></div>
<div><p>Scrive perché / la vita lo scrive e crede / di scrivere di / quel che essa non sa.</p><p>JUAN GELMAN / Valer la pena</p></div>
<div><p>Il sole che cala. I tappeti erbosi in fiamme. / Il giorno perso, la luce persa. / Perché amo quel che svanisce?</p><p>MARK STRAND / Darker</p></div>
<div><p>FERNAND VERHESEN [Verhesen] / MI INSINUO NELLE GIUNTURE</p><p>Mi insinuo nelle giunture / mi nutro ai confini / del tempo degli incontri / dello spazio degli istanti</p><p>tu sei presente sopra le felci / le lingue del prato ci accarezzano / ci interrogano le sommità della muraglia / raffiniamo l’aria / che ci separa / più leggeri i rami / dove la speranza si dirama / altezza del tuo respiro / sulle nostre mani tese / L’attesa cancella / le distanze / Non siamo che brace / nella gola del tempo</p><p>(da Revue Poésie 1, 1971-72)</p><p>Il poeta belga Fernand Verhesen (1913-2009) mette la sua capacità di analisi critica al servizio dei versi: ne esce una struttura ridotta all’osso, spogliata da ogni orpello con la quale – inseguendo il concetto di “poesia pura” - descrive quasi oniricamente le sensazioni di un incontro in un giardino.</p></div>
<div><p>NATAN ZACH [Zach] / IL PITTORE RITRAE</p><p>Il pittore ritrae, lo scrittore narra, lo scultore modella, / ma il poeta non canta, / egli è un monte al lato della via, / o un albero, o un odore, / qualcosa che fugge / o già non fugge più, ciò che fu / e che non tornerà, come le stagioni, / il caldo, il freddo, il ghiaccio ed il riso / nel cuore, quando il cuore ama, / oppure acqua, qualche cosa di largo, d'incompreso / come vento, nave, poesia. / qualcosa che dia / origine a qualcosa.</p><p>(da Sfavorevole agli addii, Donzelli, 1996 – Traduzione di Ariel Rathaus)</p><p>C’è una differenza che contraddistingue la poesia dalle altre arti, un qualcosa di indefinito e di indefinibile che fa però del poeta una sorta di interprete del trascendente, di profeta che trasmette un messaggio più alto: questo sottolinea il poeta israeliano Natan Zach (Berlino, 1930), con Yehuda Amichai uno dei rinnovatori della poesia ebraica del dopoguerra.</p></div>
<div><p>SALVATORE QUASIMODO [Close-up of the Italian poet Salvatore Quasimodo, winner of the Nobel Prize in literature in 1959, while smiling during an interview in his study. Milan (Italy), 1959.] / AUTUNNO</p><p>Autunno mansueto, io mi posseggo / e piego alle tue acque a bermi il cielo, / fuga soave d’alberi e d’abissi.</p><p>Aspra pena del nascere / mi trova a te congiunto; / e in te mi schianto e risano:</p><p>povera cosa caduta / che la terra raccoglie.</p><p>(da Oboe sommerso, 1932) / La similitudine tra l’autunno e la propria condizione – nella sua concezione di vita – viene facile al Premio Nobel siciliano Salvatore Quasimodo (1901-1968): è la solita pena già espressa non solo dallo stesso autore nella celeberrima “Ognuno sta solo sul cuor della terra / trafitto da un raggio di sole. / Ed è subito sera”, ma cantata nel corso dei secoli da Omero a Leopardi, da Mimnermo a Ungaretti.</p></div>
<div><p>GIUSEPPE UNGARETTI / LA TUA LUCE</p><p>Scompare a poco a poco, amore, il sole / Ora che sopraggiunge la lunga sera.</p><p>Con uguale lentezza dello strazio / Farsi lontana vidi la tua luce / Per un non breve nostro separarci.</p><p>(da Dialogo, Fògola, 1968)</p><p>“Ma con la tua luce sempre negli occhi miei, ma con le parole della tua anima dette con le tue labbra sulle mie per ascoltare la replica d’amore della mia anima che è tutta tua, interamente tua, per sempre, anche se il sempre per me non dovrà durare che non molto”: è innamorato Giuseppe Ungaretti (1888-1970) quando scrive questa lettera a Bruna – è il 18 febbraio 1967 e sta per imbarcarsi per San Paolo dove riceverà la laurea honoris causa. La poesia riecheggia il sentimento del poeta, che prova questo amore intenso per la giovane italo-brasiliana, e ne riconosce la luce che porta nella sua vita, ormai prossima però al compimento.</p></div>
<div><p>malauguratamente</p><p>malauguratamente non siamo una / spiaggia in inverno nella quale uomini / col berretto calato sulla fronte cerchino / monetine, non siamo una stagione dai / precisi connotati, come vento o pioggia / o ghiaccio sui vetri – malauguratamente / ascoltiamo gli stessi dischi alle stesse / ore aspettando un’identità che non ci / piove dal cielo, noi soli dissennati e in / coscienti, noi figuranti senza copione.</p><p>Greta Rosso (Casale Monferrato, 1982), da Manuale di insolubilità (Lieto Colle – Pordenonelegge, 2015)</p></div>
<div><p>Rainer Maria Rilke / Canto d’amore / dalle “Nuove Poesie”, in “Liriche scelte e tradotte da Vincenzo Errante”, Sansoni, 1941 / Liebes – Lied / “Neue Gedichte”, Insel-Verlag, Leipzig, 1907</p><p>E come tratterrò l’anima mia, / perché la tua non sfiori? / Come la leverò verso altre sfere, / dove tu piú non sia? / Oh, celarla vorrei presso qualcosa / che si smarrisse in buia solitudine, / in un angolo ignoto e silenzioso / che non vibrasse piú quando rivibrano / gli abissi tuoi!… / Ma tutto ciò che appena ne disfiora, / ci prende insieme al pari dell’archetto / che da due corde trae solo una voce. / Su qual strumento, ahimè, siamo noi tesi? / E chi lo regge e suona?… Oh melodia!</p></div>
<div><p>CARLO BETOCCHI / A CUCI E SCUCI, 3</p><p>Non sei contento del possesso dei giorni? / Temi di perderlo? Credi d’esser da più / di ciò che sempre muta e viene disfatto? / Non ti basta quel po’ di sole che ancora / investe il tuo corpo che invecchia? Guarda, / stamani disfano il tetto della casa di fronte. / Mettono a nudo i correnti, ch’erano marci. / Li mutano. E intanto ripiove. Lesti li ricoprono, / con le tegole vecchie. E i coppi restano, / a mucchi, sul colmigno. E subito il sole / che torna luccica sulle tegole ignude, / e tu ti senti in cuore un di più che ti strugge / - vergógnati - d’amore per te, mentre in cielo / rulla un tamburo lontanissimo, azzurro, / per la tua libertà, che è un grido che vola.</p><p>(da Un passo, un altro passo, Mondadori, 1967)</p><p>Carlo Betocchi (1899-1986) è poeta cattolico che fa dell’umiltà una virtù dominante. Qui si interroga con un fuoco di fila di domande non fini a se stesse ma inserite nella realtà oggettiva: quel lavorare dei carpentieri sul tetto della casa vicina, quel mutare del tempo si inseriscono nella riflessione del poeta sulla propria esistenza, sulla paziente attesa di quel premio finale che la sua fede attende: “a cuci e scuci, dicono i muratori/ quel metter le mani ad un muro che sgretola,/ antico, e rappezzarlo a frammenti:/ e dentro i vecchi pertugi dell'anima/ così mi canticchia una lunga pazienza”.</p></div>
<div><p>Ero divenuto ormai l’incarnazione</p><p>Ero divenuto ormai l’incarnazione / di ciò che perdiamo, in me si raccoglieva / tutto ciò che a poco a poco viene radiato / non prendevo più nota del giorno e dell’ora / mi assentavo / dall’antico fenomeno del mondo.</p><p>Milo De Angelis (Milano, 1951), da Incontri e Agguati (Mondadori, 2015)</p></div>
<div><p>Charles Hubert Sisson / TRISTIA, 2</p><p>Nessuno parlerà con te, né tu con altri: / è la fine d’ogni comunicazione / ovvero della speranza che ti ha portato a questa fine / e che servì a convincerti, illudendoti. / Sulla strada che porta alla morte si va in fila: / sempre stato così. Sebbene ognuno a turno / si circondi con i sogni di altre menti, / i corpi che dovrebbero contenerli non hanno voce. / Nella voce di ogni viaggiatore solitario / risuona un silenzio assordante come quello della gente / ch’egli vede intorno a sé mentre passa. / Perché allora questi versi? Nulla può essere udito. / Ma continuate a parlare, voi giovani, / siate complici lungo il percorso: / la vicinanza può fare ciò che non possono le parole.</p><p>Traduzione di FD</p><p>Da The C. H. Sisson Reader, Carcanet Press, 2014</p></div>
<div><p>Non c’è più spazio per silenzi e dialoghi</p><p>Non c’è più spazio per silenzi e dialoghi / tra la vita e le pagine, / non c’è più tempo per le parole e il vino / chiari in un prato folto, sul gradino / gotico di una chiesa nella notte, / per un vago capirsi e non capirsi. / La fantasia è una realtà sfregiata, / l’amore un bisogno di umiliare. / Perfette la scissione, le metà: / da adesso vivere è solo ingannare, / da adesso scrivere è solo confessare.</p><p>Matteo Marchesini (Castelfranco Emilia, 1979), da Cronaca senza storia (Elliot, 2016)</p></div>
<div><p>O caro Pan e voi altri dèi che siete in questo luogo, / concedetemi di diventare bello di dentro, / e che tutte le cose che ho di fuori siano in accordo / con quelle che ho dentro. / Che io possa considerare ricco il sapiente / e che io possa avere una quantità di oro / quale nessun altro potrebbe né prendersi né portar via, / se non il temperante.</p><p>– Fedro di Platone</p></div>
<div><p>ANDRÉ FRÉNAUD [Frénaud] / LA VITA, IL VENTO</p><p>La vita che alla sfuggita abborracciava / la tempesta primaverile e proseguiva, / la vita – il vento dalle cento lusinghe / mai mantenute – che procedeva, / le sue cento imprese e il disastro / e proseguiva, la vita, il vento, / la vita, così dolce quando le aggrada.</p><p>(da Non c’è paradiso, 1962 - Traduzione di Ornella Sobrero</p><p>Il vento attraversa la poesia di André Frénaud (1907-1993) come sussurratore di promesse che non saranno mantenute: la vita stessa sa essere capricciosa e, per dirla con Gesualdo Bufalino, “può stracciarti le vele, rubarti il timone, / ammazzarti i compagni a uno a uno, / giocare ai quattro venti con la tua zattera, / salarti, seccarti il cuore / come la magra galletta che ti rimane”. Eppure, talvolta sa essere dolcissima e ci riempie di stupore.</p></div>
<div><p>Non puoi immaginare, amico mio, quante cose / restano nascoste in una fine, non puoi / capire il pietrame triturato / che diventa la tua vita / eppure era bella, lo ricordo, era quella / che il vigore cosmico chiedeva, una giovinezza di frutteti, / l’arte suprema che mia madre augurava.</p><p>Milo De Angelis (Milano, 1951), da Incontri e agguati (Mondadori, 2015)</p></div>
<div><p>MEIRA DELMAR / IL RICORDO</p><p>Questo giorno dall'aria di colomba / sarà presto ricordo.</p><p>Mi riempirò di esso / come un'anfora di vino, / per berlo a sorsi quando vorrò / ritrovare il suo sapore.</p><p>Prima che voli nel tramonto, prima / di vedere come svanisce nella notte.</p><p>Il tempo che scorre inesorabile, il susseguirsi dei giorni, il presente che si trasforma in passato e inevitabilmente in memoria: la poetessa colombiana di origini libanesi Meira Delmar (1922-2009) riesce però a cogliere un istante, a scoprirne un’armonia da conservare. È allora, forse, che “il tempo, fermato, trabocca / come un fiume d’oro. / E lascia scorgere sul suo fondale / chissà quali cose dimenticate”.</p></div>
<div><p>CHARLOTTE MEW [Mew] / AMORE DI MARE</p><p>La marea sale e scende sul vasto mondo. / Fu solo lo scorso giugno, e ricordo che / pensavamo che il movimento e il richiamo nel cuore di chi ama / fosse eterno come il mare.</p><p>Qui gli stessi pesciolini scintillano e nuotano / con l’antico luccichio della luna sulla grigia sabbia umida: / e lui non è più per me né io per lui / più del vento che mi sfiora la mano.</p><p>1919</p><p>(da La sposa del fattore, 1921)</p><p>Quella di Charlotte Mew (1869-1928) è una figura molto particolare nell’Inghilterra letteraria che passa dall’epoca vittoriana al modernismo: stimata da Thomas Hardy, Ezra Pound, Siegfried Sassoon e Virginia Woolf, decise, insieme alla sorella Anne, di non sposarsi per non trasmettere la malattia mentale insita nei geni della propria famiglia, e di vestire in abiti maschili, tanto da apparire un dandy. Nonostante questo, ecco una poesia sull’amore effimero, quello che non sa resistere al tempo – certe infatuazioni che nascono durante le vacanze, ad esempio, e si affievoliscono fino a spegnersi nella distanza.</p></div>
<div><p>VINCENZO CARDARELLI / FUGA</p><p>Brevi sono le forme / che il caos inquieto produce. / La vita è fiamma vinta. / Ogni cosa è costretta / in uno spazio imperioso. / Ascese immani s’appuntano / al vertice di un’ora / per ricadere dolorosamente / in una perduta impotenza. / Se poi ci si rialzerà, / non è certo. / A volte il destino divaga. / Attese di anni non bastano / a dar tempo di giungere a un momento. / E noi stringiamo la grazia / come una mano che si ritira.</p><p>(da Poesie, 1942)</p><p>Il poeta laziale Vincenzo Cardarelli (1887-1959) ha, secondo il critico Alfredo Giuliani, “due padri putativi letterari inconciliabili: D’Annunzio e Leopardi”. In Fuga assistiamo allora a un tentativo di deprimere il dannunzianesimo con il metafisico ragionare introspettivo leopardiano. Oltre al bellissimo verso sentenza che ho scelto come titolo di questo post, si avverte anche un’eco montaliana, quel “Se poi ci si rialzerà / non è certo”. Intanto, anche noi, stringiamo la grazia e la poesia…</p></div>
<div><p>GHERARDO DEL COLLE / NOVEMBRE</p><p>Gli alberi sono rimasti senza foglie / e gemono al vento che le sparpaglia; / si trattiene ai tuoi occhi quel color di paglia / arido, che s’affolta alla tua soglia. / Se nella strada tu procedi, ascolti / che al tuo piede s’infrange / quasi un sommesso piangere senza volto...</p><p>(da Il fresco presagio, De Ferrari, 2008)</p><p>Gherardo Del Colle (1920-1978), frate cappuccino ligure, fu presentato al mondo letterario da Giorgio Caproni: “poeta ricco di passione non in esclusivo senso religioso, ma soprattutto umano”. Queste parole sono perfette per questi versi dedicati a novembre. Se altrove a prevalere sono il fideistico abbandono a Dio (Il mio posto nel tempo / e nello spazio l’ho da Te, Signore) o la denuncia delle ingiustizie sociali (sulle piazze Ti udrò / discorrere animoso coi braccianti avviliti / e i licenziati dell’ILVA e i torvi ferrovieri) qui a risaltare è proprio quell’umano sentire, quasi una “compassione” per le foglie.</p></div>
<div><p>PURUSHOTTAM SHIVARAM REGE [Rege] / MI HANNO CHIESTO</p><p>Mi hanno chiesto se la mia esperienza è stata significativa. / «Non lo so», ho risposto. / «So solo che vissi e morii / e morii e vissi ancora, / che tra due momenti / c’è una breccia di migliaia di evi / <div style='padding-left: 30pt'> che non riusciranno a compiersi </div> anche se sempre proveranno a farlo».</p><p>Mi hanno chiesto se la mia esperienza è stata reale. / «Non lo so», ho risposto. / «So solo come due occhi / possono illuminare un mondo di inesorabile desiderio / e confondere un’intera facoltà di filosofi / e i farisei della bellezza».</p><p>Mi hanno chiesto se la mia esperienza avesse una morale / per un mondo sazio, aggressivo, disgustato. / «Non lo so», ho risposto. / «Ho conosciuto soltanto il dolce vento delle foglie del melo, / l’oro del sole che gioca a nascondino con il grano maturo / e la macchia rossa sul suo bianco, bianchissimo / <div style='padding-left: 30pt'> niveo seno sinistro». </div></p><p>Il poeta indiano Purushottam Shivaram Rege (1910-1978) inscrive i suoi versi in un temperato modernismo spesso venato dall’ironia o dal sarcasmo. Qui fa prevalere la forza soprannaturale della poesia, della bellezza, dell’amore, capaci di confondere i saggi e di instillare dubbi, di superare il finito umano in un tempo senza tempo.</p></div>
<div><p>Tu / che come uomo solo piangi sulla terra / che per un solo giusto benedici la terra / fino alla forza dell’uomo nell’Uomo / fino alla resurrezione dell’amore dimenticato / svuota la mia anima / affinché si riempia dell’Eterno</p><p>nel mio petto il dolore di Dio / strana forma dell’amore di Dio / unico accesso comprensibile / luce resa sopportabile / all’uomo che distrugge / quello che non arriva a prendere</p><p>in fondo al battito tra tempo e tempo / nelle ruote di fuoco del mio corpo / la ferita dei non amati</p><p>non per me non per me sola Signore / mio il dolore di chi ha capito e ha sete / mia la fame del Logos dei cuori / mia la promessa dell’Acqua di Vita</p><p>in nessun luogo gli altri se non in me / se non sarò Una nello spirito con essi / non potrò cantare la Parola del Padre</p><p>nessun eletto nessun eletto Signore / nulla Tu offri solo ad uno di noi / nulla ci predestina se non quel che abbiamo già / compiuto / e quanto accettiamo di compiere oggi / templi del presente e del futuro / come nel passato abbiamo edificato</p><p>nessuna verità è data in un istante / la luce penetra l’uomo poco a poco / fosse anche il più puro dei puri</p><p>Maestro è chi sa amare al di là delle parole / è chi resta discepolo per sempre, / trascende ciò che un tempo ha compiuto</p><p>il mio cuore custodisca le Tue parole / come vulcano di fuoco nelle viscere della terra / il cuore profondo non ha struttura / l’anima non si fa cristallo / la volontà dell’Eterno non è di questo mondo / non sarà sfiorata dai venti che spazzano le civiltà / perché solo all’Eterno obbediscono i venti / e alla sua Parola si inchinano i mari</p><p>il mio spirito esulta in Te / che mi fai Regina ancor prima di combattere / colomba sopra il Tuo respiro la mia immagine / l’immagine di Te / volti dell’Unica essenza / fino all’ultima potente vibrazione / fino al fuoco delle viscere del creato</p><p>Luce da Oriente l’Amore di Dio / in me il Sole di Dio / e non distolgo gli occhi dal Tuo sguardo / neppure in brevi intervalli di respiro / mentre l’Amore discende e diventa corrente / fino al mio risalire e toccare la Fonte</p><p>come grido dell’anima come preghiera vivente / ascio ora le periferie del cerchio delle apparenze / verso il centro / dove sono custodite le cose</p><p>Fammi Una, Padre, nell’Eterno / Fammi Rosa del Senza Nome / Fammi Rubino di Luna e Sole / Fammi Amore del Dolore che Trasforma / Fammi Colomba del Tuo Tempio Santo / Fammi Spirito della Grande Opera / Fammi Spirito nello Spirito dell’Eterno</p><p>Francesca Merloni / (Da Rosa del Senza Nome, in Bona vox. La poesia torna in scena, a cura di Roberto Mussapi, Jaca Book)</p></div>
<div><p>Il poeta è un fingitore. / Finge così completamente / che arriva a fingere che è dolore / il dolore che davvero sente.</p><p>E quanti leggono ciò che scrive, / nel dolore letto sentono proprio / non i due che egli ha provato, / ma solo quello che essi non hanno.</p><p>E così sui binari in tondo / gira, illudendo la ragione, / questo trenino a molla / che si chiama cuore.</p><p>Fernando Pessoa</p></div>
<div><p>MARIO BENEDETTI / INNAMORARSI E NO</p><p>Quando ci si innamora le falangi / del tempo si accampano nell’oblio / la sfortuna si riempie di miracoli / la paura si trasforma in ardimento / e la morte non lascia la sua cripta</p><p>innamorarsi è un presagio gratuito / finestra aperta sull’albero nuovo / un’impresa eroica dei sentimenti / una bonaccia quasi insopportabile / e un esercizio contro la sventura</p><p>per contro invece perdere l’amore / è vedere il corpo come è e non come / lo sguardo dell’altro lo inventava / tornando più poveri al vecchio enigma / trovando la tristezza nello specchio.</p><p>(da La vita è questa parentesi, 1998)</p><p>Innamorarsi – dicono gli scienziati – genera un effetto che si può paragonare a quello di certe droghe o di certi sport estremi: libera dopamina, adrenalina, feniletilamina, tutte sostanze eccitanti ed euforizzanti. Ma non servivano gli scienziati per dirlo: bastavano i poeti, come l’uruguaiano Mario Benedetti (1920-2009).</p></div>
<div><p>Figlio mio, tu ripeti le giocate</p><p>“Figlio mio, tu ripeti le giocate / quando il pallone è lontano, riprovi / il gioco quando ormai è stato e triti / con lacrime infantili la gaiezza / di una breve partita. / Provi e riprovi il passo che hai sbagliato, / il tiro fuori tempo, / il lancio troppo teso. / Così vivrai, più tardi. E io vorrei / che tu ti liberassi di paura, / che è l’unico avversario. Ciò che hai fatto / non sia per te la pietra, ma la rosa: / per l’unica occasione, non temere”.</p><p>Daniele Piccini (Città di Castello, 1972), da Regni (Manni, 2017)</p></div>
<div><p>“Lentamente Muore” (Ode Alla Vita) – Poesia di Martha Medeiros</p><p>[martha-medeiros-poesia] “Lentamente Muore” è una splendida poesia, forse la più bella pubblicata negli ultimi anni, scritta dalla giornalista e scrittrice brasiliana Martha Medeiros, e resa pubblica per la prima volta nel 2000 sul quotidiano Zero Hora di Porto Alegre, in Brasile. Si tratta di una vera ode alla vita, perché una vita non vissuta non fa altro che avvicinare l’uomo alla sua sconfitta, alla staticità, alla morte. Del resto, non è necessario che il cuore sia fermo per morire, si può morire ogni giorno se non si è complici e partecipi della propria vita, se tutto scorre nell’abitudine, se il tempo passa inesorabilmente e soprattutto, se non si è creativi verso la propria stessa vita. La creatività è una dimensione spirituale che ci appartiene, è interiore a noi e attraverso di essa si accetta di vivere nella fragile provvisorietà del momento, si riesce ad apprezzare la vera arte, l’armonia, la bellezza e si scoprono cose sempre nuove andando oltre l’immutabile apparenza delle situazioni e degli avvenimenti. Ecco perché oggi voglio pubblicare questa meravigliosa poesia di Martha Medeiros, perché di fronte a questa ode alla vita non ci si può non soffermare, non si può non riflettere, e prendere atto sul fatto che.. “essere vivo richiede uno sforzo di gran lunga maggiore del semplice fatto di respirare.”. Di seguito pubblico il testo della poesia (“A Morte Devagar” è il suo titolo originale):</p><p>Lentamente muore</p><p>“Lentamente muore / chi diventa schiavo dell’abitudine, / ripetendo ogni giorno gli stessi percorsi, / chi non cambia la marcia, / chi non rischia e cambia colore dei vestiti, / chi non parla a chi non conosce.</p><p>Muore lentamente / chi fa della televisione il suo guru. / Muore lentamente chi evita una passione, / chi preferisce il nero su bianco / e i puntini sulle “i” / piuttosto che un insieme di emozioni, / proprio quelle che fanno brillare gli occhi, / quelle che fanno di uno sbadiglio un sorriso, / quelle che fanno battere il cuore / davanti all’errore e ai sentimenti.</p><p>Lentamente muore / chi non capovolge il tavolo / quando è infelice sul lavoro, / chi non rischia la certezza per l’incertezza / per inseguire un sogno, / chi non si permette almeno una volta nella vita, / di fuggire ai consigli sensati.</p><p>Lentamente muore / chi non viaggia, / chi non legge, / chi non ascolta musica, / chi non trova grazia in se stesso.</p><p>Muore lentamente / chi distrugge l’amor proprio, / chi non si lascia aiutare / chi passa i giorni a lamentarsi / della propria sfortuna o della pioggia incessante.</p><p>Lentamente muore / chi abbandona un progetto prima di iniziarlo, / chi non fa domande sugli argomenti che non conosce / o non risponde quando gli chiedono qualcosa che conosce.</p><p>Evitiamo la morte a piccole dosi, / ricordando sempre che essere vivo / richiede uno sforzo di gran lunga maggiore / del semplice fatto di respirare.</p></div>
<div><p>L’amour toujours / A Giuseppe Ungaretti e a Henry Miller</p><p>Amare sempre / amare tutto / l’alba e il tramonto / il seme e il frutto / le onde quando infuriano / la geometria delle stelle / le api dentro i calici / gli sciami delle farfalle / le nuvole che volano / e si addensano in cielo / il vento e la siccità / la grandine ed il gelo / il vino dentro la botte / lo sperma della notte / amare sempre / amare tutto / la rovina e la crescita / la gioia e il lutto / la carne che ti scardina / l’angelo che ti sfiora / la giovinezza torbida / l’esitante vecchiaia / il dio dell’invisibile / dovunque egli ti appaia / amare nei suoi contrasti / la vita tutta intera / e amarla sino alla fine / cercando la primavera.</p><p>Giuseppe Conte (Porto Maurizio, 1945), da Poesie 1983-2015 (Mondadori, 2015)</p></div>
<div><p>Quando il tempo è così breve</p><p>Quando il tempo è così breve / per sognare un canto familiare / il dolore ti renda migliore. / L’immobilità dei frutti maturi / avanza nel lutto di una primavera. / Siamo venuti per invecchiare nel passato / lasciando la barca in mare / remando sotto la notte inquieta / consumando il viaggio / in una trama di seta.</p><p>Luigi Natale (Orotelli, 1957 ), inedito</p></div>
<div><p>MARY OLIVER [Mary Oliver] / IL FRUTTETO</p><p>Ho sognato / il successo. / Ho alimentato</p><p>l’ambizione. / Ho scambiato / notti di sonno</p><p>con ore di lavoro. / Ah, e ho scoperto / come il morbido fiore</p><p>si trasforma in frutta verde / che si trasforma in frutta dolce. / Ah, ho scoperto</p><p>che tutti i venti soffiano freddi / alla fine / e che le foglie</p><p>così belle, così tante, / evaporano / nel grande</p><p>involucro nero del tempo, / nel grande involucro nero / dell’ambizione</p><p>e che la maturità / della mela / è la sua caduta.</p><p>(da Uccello rosso, 2008)</p><p>La natura, la Madre Terra, sono gli argomenti delle poesie di Mary Oliver (Maple Heights, Ohio, 1935): ne è un’osservatrice attenta e puntigliosa, intima e gioiosa, tanto da essere stata paragonata a Walt Whitman e a Henry David Thoreau. Il giro di un anno nel frutteto non è solo il fiorire dei meli e il trasformarsi del bocciolo in bacca prima e in frutta poi, è anche una metafora del vivere.</p></div>
<div><p>Da Accogliere i tempi ascoltando di Naike Agata La Biunda .</p><p>La nascita</p><p>Giunta alla torre di avvistamento / non vidi che il cadavere di me. / Avevo perso nel tunnel tutto / il corpo, tutte / le mani, le gambe, il petto / il sesso. Dopo si diventa carne / alfabetica e indolore. Una casa svuotata / nessun bene innato, nessun / male. Si è pronti ad accogliere / i tempi ascoltando / le forme universali, per scriverne / a testimonianza della vita, oltre la vita.</p><p>.</p><p>Dicono che la convalescenza dura un mese / trenta giorni col busto rigido</p><p>e sarai fragile come vetro / e non lo sei mai stato.</p><p>L’automobile sarà la tua eredità!…</p><p>come se mi importasse delle cose che possiedi / se tu non ci fossi</p><p>…e la triste liquidazione / divisa per quattro.</p><p>Mio padre, mio Orlando innamorato / saprai adesso che la giovinezza / non è corporea ma spirituale / che non c’è male fisico che possa / piegarti al buio della solitudine / perché insieme / sulle rive degli anni / abbiamo intrecciato le vite / sempre più marine / e celesti.</p><p>Non reciterai preghiere neppure stamattina.</p><p>Racchiusa nel bocciolo della vecchia vestaglia / scompari fra le pieghe del divano / e nessuno ti vede, nessuno si accorge / del tuo peso assente.</p><p>Riappari, epifania, solo prima della doccia / quando nuda fino all’ultima vergogna / mostri l’esile stelo che sei.</p><p>.</p><p>manca qualcosa in tutto questo pieno / qualcosa che sappia / di miele di castagno</p><p>non bastano più le ore / dedicate ai talenti / e ai progetti per far bene la vita</p><p>non sono bastate mai</p><p>neppure ai presunti fortunati / che tanto s’affannano per mostrarsi / in soddisfazione mondana</p><p>manca qualcosa che faccia l’orlo / alle nostre tele pallide</p><p>Quando si ripiega su se stesso / il sangue, e sale / nelle vene come una cascata / inversa, e infuoca tutte le cellule / – i nuclei, gli infinitesimi noi – / abbi cura degli occhi:</p><p>Sugnu iu, nun mi viri? / Chidda ca mancia l’ossa co sali / ppi m’pocu di to vrazza / ca m’abbrazzunu. Sugnu iu! / Chidda ca nun lassa finiri i junnati / – No, nun è chissa l’ura ppi moriri! – / su prima tu nun si felici.</p><p>Quando si ripiega su se stesso / il sangue, non servono specchi / ma trasparenze.</p><p>[Sono io, non mi vedi? / Quella che mangia le ossa col sale / per un poco di tue braccia /che mi abbracciano. Sono io! / Quella che non lascia finire le giornate/ – No, non è questa l’ora di morire! -/se prima tu non sei felice.]</p><p>.</p><p>La galassia sulla coscia / è un grumo di sangue passato / se solo tu vedessi, potessi vedere / quante stelle si sono riversate dentro…</p><p>Al planetario – ricordi? / si diceva che il tempo è quella distanza / e se siamo troppo vicini adesso / non è perché ti vedo né il tocco quasi raro / ma perché qualcosa sempre / attraversa / sempre e quando può si poggia / su questa coscia universale / che puoi baciare, ti dico / non mi appartiene.</p><p>Che tu sia mansueto, mio eterno palpitare / più di adesso, domani. / Lo ammetto al cospetto dell’asterismo estivo: / in me ancora tanto da sfamare. / Ma tu, palpitare stanco / continua il canone inverso / del più intimo inizio / quando due volte la palla superò / la soglia / della porta e io le cosce stremate di mia madre.</p><p>Ammettilo / nessuno ci viene a chiudere gli occhi la notte / eppure, nella silenziosità degli insonni / si ostina a rimbombare il muscolo / e da quella finestra sul tetto / su cui ogni tanto camminano i gatti / non manca di entrare la luce:</p><p>Macari oggi po dormiri, pupa. / Lu jornu ti voli frisca e senza piccatu! / Biniritti li to peni, biniritta gioia antica. / Dormi dormi, cacciatura!</p><p>[Anche oggi puoi dormire, piccina./ Il mattino ti vuole fresca e senza peccato!/Benedette le tue pene, benedetta gioia antica./ Dormi dormi, cacciatrice!]</p><p>.</p><p>Sembra non terminare mai il gesto meditato / con cui ruoti il tappo ancora chiuso / della bottiglia dell’olio.</p><p>Sembra che questo abbia deciso / di imprimersi così / nel tempo, con gli anni luce / dei corpi celesti.</p><p>E allora tu gira, con tutta la forza sincrona / del polso, e dell’avambraccio, e della spalla / fino alla trama muscolare del cuore.</p><p>Capovolgi le aspettative / alle chiusure ermetiche.</p><p>SULL’AUTRICE</p><p>Naike Agata La Biunda è nata a Catania nel 1990 e vive a Milano. Si laurea in lingue all’Università di Catania nel 2014 e nello stesso anno fonda il Centro di Poesia Contemporanea di Catania, di cui è direttrice fino al gennaio del 2016.</p><p>Alcune sue poesie sono state pubblicate in riviste online, fra cui L’EstroVerso e Atelier. Vincitrice del Premio Onor D’Agobbio nel 2014, del Premio 13 nel 2015 e finalista al Premio Lerici Pea 2015. Ha partecipato a numerose letture, eventi e festival, fra cui ParcoPoesia (Rimini, 2014, 2016), il Festival della Bellezza (Noto, 2015), VersoLibero (Fondi, 2015), le Feste Archimedee (Siracusa, 2016).</p><p>Ha tradotto e curato l’antologia di poesie della poetessa spagnola Raquel Lanseros, Fino a che saremo Itaca (CartaCanta, 2016). Accogliere i tempi ascoltando è la sua prima raccolta poetica (LietoColle-Pordenonelegge, 2017).</p></div>
<div><p>LA SERA</p><p>Vorrei camminare in questa sera tranquilla / da sola e in silenzio – voce e pianto - / sciogliermi da tutti i vincoli / per avanzare libera e intera / verso il mistero; / introdurmi in esso come fine / di ogni ricerca… / Vorrei cadere in letargo lentamente; / dimenticare la materia, non sentirla, / e in un tentativo impetuoso alzarmi in volo, / e planare, planare, libera e straniera, / lontano dal mio fango, separata dal corpo, / - goffo, umano, - / e volare e volare bevendo soli / nell’infinita immensità del cielo.</p><p>(da Maggio e miracolo, 1991)</p><p>Sognare di volare è – per Jung – l’incarnazione di un desiderio di liberarsi da qualche tipo di vincolo che ci lega e ci impedisce di essere liberi. È questo senso di libertà che la poetessa uruguaiana Jesuina Sánchez (Salto, 1948) esprime appieno: l’evasione dalla materialità umana per cercare di avvicinare il mistero con lo spirito, con l’anima – quello che, in fondo, tenta di fare la poesia.</p></div>
<div><p>BILLY COLLINS</p><p>SINTASSI D’INVERNO</p><p>Una frase parte come un viaggiatore solitario / che va verso una tormenta di neve a mezzanotte, / e lotta contro il vento, un braccio a schermare il volto / e i lembi del cappotto leggero che sbattono dietro di lui. / Ci sono modi più semplici per costruire senso, / la conoscenza dei gesti, per esempio. / Si tiene il volto di una ragazza fra le mani come un vaso. / Si prende una pistola dal cruscotto dell’auto / e la si getta dal finestrino nella calura del deserto. / Questi freddi momenti risplendono di silenzio. / La luna piena ha senso. Quando una nuvola le passa davanti / diventa eloquente quanto una bicicletta appoggiata / a una farmacia o un cane che dorme tutto il pomeriggio / in un angolo del divano. / I rami spogli d’inverno sono una forma di scrittura. / Il corpo svestito è un’autobiografia. / Ogni lago è una vocale, ogni isola un nome. / Ma il viaggiatore insiste nella sua fatica, / lotta per tutta la notte nella neve sempre più alta, / lascia un tenue alfabeto di orme / sulle bianche colline e sui piani bianchi delle valli, / un messaggio ai topi di campagna e ai corvi di passaggio. / All’alba vedrà il rampicante di fumo / alzarsi dal tuo camino, e quando tremante / sarà davanti a te, rivestito di gelo che brilla, / fra la sua barba di ghiaccioli comparirà un sorriso, / e l’uomo esprimerà un pensiero compiuto.</p><p>(da A vela, in solitaria intorno alla stanza, 2001 – Traduzione di Franco Nasi)</p><p>Per certi poeti il percorso per scrivere una poesia è spesso così, come il duro viaggio d’inverno di cui parla il poeta statunitense Billy Collins (New York, 1941): si parte da una frase, da un’idea e si prosegue controvento nella tormenta per raggiungere la meta prefissata senza fare uso di facili metafore o di tecnicismi a effetto.</p></div>
<div><p>Francesco Dalessandro</p><p>SILENZIO</p><p><div style='padding-left: 240pt'> a R. F. </div></p><p>1. / Niente è mai come prima, le parole / che tendono al silenzio arano solchi / e nessuno avrà fiato / o gesti per colmarli / rimane sempre un graffio / nella coscienza e un dolore</p><p>il tempo ora tace non c’è musica / a sciogliere la pietra che lo accoglie / e il dolore che era minimo è cresciuto / a poco a poco facendosi abisso / diventando silenzio senza cuore: / hai solo un ramoscello per salvarti</p><p>3. / a quel piccolo ramo sul dirupo / che apre l’abisso ti tieni aggrappato / e il vuoto è nel silenzio / dell’immagine viva nella mente / che si nega all’amore / perduto in qualche giorno di tempesta</p><p>4. / come abisso è l’immagine se nega / il luogo e silenzio la lingua / che rinnega la parola / se abisso è solitudine / il silenzio è l’abisso senza nome / elevato a presagio del domani</p><p>(inedita)</p></div>
<div><p>JORGE ENRIQUE ADOUMadoum</p><p>LA VISITA</p><p>(Capitolo di romanzo)</p><p>Busso alla porta. / -Chi è, domando. / -Io, rispondo. / -Avanti, dico. / Entro. / Mi vedo come ero tanto tempo fa. / Mi aspetta quello che sono adesso. / Non so quale dei due sia più vecchio.</p><p>(da Sono andato con il tuo nome per la terra, 1964)</p><p>Questo di incontrare un’altra versione di se stessi, più giovane, è un nonsense che evidentemente piace ai poeti: c’è la Wisława adolescente immaginata da Wisława Szymborska e l’altro José Emilio Pacheco. Affascina anche il poeta ecuadoriano Jorge Enrique Adoum (1926-2009), che pensa di uscire migliore dal confronto.</p></div>
<div><p>DIEGO VALERI</p><p>I BRUNI OLIVI</p><p>I bruni olivi sottovento, e il vento / che striscia bianco al fondo della valle, / e tra la nebbia il folgorìo del sole / sopra il mare invisibile. Che luogo, / che tempo è questo, o mia perduta vita? / O vita che mi segui come l’ombra, / e come l’ombra sei da me divisa.</p><p>(da Poesie, Mondadori, 1962)</p><p>A proposito dei versi del poeta veneto Diego Valeri (1887-1976) il critico Geno Pampaloni scrisse di una “trasparenza magica delle immagini, e, al di là delle immagini, una indefinita, baluginante malinconia”. Una definizione che si attaglia perfettamente a questi bruni olivi visti dall’alto di un colle nella foschia autunnale. “il senso della vita che è bellezza anche là dove si sfiocca, dove è parvenza tremula e peritura”, citando ancora Pampaloni.</p></div>
<div><p>ho scritto quello che volevo dirti</p><p>ho scritto quello che volevo dirti / sotto le palpebre. Domani / appena le riapro leggerai.</p><p>Ma guardami soltanto e non dovrò / portare tutto il bianco tra le ciglia. / Dammi i tuoi occhi e sarò salvata.</p><p>Franca Mancinelli (Fano, 1981), da Pasta Madre (Aragno, 2013)</p></div>
<div><p>KRYSTYNA RODOWSKA Rodowska</p><p>SCOPERTA</p><p>Finalmente posso pronunciare / le parole appena scoperte / con il profumo dell'eternità:</p><p>Ti vedo / esisti, / mi parli, / l'aria mostra le tue forme</p><p>È come se dal fondo dell'oceano / fosse sorta l’inattesa / terraferma o forse / un continente sommerso</p><p>La vita diventa un mistero / cosmico del tuo fluire, / e io la sua nascosta / particella.</p><p>(da Nel nome dell’amore. Antologia di poesie d’amore di poeti polacchi, 1995)</p><p>La poetessa polacca Krystyna Rodowska (Leopoli, Ucraina, 1937), traduttrice di poeti e scrittori spagnoli, da Neruda a Borges, da Juarroz a Paz, da García Lorca a Aleixandre, ha tra i suoi temi prediletti la percezione del mutamento continuo del mondo: questa improvvisa comprensione del mistero consente la consapevolezza di esserne parte, per quanto minuscoli di fronte all’universo.</p></div>
<div><p>JOSEPH TUSIANI</p><p>DEFINIZIONE DI POESIA PER UN BAMBINO CHE</p><p>NON SA COSA SIA, MA VORREBBE SCRIVERNE UNA</p><p>Per prima cosa non devi dire / "Vorrei scrivere una poesia": di’ / Che hai voglia di dare al giorno / Un altro po' di luce : dì / Che temi che il soffio del vento / Possa nuocere a un'ape e ferire una rosa.</p><p>Poesia è quando ti si riempiono gli occhi / Di lacrime davanti a un giovane ruscello / E il respiro all'improvviso si placa / Dinanzi al tramonto su una collina: / Vedi, la poesia è in te / Prima che tu la veda nel blu.</p><p>Poesia è quando tutto il mare / Sembra la tua casa, e ti ci vorresti / Sdraiare, libero per sempre, / Lontano dalla riva e lontano da me: / Una poesia, poi, deve risuonarti dentro / Prima che tu la senta d'intorno.</p><p>Poesia è quando un'esile foglia / Ti fa sentire fragile e breve, / E ti sorprende l'ingiuria / Del vento, e non trovi parole / Per la tua pena, ché la stessa parola / Ti ricorda il vento che hai udito.</p><p>Poesia è quando, d'un tratto, / Il cuore ti batte più forte, il sangue ti scorre / Più rosso nelle vene, e cento soli / Sembrano sorgere insieme nel cielo: / Non comprendi il senso di questo - / Senti solo la gioia del mondo.</p><p>Poesia è un'ala ferita / Che tu puoi guarire, una facile cosa / Che tu non sai fare, una morte / Che hai dentro, ma canti; / Una vita che puoi usare a piacere / Benché tu la creda perduta.</p><p>Poesia, infine, sei tu in te stesso, / E sei tu al di fuori di te, / Riflesso del grigio e del blu, / E anche anticipazione. / E ora senti: fin dove arrivano le parole, / Imita l'ape e imita la rosa.</p><p>Il poeta statunitense di origini italiane Joseph Tusiani dà una bellissima definizione di poesia, “poetica” perché si esprime non per i letterati e gli intellettuali, ma per un bambino: la semplicità delle immagini usate esprime perfettamente quello che è la poesia, rende tutta la sua emozione e la sua meraviglia, quel suo essere contemporaneamente afferrabile e inafferrabile, esterna e interna al poeta.</p></div>
<div><p>Rainer Maria Rilke</p><p>ANNUNCIAZIONE / (LE PAROLE DELL’ANGELO)</p><p>Tu non sei più vicina a Dio / di noi; siamo lontani / tutti. Ma tu hai stupende / benedette le mani. / Nascono chiare a te dal manto, / luminoso contorno: / io sono la rugiada, il giorno, / ma tu, tu sei la pianta. / Sono stanco ora, la strada è lunga, / perdonami, ho scordato / quello che il Grande alto sul sole / e sul trono gemmato, / manda a te, meditante / (mi ha vinto la vertigine). / Vedi: io sono l’origine, / ma tu, tu sei la pianta. / Ho steso ora le ali, sono / nella casa modesta / immenso; quasi manca lo spazio / alla mia grande veste. / Pur non mai fosti tanto sola, / vedi: appena mi senti; / nel bosco io sono un mite vento, / ma tu, tu sei la pianta. / Gli angeli tutti sono presi / da un nuovo turbamento: / certo non fu mai così intenso / e vago il desiderio. / Forse qualcosa ora s’annunzia / che in sogno tu comprendi. / Salute a te, l’anima vede: / ora sei pronta e attendi. / Tu sei la grande, eccelsa porta, / verranno a aprirti presto. / Tu che il mio canto intendi sola: / in te si perde la mia parola / come nella foresta. / Sono venuto a compiere / la visione santa. / Dio mi guarda, mi abbacina… / Ma tu, tu sei la pianta. / Traduzione di Giaime Pintor</p><p>da Poesie, Einaudi, 1966</p></div>
<div><p>MARY OLIVER</p><p>IO SONO QUELLA</p><p>Io sono quella / Che prese la tua mano / Quando me la offristi.</p><p>Io sono la promessa di un vuoto / Che si rivolta. / Anche gli alberi sorridevano.</p><p>Io ero sempre l’uccello / Che volava via tra i rami. / Ora</p><p>Sono la gatta / Con le piume / In bocca</p><p>(da Uccello rosso, 2008)</p><p>Questi versi fanno parte di una suite intitolata “Undici versioni della stessa poesia”. Quindi sapere che le altre hanno titoli quali “Sono perduta?”, “Non voglio vivere una piccola vita”, “Tu c’eri, ed era come primavera”, “Dove sei?” fornisce una chiara chiave di lettura: la poetessa statunitense Mary Oliver aveva l’amore e l’ha perduto – questo è lontano, ha “una vita cortese e intelligente”, e un’anima “della quale mi curo più della mia”, e quello è il suo “grande dono”.</p></div>
<div><p>Raffaela Fazio</p><p>DI VOI, DI ME / (per i miei bambini, marzo 2011)</p><p>Forse un giorno scoprirete, miei bambini / che non mi conoscete / come si sa la storia di un paese / i fiumi, la bandiera o i suoi confini. / E infatti di me esiste / ciò che cambia / davanti al vostro passo forestiero. / Non posso che esser questo / per intero: / <div style='padding-left: 90pt'> tunnel di vento </div> scavato e riscavato nel presente / franoso e puntellato, opera d’arte. / Ma spero scoprirete, miei bambini / la luce che ci unisce / e senza forma / dà forma / a ogni stormire di stagione: / non c’è altra conoscenza / che l’amore.</p><p>Da A garante il mistero (2012)</p></div>
<div><p>Dearborn Bridge</p><p>Il fumo dell’acqua sul bordo / del fiume che congela, un pomeriggio vuoto, / le barche prigioniere nella luce perfetta di un giorno senza scopo / quando ogni istante basta a se stesso / e alle cose che ripete – il celeste / tra i grattacieli, i viali in ombra, / i nostri volti nelle nuvole riflesse / sui muri a specchio, i passanti che riformano / dietro di noi la parete degli altri –</p><p>e i lineamenti dentro le stazioni, mentre dicono / che le persone sono inconoscibili, / cercano equilibri in mezzo ai propri simili, / vogliono placare desideri, essere vive / qualche attimo compiuto oltre il presente, / quando lo svincolo si chiude per mostrare / il lago, le file delle case, queste piante / che incidono il gelo e si conservano, altri esseri / nei vagoni, mentre siedono ed esistono –</p><p>e non c’è un senso ma un infinito adattamento, / l’equilibrio impercettibile che una forma / di vita impone a se stessa. Fra poco ti riassorbirà, / una persona che cammina avrà il tuo volto, questo corpo / fatto d’acqua ti sembrerà normale. Copriremo / con le parole il vuoto che abbiamo pututo vedere – / solo disordine oltre le nuvole e i nomi, / i segni splendidi a nascondere le cose.</p><p>Guido Mazzoni (Firenze, 1967), da I mondi (Donzelli, 2010)</p></div>
<div><p>Scritto col gesso</p><p>Uno dice a zero che il nulla esiste / Zero replica che neanche Uno esiste / perché l’amore ci dà la stessa natura / Zero più Uno siamo Due gli dice / e se ne vanno sulla lavagna mano nella mano / Due si baciano sotto i banchi / Due sono Uno vicino alla bozza accovacciata / e Uno è Zero vita mia / Dietro ogni grande amore sta in agguato il nulla / Óscar Hahn</p></div>
<div><p>Juan Ruiz</p><p>ESORCISMO</p><p>Provo ad esorcizzare la tua assenza / col ricordo il ricordo col rimpianto / ma il rimpianto ravviva il desiderio / che più punge più accresce il dolore / di averti perduta. Così ti perdo / due volte e perdendoti mi perdo / perché non ho pace e mi danno / dannandoti, donandoti in quest’ora / amara il mio corpo e la sua ombra / il mio sangue in lacrime e in versi / sciolto, in queste parole di rimpianto. / Piango i persi giorni foglie del tempo / che un vortice (tuo sguardo) / strappò dal ramo spoglio della vita / per farne dono alla tua libertà / perché tu ne eri degna, tu sola, / mia pena inespiabile e segreta.</p></div>
<div><p>Giovanna MENEGUS – Una poesia… / Le micropolveri in fumo denso…</p><p>Che cosa leviamo al cielo / da questa nostra bassura umana / pianura padana / dolcissima terra pedemontana</p><p>gas e veleni in luogo d’incenso,</p><p>e un frastuono in luogo di canto, / al mare ai pesci le microplastiche, / alla notte e all’altissimo / festoni di luminarie spastiche</p><p>(8-9 dicembre 2017)</p></div>
<div><p>Vincenzo Cardarelli / FUGA</p><p>Brevi sono le forme / che il caos inquieto produce. / La vita è fiamma vinta. / Ogni cosa è costretta / in uno spazio imperioso. / Ascese immani s’appuntano / al vertice di un’ora / per ricadere dolorosamente / in una perduta impotenza. / Se poi ci si rialzerà, / non è certo. / A volte il destino divaga. / Attese di anni non bastano / a dar tempo di giungere a un momento. / E noi stringiamo la graziacome una mano che si ritira.</p><p>da Poesie, Mondadori, Oscar Poesia, 1966</p></div>
<div><p>Persino dopo tutto questo tempo / il Sole non dice mai alla Terra / “Sei in debito con me”. / Guardate cosa accade / con un amore come questo, / illumina il cielo intero.</p><p>Hafiz (o Hafez) poeta persiano del 1300</p></div>
<div><p>Evapora / alla luce calda di una candela / la malinconica memoria / consumando gli anni dell’incuria.</p><p>Sfumate assenze in cammino, / l’intenso vedere scioglie l’unica storia / avvolgendola in rivoli di cera.</p><p>Tende al compiersi / l’immagine di questo / attimo. / Claudio Masetta Milone</p></div>
<div><p>INGER CHRISTENSEN / SE RESTO IN PIEDI</p><p>Se resto in piedi / sola nella neve / è chiaro / che sono un orologio</p><p>Come potrebbe altrimenti l'eternità / trovare la sua strada?</p><p>(da Luce, 1962)</p><p>È la poesia che apre “Luce”, la prima raccolta della poetessa danese Inger Christensen: prende in prestito un’opera di Marc Chagall, “Orologio con ala blu” e la rilegge alla luce della sua poesia sperimentale, che sfocerà nel 1981 in “Alfabeto”, uno schema poetico basato sulla sequenza di Fibonacci. Ma qui, la giovane Inger è più interessata alla conoscenza di sé, al ruolo del linguaggio e alla sua percezione: “Dimmi / che le cose / parlano il loro / chiaro linguaggio”.</p></div>
<div><p>Abituati a considerare con estrema attenzione / le parole degli altri, / e per quanto puoi entra nell’anima / di chi sta parlando. / Marco Aurelio, Ricordi</p></div>
<div><p>ATTESA / Così lunga l'attesa / che ogni pietra / sulla spiaggia del mio villaggio / ha la forma di un cuore / pulsa nella mano / La sabbia che scorre / tra le dita / cuori sgretolati. / *** / IMPRESSIONE / Sulla mia spalla vicino al collo / la pelle si inarca / Se ricordo bene / è proprio la forma della tua guancia.</p><p>Christoph Wilhelm Aigner / Nato nel 1954 a Wels, nell’Austria superiore, Christoph W. Aigner ha pubblicato diversi volumi: Katzenspur. Verse und Marginalien (1985, L’orma del gatto. Versi e note a margine), Weiterleben (1988, Continuare a vivere), Drei Sätze (1991, Tre frasi), Landsolo (1993, Assolo campestre), Das Verneinen der Pendeluhr (1996, Dice di no l’orologio a pendolo), Die Berührung (1998, Il Contatto). Nel 1995 Aigner ha curato l’edizione completa delle liriche profane del cosiddetto “Salzburger Mönch” (Il Monaco di Salisburgo), volgendole dal medio-alto tedesco: traduttore dall’italiano (nel 1997 ha curato e tradotto una scelta di testi di Federigo Tozzi, Tiere, Dingen, Personen, e nel 2003 di Giuseppe Ungaretti), l’autore ha pubblicato inoltre una raccolta di prose poetiche Mensch. Verwandlungen (Uomo. Metamorfosi), che in Germania è stata inserita nella lista dei 52 libri del Centenario, mentre dalla sua riflessione poetologica nasce il volume Engel der Dichtung (2000, Angelo della poesia). / Aigner è un autore che ama profondamente l’Italia per l’umanità e il calore che ha incontrato nel corso di lunghi soggiorni in Toscana. Il fascino di queste composizioni si cela nella loro apparente semplicità, nell’essenzialità del tratto, nella melodiosa facilità e nella lieve eleganza di versi non artefatti che giocano con le piccole cose del quotidiano e con le creature che popolano la natura. Ma Aigner non si limita a “dire” la natura: con le parole e nelle parole la ricrea, la trasforma intessendo l’incanto di una personale mitologia, costruendo nuove saghe nutrite di un’immaginazione antica. Ripercorrendo a ritroso la magia delle Metamorfosi ovidiane, il poeta lascia che animali, piante, fiori, elementi atmosferici assumano parvenza umana: come accadeva agli antichi, nelle liriche di Aigner il giardino splendido e crudele, eterno e perituro della vita affascina per il divino che vi si manifesta. La poesia ha il compito di svelare questo divino, di indicare la via da percorrere per giungere alla fusione con il Tutto che è il cosmo che ci circonda.</p></div>

<!-- Poetry3 -->

<div><p>Cuore di fanciulla</p><p>Se c'incontriamo, / il mio volto nascondo; / eppur tu sei / l'amor che senza tregua / desidero vedere.</p><p>Anonimo Giapponese</p> </div>
<div><p>CHARLES CROS</p><p>Vitaiolo</p><p>Dopo aver vuotato tutte le coppe, tutte! / Alla fine devo rientrare; perche' le mie fibre dissolte, / Nei caffe' rumorosi, frequentati da sgualdrine, / Hanno freddo nella notte pesante e negli incerti mattini. / Camminiamo. Ecco gia' brulicare la gente dei mercati. / Arrossisco, ortolani, nel vedervi, i grembiuli sporchi, / Rinfrescati dall'odore lontano degli aratri. / Lavoratori, ignari dei malsani amori, / Ammucchiate cavoli sul marciapiede, senza nemmeno / Immaginare l'orrore che segue il pallido passante.</p><p>Trad. L.Aga-Rossi</p><p>Autore: Charles Cros (1842, Fabrezan - 1888, Parigi) / Note: Brillante poeta francese fu inventore nel campo / della fotografia nonche' attore di cabaret. / Opere di poesia: "Il cofanetto di sandalo", 1879; / "La collana di artigli", 1908.</p> </div>
<div><p>CONTESSA LARA (Evelina Cattermole Mancini)</p><p>Aspettando</p><p>Mi sussurro' - Domani? -Ed io: - Domani / m'avrai ne le tue braccia a l'istessa ora; / fra i tuoi capelli passero' le mani, / tu, sognando, dirai che m'ami ancora.</p><p>Ecco, son qui. Lo attendo. A i più lontani / passi, a ogni lieve suon che vien da fuora / tendo l'orecchio, e in desideri arcani / frugo con gli occhi la gentil dimora.</p><p>E' un vago nido.Le finestre aperte / di primavera invitano a l'incanto: / scherza il sole tra i fiori e su 'l velluto.</p><p>Io, l'armi antiche e ei quadri, onde coperte / son le mura, contemplo; e penso intanto / qual tesoro di baci ho gia' perduto.</p><p>Autore: Contessa Lara (Evelina Cattermole Mancini) / (1849, Firenze - 1896) / Note: fra le voci piu' originali della seconda meta' / dell'Ottocento. La poesia illustra il sogno svanito. / La solitudine della donna nella stanza della vita.</p> </div>
<div><p>Gioventu' vergine</p><p>Di quando in quando / tutto m'ansima il corpo / e la vita mi appare negli occhi, / tra essi vibrando e la bocca / giù selvatica discende per le membra / lasciando gli occhi miei svuotati tumultuanti / e il petto mio quieto colma d'un fremito e un calore; / e giù per le snelle ondulazioni sottostanti / che onde diventan pesanti, di passione gonfie / e il ventre mio placido e sonnolento / all'istante ribelle si desta bramoso, / eccitato sforzandosi e attento, / mentre le tenere braccia abbandonate / con forza selvaggia s'incrociano / a stringere - quel che non hanno stretto mai. / E tutto io vibro, tremo e ancora tremo / finché la strana potenza che il corpo mi scuoteva / non svanisce e nobile non risorge l'ininterrotto fluire / della vita nella durezza implacabile dei miei occhi, / non risorge dalla bellezza solitaria del corpo mio / esausto e insoddisfatto.</p><p>Autore: D.H. Lawrence (1885, Eastwood - 1930, Vence) / Note: Figlio di un minatore e di una maestra, l'autore / visse a Firenze dove concepi' l'opera piu' discussa: / "L'amante di Lady Chatterley", censurata per molti anni / in quasi tutti i paesi del mondo.</p> </div>
<div><p>EDITH SODERGRAN</p><p><u>Niente</u> / Calma, bambino mio: qui non c'e' niente. / Tutto e' come lo vedi: il bosco, il fumo, / la fuga dei binari. / Laggiu', da qualche parte, in terre lontane / ci sono un cielo piu' azzurro, e rose sul muro, / o una palma, o un vento piu' caldo. / E questo e' tutto. / Nint'altro che la neve, sui rami dell'abete. / Niente da baciare con una calda / bocca che, come tutte, col tempo si raffredda. / Tu dici, figlio mio, che hai un cuore forte, / che peggio che morire e' vivere inutilmente. / Di morte, parli? Non lo senti, lo schifo / della sua veste? Niente fa ribrezzo / come la morte cercata. Impariamo ad amare / le lunghe ore malate dell'esistenza, / gli angusti anni di smania, / quanto i brevi momenti in cui il deserto fiorisce.</p><p>Trad. di Ludovica Koch / Autore: Edith Sodergran (1882-1923) / Note: poetessa finlandese, mori' giovanissima di tisi, / povera e ancora sconosciuta; solo dopo la morte ottenne / fama internazionale. Opere: un volume di poesie, "Dikter"(1916); / "La lira di settembre" (1918); "Il paese che non esiste" (1925).</p> </div>
<div><p>EDWARD ESTLIN CUMMINGS</p><p>Possa il mio cuore aprirsi sempre ai piccoli / uccelli che sono i segreti del vivere / qualunque cosa cantino è meglio che conoscere / e quando gli uomini non li sentissero gli uomini son vecchi</p><p>Possa l'anima mia sempre vagare affamata / e intrepida e assetata e agile / e anche se è domenica possa io aver torto / perché se gli uomini hanno ragione non son giovani</p><p>e possa io non fare nulla utilmente / e amare te tanto più che veramente / non c'è mai stato nessuno così idiota che sbagliasse / tirandosi addosso il cielo con un sorriso.</p> </div>
<div><p>Come ti amo? / -Elizabeth Barrett Browning</p><p>Come ti amo? - Come ti amo? Lascia che ti annoveri i modi. / Ti amo fino agli estremi di profondità, / di altura e di estensione che l’anima mia / può raggiungere, quando al di là del corporeo / tocco i confini dell’Essere e della Grazia Ideale. / Ti amo entro la sfera delle necessità quotidiane, / alla luce del giorno e al lume di candela. / Ti amo liberamente, come gli uomini che lottano per la Giustizia; / Ti amo con la stessa purezza con cui essi / rifuggono dalla lode; / Ti amo con la passione delle trascorse sofferenze / e quella che fanciulla mettevo nella fede; / Ti amo con quell’amore che credevo aver smarrito / coi miei santi perduti, - ti amo col respiro, / i sorrisi, le lacrime dell’intera mia vita! - e, / se Dio vuole, ancor meglio t’amerò dopo la morte.</p><p>Il sonetto è forse uno dei più famosi tra quelli scritti dalla Browning. E’ un sonetto veramente sentito, romantico, elegante e semplice, facile da ricordare. La domanda iniziale prelude alla risposte che si snodano armoniosamente come in un rosario di fedeltà cristiana. Ed è proprio questo suo atteggiamento a caratterizzare il sonetto nella dimensione amorosa. Diversi sono i modi coi i quali lei scopre di amare Robert da quelli dei suoi “santi perduti” che sono i suoi genitori e suo fratello. La dichiarazione finale che cioè la morte e il tempo non diminuiranno il suo amor</p> </div>
<div><p>EMILIO PRAGA</p><p>Vendetta postuma</p><p>Quando sarai nel freddo monumento / immobile e stecchita, / se ti resta nel cranio un sentimento / di questa vita, / ripenserai l'alcova e il letticciuolo / dei nostri lunghi amori, / quand'io portava al tuo dolce lenzuolo / carezze e fiori. / Ripenserai la fiammella turchina / che ci brillava accanto, / e quella fiala che alla tua bocchina / piaceva tanto! / Ripenserai la tua foga omicida / e gli immensi abbandoni; / ripenserai le forsennate grida / e le canzoni; / ripenserai le lagrime delire, / e i giuramenti a Dio, / o bugiarda, di vivere e morire / pel genio mio! / E allora sentirai l'onda dei vermi / salir nel tenebrore, / e colla gioia di affamati infermi / morderti il cuore.</p><p>(Penombre, 1864)</p><p>Autore: Emilio Praga (Gorla(Mi), 1839 - Milano 1875) / Note: il poeta rifiuta i toni idilliaci e sentimentali / e sceglie di svolgere temi macabri e crudamente realistici. / Opere di poesia: "Tavolozza", 1862; "Penombre", 1864; / "Trasparenze", postume, 1878</p> </div>
<div><p><u>ERNESTO TRECCANI</u> / 1920 / Se vuoi dipingere / il bianco / non pensare al bianco / pensa alle margherite / stelle della terra.</p> </div>
<div><p>FERENCZ KAZINCKY</p><p>Dolce tormento</p><p>"No! No! Il sonno m'uccide: lascia / <div style='padding-left: 300pt'> ch'io dorma!" </div> dice, gia' mezzo assopita, la cara ragazza: / e dopo vacilla, e si rovescia tra le mie / <div style='padding-left: 330pt'> braccia. </div> Io ve la lascio: il dolce suo peso / ora sostengo tra le mie braccia: / tutta la cingo nel supo sopore: / e conto ogni battito che batte il suo cuore.</p><p>Albeggia, alla fine! Oh che profondo / sospiro; e dopo la bacio: / e' terminato il mio lungo muto tormento: / ed ora, mia cara, mi spetta il compenso.</p><p>Autore: F.Kazincky (1759, Ersemlyen - 1831, Szephalom) / Note: Poeta e scrittore ungherese, fondo' un movimento / di rinnovamento linguistico e letterario tendente al classicismo / di cui fu massimo esponente. Opere: Spine e fiori, raccolta di / sonetti e epigrammi (1813).</p> </div>
<div><p>FOLGORE da San Gimignano / Corona dei mesi: Febbraio / E di febraio vi dono bella caccia / di cervi, cavrioli e di cinghiari, / corte gonnelle con grossi calzari / e compagnia che ve deletta e piaccia; / can de guinzagli e segugi da traccia / e le borse fornite di danari, / ad onta degli scarsi e degli avari / o chi di questo vi dà briga e 'mpaccia. / E la sera tornar co' vostri fanti / carcati de la molta salvagina, / avendo gioia, alegrezza e canti; / far trar del vino e fumar la cucina, / e fin al primo sonno star raggianti / e po' posar en fin a la mattina.</p><p>Note: Poeta comico-realistico, fu alfiere della / poetica eterea e giocosa della fine del 1200. / Dell'autore ci restano tre raccolte di sonetti / ("Dei mesi", "Della semana" e una terza incompiuta, / in cui descrive le virtu' di un buon cavaliere.</p> </div>
<div><p>FRANCESCO BERNI / Chiome d'argento fino, irte e attorte</p><p>Chiome d'argento fine, irte, ed attorte / senz'arte intorno ad un bel viso d'oro; / fronte crespa, u' mirando, io mi scoloro, / dove spunta i suoi strali Amore e Morte; / occhi di perle vaghi, luci torte / da ogni obbietto disuguale a loro; / ciglie di neve; e quelle, ond'io m'accoro, / dita e man dolcemente grosse e corte; / <div style='padding-left: 30pt'> labra di latte; bocca ampia celeste; </div> denti d'ebeno, rari e pellegrini; / inaudita, ineffabile armonia; / <div style='padding-left: 30pt'> costumi alteri e gravi; a voi, divini </div> servi d'Amor, palese fo che queste / son le bellezze de la donna mia.</p><p>Autore: F. Berni (Lamporecchio,1497 - Firenze, 1535). / Note: Poeta satirico nella poesia ricama il profilo di un mostro. / Il sonetto è ispirato da un evidente intento parodistico nei / confronti dell'imperante petrarchismo. Nelle sue rime il poeta / ribalta infatti il verso "Crin d'oro crespo e d'ambra tersa e pura".</p> </div>
<div><p>GAIO VALERIO CATULLO / Sulla tomba del fratello (Carme 101)</p><p>Multas per gentes et multa per aequora vectus / advenio has miseras, frater, ad inferias, / ut te postremo donarem munere mortis / et mutam nequiquam alloquerer cinerem, / quandoquidem fortuna mihi tete abstulit ipsum, / heu miser indigne frater adempte mihi. / Nunc tamen interea haec, prisco quae more parentum / tradita sunt tristi munere ad inferias, / accipe fraterno multum manantia fletu, / atque in perpetuum, frater, ave atque vale.</p><p>Di mare in mare, da un popolo all'altro / vengo a queste tue misere esequie, fratello, / per donarti l'ultima offerta che si deve ai morti / e invano parlare alle tue ceneri mute: / ora che la sorte a me ti ha strappato, / così crudelmente strappato, fratello infelice. / Pure, amaro dono per un rito estremo, / nell'uso antico dei padri accogli l'offerta / che ora ti affido: così intrisa del mio pianto. / E in eterno riposa, fratello mio, addio.</p><p>Trad. Mario Ramous</p><p>Autore: Gaio Valerio Catullo (Verona c.87 a.C.- Roma c.54 a.C.) / Note: Opera catulliana in equilibrio fra meditazione sentimentale / e raffinatezza letteraria. Opere: Ci rimane un Liber di 116 carmi suddivisi in tre parti: nugae, (poesie leggere), carmina docta, epigrammi.</p> </div>
<div><p>GEORG TRAKL</p><p>Il sonno</p><p>Maledetti voi, veleni oscuri, / bianco sonno! / Questo stranissimo giardino / d'alberi crepuscolari / popolato di serpi e di falene, / di ragni, pipistrelli. / L'ombra, straniero, che hai perduta / nel rosso del tramonto: / un truce corsaro / nel salso mar della tristezza. / Sul ciglio delle notte / s'alzano a volo uccelli bianchi / sopra crollanti citta' d'acciaio.</p><p>Trad. E. Pocar</p><p>Autore: Georg Trakl (Salisburgo 1887- Cracovia 1914) / Note: poeta tedesco della corrente espressionistica, / mori' suicida in giovane eta'. / Opere: Trakl e' autore di numerosi volumi di lirica, / tra cui "Poesie" (1913).</p> </div>
<div><p>GIORDANO BRUNO</p><p>In lode dell'asino</p><p>Oh, sant'asinita', sant'ignoranza, / sa-ntra stoltizia e pia devozione, / qual sola puoi far l'anime si buone, / ch'umano ingegno e studio non l'avanza !</p><p>Non giunge faticosa vigilanza / d'arte, qualunque sia, o invenzione, / ne' di sofossi contemplazione / el ciel, dove t'edifichi la stanza.</p><p>Che ti val, curiosi, il studiare, / voler sapere quel che fa la natura, / se gli astri son pure terra, fuoco e mare ?</p><p>La santa asinita' di cio' che non cura, / ma con mani giunte e 'n ginocchion vuol stare / aspettando da Dio la sua ventura.</p><p>Nessuna cosa dura, / eccetto il frutto e l'eterna requie, / la qual ne done Dio dopo l'esequie !</p><p>Autore: Giordano Bruno (1548 Nola - 1600 Roma) / Opere: De la causa, principio et uno; De l'infinito / universo et mondi; Spaccio de la bestia trionfante; Degli eroici / furori. Note: Nel 1591 Bruno fu consegnato alla Inquisizione / che lo processo' per sette anni prima di condannarlo al rogo.</p> </div>
<div><p>GIOVANNI MARRADI</p><p>In giardino</p><p>Non un fremito d'aura giocondo / nell'afa ardente. Su l'immota frasca / tace ogni trillo, e boccheggianti a fondo / giacciono i pesci d'oro entro la vasca.</p><p>Passa d'uccelli una tribu' fuggiasca / radendo in fila il bosco stilbondo, / e i gigli stanchi senton la burrasca / che soffocante gravita sul mondo.</p><p>Oh mentre il viso tuo sfiorisce e langue / come quei gigli, e fra ridente e mesta / mi guardi effusa d'un pallore esangue,</p><p>tu pure, inconscia, senti la tempesta / d'amor che t'urge e che t'affanna il sangue, / e stanca di desio pieghi la testa.</p><p>Autore: G.Marradi (1852 - 1922, Livorno) / Note: Poeta sostenitore di una poesia virile e patriottica, / trovo' la sua espressione ideale nella descrizione del / paesaggio e nel canto del sentimento amoroso. / Opere: "Canzoni Moderne", 1879; "Fantasie Marine", 1881.</p> </div>
<div><p>GIOVANNI PRATI</p><p>Sogno dell'alba</p><p>- Figlia, che hai che tra gioconda e mesta / li' dentro al cuore ti s'ingroppa il pianto? / - Madre, sull'alba una leggiera pesta / ho sentito, e qulcuno farmisi accanto. / Egli era certo l'amor mio, venuto / dalla sua sepoltura a ritrovarmi; / qui dentro agli occhi lo sentii baciarmi, / girai la testa e piu' non l'ho veduto. / - Povera figlia mia, t'inganni, sai? / Er'io che venni all'alba e ti baciai. / - Madre, vuoi seppellirmi?...Ebben; mi priva / dei cari sogni che mi tengon viva!</p><p>Da: "Canti per il popolo" (1843).</p><p>Autore: Giovanni Prati (1814, Campomaggiore (TN)-Roma 1884) / Note: il poeta raggiunse la fama con il poemetto "Edmenegarda", / ma la sua popolarita' e' oggi affidata ai versi che / rispecchiano gli ideali della generazione del Risorgimento. / Opere: il poemetto "Edmenegarda" (1841), i "Canti per il / popolo" (1843), le raccolte "Psiche" (1876) ed "Iside" (1878).</p> </div>
<div><p>GUILLAUME APOLLINAIRE</p><p>Costellazione</p><p>Io sono sotto il segno della Costellazione d'Autunno / E percio' amo i frutti e detesto i fiori / I baci che do li rimpiango uno per uno / Noce bacchiato che dice al vento i suoi dolori</p><p>Mio eterno Autunno mia stagione mentale / Mani d'antichi amanti costellano il tuo suolo / Una sposa mi segue e' la mia ombra fatale / Le colombe stasera spiccano l'ultimo volo</p><p>Trad. L. Frezza</p><p>Autore: Guillaume Apollinaire (Roma 1880- Parigi 1918) / Note: poeta francese alla perenne ricerca di forme nuove, fu / protagonista di movimenti artistici e letterari d'avanguardia. / Opere: il manifesto "L'antitradizione futurista" (1913); le / raccolta poetiche "Alcools" (1913) e " Calligrammes" (1918).</p> </div>
<div><p>Fulgida stella</p><p>Fulgida stella, come tu lo sei / fermo foss'io, però non in solingo / splendore alto sospeso nella notte / con rimosse le palpebre in eterno / a sorvegliare come paziente / ed insonne Romito di natura / le mobili acque in loro puro ufficio / sacerdotale di lavacro intorno / ai lidi umani della terra, oppure / guardar la molle maschera di neve / quando appena coprì monti e pianure. / No, - eppure sempre fermo, sempre senza / mutamento sul vago seno in fiore / dell'amor mio, come guanciale; sempre / sentirne il su e giù soave d'onda, sempre / desto in un dolce eccitamento / a udire sempre sempre il suo respiro / attenuato, e così viver sempre, / - o se no, venir meno nella morte.</p><p>Autore: J.Keats (1795, Londra - 1821, Roma) / Note: Alfiere del romanticismo inglese. La sua / poesie stilisticamente perfetta incarna l'ideale di / bellezza. Opere: La vigilia di San Marco (1848), / La bella dama senza pieta' (1888).</p> </div>
<div><p>JOHANN WOLFGANG GOETHE</p><p>O sorella dell'astro fulgente, / tenerezza ravvolta in cordoglio, / una nebbia sottile d'argento / nuota al vago tuo viso d'intorno. / Il tuo passo leggero ridesta, / da recessi di tenebre fonde, / l'alme tristi, divise dal mondo: / me, e gli uccelli notturni con me.</p><p>Indagante il tuo sguardo disvaria, / lungo e largo, per ampia distesa: / a te accanto sollevami in aria; / al fantastico appresta tal bene! / E, cullandomi in pieno godere, / oh, ch'io veda fra i vetri e i cancelli, / la stanzetta ove trepida quella / che il mio cuore tutto empie di se'!</p><p>trad. B. Croce</p><p>Autore: J.W.Goethe / Note: Simbolo della cultura tedesca. Secondo lo / stesso autore tutte le sue opere non sono che il / prodotto di un'autoanalisi e, dunque, frammenti / di un'unica, grande confessione.</p> </div>
<div><p>JOHN ASBBERY</p><p><div style='padding-left: 30pt'> CERTI ALBERI </div></p><p><div style='padding-left: 30pt'> Questi sono i più strani: ognuno / stretto al vicino come se la parola / fosse un discorso sprovvisto di suono. / Combinando per caso di incontrarci </div></p><p><div style='padding-left: 30pt'> stamane, tanto lontani / dal mondo quanto d'accordo / con esso, tu ed io / siamo all'improvviso quello che gli alberi </div></p><p><div style='padding-left: 30pt'> vogliono dirci che siamo: / che il solo loro esser presenti / ha un significato; che presto / potremo toccare, amare, spiegare. </div></p><p><div style='padding-left: 30pt'> E felici di non essere noi i creatori / di quella grazia, ne siamo avvolti: / un silenzio già rumoroso, / una tela in cui affiora un coro </div></p><p><div style='padding-left: 30pt'> di sorrisi, una mattina d'inverno. / Chiusi nello sgomento della luce, e in movimento, / i nostri giorni vestono quella reticenza / questi accenti sembrano la loro difesa. </div></p> </div>
<div><p>TRISTAN CORBIERE</p><p>Avventura e fortuna</p><p>Quando e ' bel tempo, batto i marciapiedi / per la passante dall'aria di vittoria / che scardinera' con una punta d'ombrello / la palpebra dei miei occhi o la scorza del mio cuore.</p><p>Contento (ma non troppo) mi dico: questo e' vivere: / a spasso con i crampi, il barbone si ubriaca.</p><p>Un bel giorno (che mestiere!) faccio al solito il mio giro. / Beh, mestiere...E alla fine, passa lei. / Lei chi? Ma la passante! Col suo ombrello! / Come un ladro in chiesa la sfioro...e lei / mi guarda un po', sorridendo benevola, / mi tende la mano / <div style='padding-left: 120pt'> e sgancia due soldi. </div></p><p>Trad. R. Donnarumma</p><p>Autore: Tristan Corbiere (Coatcongar di Morlaix, / Bretagna, 1845- 1875). / Note: poeta francese innovatore, precursore del / Simbolismo, fu annoverato tra i "poeti maledetti". / Opere: un libro di versi, "Les amours jaunes" (1873).</p> </div>
<div><p>Canzone dell'amante / -William Butler Yeats</p><p>L'uccello sospira per desiderio d'aria, / Il pensiero per non so qual luogo, / Per il grembo il seme sospira. / Ora scende un medesimo riposo / Sulla mente, sul nido, / Sulle cosce sforzate.</p> </div>
<div><p>Wystan Hugh Auden - Sotto un abietto salice</p><p>Sotto un abietto salice / non ti affliggere più, innamorato: / segua al pensiero rapida azione. / A che serve pensare? / La tua incessante prostrazione / mostra quanto sei freddo; / alzati, su, e ripiega / la tua mappa di desolazione.</p><p>I rintocchi che scorrono sui prati / da quella fosca guglia / suonan per queste ombre senza amore / che all'amore non servono. / Ciò che è vivo può amare: perché ancora / piegarsi alla sconfitta / con le braccia incrociate? / Attacca e vincerai.</p><p>Stormi di anatre in volo sul tuo capo / e sanno dove andare, / freddi ruscelli in corsa ai tuoi piedi / e vanno verso l'oceano. / Cupa e opaca è la tua costernazione: / cammina, dunque, vieni, / non più così tarpato / in preda alla tua soddisfazione.</p> </div>
<div><p>....che tu stia in me / come il cuore / mio che mai / vedrò, toccherò / e i cui battiti / non si stancano mai / di darmi la mia vita....... Bellezza buon sabato.</p> </div>
<div><p>Tutto cambia. / Ciò che oggi ritieni giusto, / domani potrai considerare sbagliato… / ciò che oggi approvi, / domani potrai disapprovare, / ciò che oggi ti piace tanto, / domani potrà disgustarti, / ciò che oggi scansi come dannoso, / domani potrai cercare come vantaggioso, / ciò che oggi ami, / domani potrai odiare. / Non dare mai niente per certo. / Finché vivi niente resta immutato. / Ciò che non cambia muore. / Se vuoi vivere, / cambia.</p><p>-- Omar Falworth —</p> </div>
<div><p>STAIRWAY TO HEAVEN</p><p>C'è una donna che è sicura / Sia tutto oro quel che brilla / E si compra una scala per il Cielo. / Sa che quando vi giungerà / Se tutti i negozi sono chiusi / Con una parola può ottenere ciò che vuole. / E si compra una scala per il Cielo. / C'è un segno sul muro / Ma lei vuole essere sicura / Perché come sai, a volte le parole hanno due significati. / Su di un albero accanto al fiume / C'è un canarino che canta, / A volte tutti i nostri pensieri sono fraintesi. / E ciò mi meraviglia. / C'è una sensazione che provo / Quando guardo verso occidente / E la mia anima piange per la partenza. / Nei miei pensieri ho visto / Anelli di fumo fra gli alberi / E le voci di coloro che stavano a guardare. / E ciò mi meraviglia. / E si mormora che presto / Se noi tutti intoniamo la melodia / Il pifferaio ci condurrà alla ragione. / E arriverà un nuovo giorno / Per coloro che aspettano da tempo, / E le foreste echeggeranno di risate. / Se ci sono dei rumori nella tua siepe / Non allarmarti, / Sono solo i preparativi per la festa di Maggio. / Si, ci sono due vie che puoi percorrere, / Ma alla lunga / C'è sempre tempo per cambiare strada. / E ciò mi meraviglia. / Nella tua testa senti un brusio che non se ne andrà, / Nel caso tu non lo sappia / Il pifferaio sta chiamando per unirti a lui. / Donna, senti il vento soffiare / E lo sai che / La tua scala è costruita sul sussurro del vento? / E mentre scendevamo lungo la strada / Con le nostre ombre più alte delle nostre anime / Lì camminava una donna che noi tutti conosciamo / Che brilla di luce e vuol dimostrare / Come tutto in ultimo si tramuta in oro / E se ascolti molto bene / La melodia giungerà a te alla fine. / Quando uno è tutti e tutti sono uno / Essere pietra e non rotolare. / E si compra una scala per il Cielo. / Stairway To Heaven - Led Zeppelin</p> </div>
<div><p>È l'emozione, / la percezione a rendere bello / ciò che la vista non potrebbe mai eguagliare. / Monia Ghesini</p> </div>
<div><p>Ed io ricordo tutto, / le bufere, i venti aperti / e quella confusione / che trova la nostra poesia. / Io ero fatta di prati verdi di lucciole della notte. / Ma qualche adulto bambino ha preso in mano il grillo, la lucciola e la cicala che erano in me. / Alcuni falsi poeti chiudono i grandi nel pugno della curiosità / e non sanno che anche nel grillo vive presente un'anima....</p> </div>
<div><p>E l’amore guardò il tempo e rise, / perché sapeva di non averne bisogno. / Finse di morire per un giorno, / e di rifiorire alla sera, / senza leggi da rispettare. / Si addormentò in un angolo di cuore / per un tempo che non esisteva. / Fuggì senza allontanarsi, / ritornò senza essere partito, / il tempo moriva e lui restava.</p><p>L'autore della famosa poesia che TUTTI attribuiscono a Pirandello, ma della quale non si trova traccia alcuna su nessuna opera del Maestro, meno che mai in "Poesie sparse", è Antonino Massimo Rugolo. La "poesia" è stata estrapolata dal libro "Sulle Ali della tenerezza”</p> </div>
<div><p><a href="file:///D:/IKNOW/LETTERATURA/POESIA/VIDEOVARI/Quando%20il%20bambino%20era%20bambino.mp4" title="ELOGIO DELL'INFANZIA" class="file">ELOGIO DELL'INFANZIA</a> / di Peter Handke</p><p>Quando il bambino era bambino, / camminava con le braccia ciondoloni, / voleva che il ruscello fosse un fiume, / il fiume un torrente / e questa pozzanghera il mare.</p><p>Quando il bambino era bambino, / non sapeva di essere un bambino, / per lui tutto aveva un’anima / e tutte le anime erano un tutt’uno.</p><p>Quando il bambino era bambino / non aveva opinioni su nulla, / non aveva abitudini, / sedeva spesso con le gambe incrociate, / e di colpo si metteva a correre, / aveva un vortice tra i capelli / e non faceva facce da fotografo.</p><p>Quando il bambino era bambino, / era l’epoca di queste domande: / perché io sono io, e perché non sei tu? / perché sono qui, e perché non sono lì? / quando comincia il tempo, e dove finisce lo spazio? / la vita sotto il sole è forse solo un sogno? / non è solo l’apparenza di un mondo davanti al mondo / quello che vedo, sento e odoro? / c’è veramente il male e gente veramente cattiva? / come può essere che io, che sono io, / non c’ero prima di diventare, / e che, una volta, io, che sono io, / non sarò più quello che sono?</p><p>Quando il bambino era bambino, / si strozzava con gli spinaci, i piselli, il riso al latte, / e con il cavolfiore bollito, / e adesso mangia tutto questo, e non solo per necessità.</p><p>Quando il bambino era bambino, / una volta si svegliò in un letto sconosciuto, / e adesso questo gli succede sempre. / Molte persone gli sembravano belle, / e adesso questo gli succede solo in qualche raro caso di fortuna.</p><p>Si immaginava chiaramente il Paradiso, / e adesso riesce appena a sospettarlo, / non riusciva a immaginarsi il nulla, / e oggi trema alla sua idea.</p><p>Quando il bambino era bambino, / giocava con entusiasmo, / e, adesso, è tutto immerso nella cosa come allora, / soltanto quando questa cosa è il suo lavoro.</p><p>Quando il bambino era bambino, / per nutrirsi gli bastavano pane e mela, / ed è ancora così.</p><p>Quando il bambino era bambino, / le bacche gli cadevano in mano come solo le bacche sanno cadere, / ed è ancora così, / le noci fresche gli raspavano la lingua, / ed è ancora così, / a ogni monte, / sentiva nostalgia per una montagna ancora più alta, / e in ogni città, / sentiva nostalgia per una città ancora più grande, / ed è ancora così, / sulla cima di un albero prendeva le ciliegie tutto euforico, / com’è ancora oggi, / aveva timore davanti a ogni estraneo, / e continua ad averlo, / aspettava la prima neve, / e continua ad aspettarla.</p><p>Quando il bambino era bambino, / lanciava contro l’albero un bastone come fosse una lancia, / che ancora continua a vibrare.</p> </div>
<div><p>Mary Schmich / (1953) giornalista ed editorialista statunitense. / Usa la crema solare (o Accetta il consiglio) / Titolo originale: Wear Sunscreen. Advice, like youth, probably just wasted on the young (Consigli, come la giovinezza, probabilmente solo sprecati per i giovani) pubblicato su Chicago Tribune nel 1997. Il pezzo è riportato anche nei titoli di coda del film The Big Kahuna (1999) di John Swanbeck, con Danny DeVito e Kevin Spacey. [Nota di Aforismario].</p><p>Se potessi offrirti un solo suggerimento per il futuro, sarebbe di usare la crema solare. I benefici a lungo termine della crema solare sono stati accertati dagli scienziati, mentre il resto dei miei consigli non hanno altro fondamento affidabile che la mia tortuosa esperienza. Ti darò questi consigli adesso. / Goditi potere e bellezza della tua gioventù. Non ci pensare! Il potere di bellezza e gioventù lo capirai solo una volta appassite. Ma credimi, tra vent'anni guarderai quelle tue vecchie foto, e in un modo che non puoi immaginare adesso. Quante possibilità avevi di fronte e che aspetto magnifico avevi! Non eri per niente grasso come ti sembrava. / Non preoccuparti del futuro. Oppure preoccupati, ma sapendo che questo ti aiuta quanto masticare un chewing-gum per risolvere un’equazione algebrica. I veri problemi della vita saranno sicuramente cose che non ti erano mai passate per la mente. Di quelle che ti pigliano di sorpresa alle quattro di un pigro martedì pomeriggio. / Fa’ una cosa, ogni giorno che sei spaventato. Canta! / Non essere crudele col cuore degli altri. Non tollerare la gente che è crudele col tuo. / Lavati i denti. / Non perdere tempo con l’invidia. A volte sei in testa. A volte resti indietro. La corsa è lunga e alla fine è solo con te stesso. / Ricorda i complimenti che ricevi, scordati gli insulti. Se ci riesci veramente, dimmi come si fa. / Conserva tutte le vecchie lettere d’amore, butta i vecchi estratti conto. / Rilassati. / Non sentirti in colpa se non sai cosa vuoi fare della tua vita. Le persone più interessanti che conosco, a ventidue anni non sapevano che fare della loro vita. I quarantenni più interessanti che conosco, ancora non lo sanno. / Prendi molto calcio. Sii gentile con le tue ginocchia, quando saranno partite ti mancheranno. / Forse ti sposerai o forse no. Forse avrai figli o forse no. Forse divorzierai a quarant'anni. Forse ballerai con lei al settantacinquesimo anniversario di matrimonio. Comunque vada, non congratularti troppo con te stesso, ma non rimproverarti neanche. Le tue scelte sono scommesse. Come quelle di chiunque altro. / Goditi il tuo corpo. Usalo in tutti i modi che puoi. Senza paura e senza temere quel che pensa la gente. È il più grande strumento che potrai mai avere. / Balla! Anche se il solo posto che hai per farlo è il tuo soggiorno. / Leggi le istruzioni, anche se poi non le seguirai. Non leggere le riviste di bellezza. Ti faranno solo sentire orrendo. / Cerca di conoscere i tuoi genitori. Non puoi sapere quando se ne andranno per sempre. Tratta bene i tuoi fratelli. Sono il migliore legame con il passato e quelli che più probabilmente avranno cura di te in futuro. / Renditi conto che gli amici vanno e vengono. Ma alcuni, i più preziosi, rimarranno. / Datti da fare per colmare le distanze geografiche e gli stili di vita, perché più diventi vecchio, più hai bisogno delle persone che conoscevi da giovane. / Vivi a New York per un po’, ma lasciala prima che t'indurisca. Vivi anche in California per un po’, ma lasciala prima che ti rammollisca. / Accetta alcune inalienabili verità: i prezzi aumenteranno. I politici saranno donnaioli. Anche tu diventerai vecchio. E quando lo diventerai, fantasticherai che quando eri giovane, i prezzi erano ragionevoli, i politici onesti e i bambini rispettavano gli anziani. / Rispetta gli anziani. / Non aspettarti che qualcuno possa aiutarti. Forse hai un fondo fiduciario. Forse avrai una moglie ricca. Ma non si sa mai quando uno dei due potrebbe esaurirsi. / Non fare pasticci coi capelli, se no quando avrai quarant'anni sembreranno di un ottantacinquenne. / Sii cauto nell'accettare consigli, ma sii paziente con chi li dispensa. I consigli sono una forma di nostalgia. Dispensarli è un modo di ripescare il passato dal dimenticatoio, ripulirlo, passare la vernice sulle parti più brutte e riciclarlo per più di quel che valga. Ma fidati di me sulla crema solare.</p> </div>
<div><p>Johnny Welch / Comico, attore e scrittore messicano. / Quello che mi ha insegnato la vita / Questo testo, diffuso su internet dal 2000 col titolo di La marionetta, è spesso attribuito erroneamente a Gabriel García Márquez. [Nota di Aforismario].</p><p>Se per un istante Dio si dimenticasse che sono una marionetta di stoffa e mi facesse dono di un pezzo di vita, probabilmente non direi tutto ciò che penso, ma penserei a tutto ciò che dico. / Valuterei le cose non per il loro valore, ma per ciò che significano. / Dormirei poco e sognerei di più, sapendo che per ogni minuto che teniamo gli occhi chiusi, perdiamo sessanta secondi di luce. / Andrei avanti quando gli altri si fermano, mi sveglierei quando gli altri dormono. / Ascolterei quando gli altri parlano e con quanto piacere gusterei un buon gelato al cioccolato. / Se Dio mi desse un pezzo di vita, mi vestirei in modo semplice, mi butterei per terra al sole, mettendo a nudo non solo il mio corpo, ma anche la mia anima. / Dio mio, se avessi un cuore, scriverei il mio odio sul ghiaccio e aspetterei l'arrivo del sole. / Sulle stelle dipingerei una poesia di Benedetti con un sogno di Van Gogh e una canzone di Serrat sarebbe la serenata che offrirei alla luna. / Annaffierei le rose con le mie lacrime per sentire il dolore delle loro spine e il rosso bacio dei loro petali. / Dio mio se avessi un pezzo di vita, non lascerei passare un solo giorno senza dire alle persone che amo, che le amo. / Direi a ogni donna che è la mia prediletta e vivrei innamorato dell'amore. / Agli uomini dimostrerei quanto sbagliano pensando che smettono di innamorarsi quando invecchiano, non sapendo che invecchiano quando smettono di innamorarsi! / A un bambino darei le ali, ma lascerei che imparasse a volare da solo. / Ai vecchi insegnerei che la morte non arriva con la vecchiaia, ma con l'oblio. / Ho imparato così tanto da voi uomini... Ho imparato che ognuno vuole vivere sulla cima della montagna, senza sapere che la vera felicità sta nel modo di salire la scarpata. / Ho imparato che quando un neonato stringe per la prima volta il dito del padre nel suo piccolo pugno, lo tiene stretto per sempre. / Ho imparato che un uomo ha il diritto di guardare dall'alto in basso un altro uomo solo per aiutarlo a rialzarsi. / Sono tante le cose che ho imparato da voi, ma in verità non saranno granché utili, perché quando mi metteranno in questa valigia, purtroppo starò per morire...</p> </div>
<div><p>Teologa e pastora tedesca Dorothee Solle:</p><p>Non credo al diritto del più forte, al linguaggio delle armi, alla potenza dei potenti. / Voglio credere al diritto dell’uomo, alla mano aperta, alla potenza dei non-violenti.</p><p>Non credo alla razza o alla ricchezza, ai privilegi, all’ordine stabilito. / Voglio credere che tutte le persone, donne e uomini, sono persone, / e che l’ordine della forza e dell’ingiustizia è un disordine.</p><p>Non credo di potermi disinteressare a ciò che accade lontano da qui. / Voglio credere che il mondo intero è la mia casa e il campo nel quale semino, / e che tutti mietono ciò che tutti hanno seminato.</p><p>Non credo di poter combattere altrove l’oppressione se tollero l’ingiustizia qui. / Voglio credere che il diritto è uno, tanto qui che altrove, / che non sono libero finché una donna o un uomo è schiavo.</p><p>Non credo che la guerra e la fame siano inevitabili e la pace irraggiungibile. / Voglio credere all’azione semplice, all’amore a mani nude, alla pace sulla terra.</p><p>Non credo che il sogno degli uomini resterà sogno e che la morte sarà la fine. / Oso credere invece, sempre e nonostante tutto, all’umanità nuova.</p><p>Osiamo credere al sogno di Dio stesso: un cielo nuovo, una terra nuova, dove abiterà la giustizia.</p> </div>
<div><p>MARIO LUZI / Da «Buio sangue»</p><p>Volano i grandi provveditori della pace / con la loro coda di esperti, / gravi, conoscitori a fondo della controversia, / equi nel soppesare / i diritti delle parti. Volano / dunque i signori dell’onesta convivenza / assai larghi di sorrisi / ad ogni scalo del raid – fasciati, / sia pure, di riserbo / non però dubbiosi sul buon esito / del lavoro di rammendo, calmi, / non poco rassicuranti / per tutti, per i morti che la storia ha voluto, peccato, e per i superstiti.</p><p>- - - - -</p><p>MARIO LUZI</p><p>Muore ignominiosamente la Repubblica. / Ignominiosamente la spiano / i suoi molti bastardi nei suoi ultimi tormenti. / Arrotano ignominiosamente il becco i corvi nella stanza accanto. / Ignominiosamente si azzuffano i suoi orfani, / si sbranano ignominiosamente tra di loro i suoi sciacalli. / Tutto accade ignominiosamente, tutto / meno la morte medesima – cerco di farmi intendere / dinanzi a non so che tribunale / di che sognata equità. E l’udienza è tolta.</p><p>- - - - -</p><p>LA MIA PREGHIERA LAICA / Erri De Luca / Mare nostro che non sei nei cieli / e abbracci i confini dell’isola e del mondo, / sia benedetto il tuo sale, / sia benedetto il tuo fondale. / Accogli le gremite imbarcazioni / senza una strada sopra le tue onde, / i pescatori usciti nella notte, / le loro reti tra le tue creature, / che tornano al mattino con la pesca / dei naufraghi salvati. / Mare nostro che non sei nei cieli, / all’alba sei colore del frumento, / al tramonto dell’uva di vendemmia, / ti abbiamo seminato di annegati / più di qualunque età delle tempeste. / Mare nostro che non sei nei cieli / tu sei più giusto della terraferma, / pure quando sollevi onde a muraglia / poi le abbassi a tappeto. / Custodisci le vite, le visite cadute / come foglie sul viale, / fai da autunno per loro, / da carezza, da abbraccio e bacio in fronte / di madre e padre prima di partire.</p><p>- - - - -</p><p>Konstantin Michajlovič Simonov / Aspettami ed io tornerò (1941) / Traduzione di Angelo Maria Ripellino / da “Poesia russa del Novecento”, Guanda, Parma, 1954</p><p>Aspettami ed io tornerò, / non augurare del bene / a tutti coloro che sanno a memoria / che è tempo di dimenticare. / Credano pure mio figlio e mia madre / che io non sono piú, / gli amici si stanchino di aspettare / e, stretti intorno al fuoco, / bevano vino amaro / in memoria dell’anima mia… / Aspettami. E non t’affrettare / a bere insieme con loro. / Aspettami ed io tornerò / ad onta di tutte le morti. / E colui che ormai non mi aspettava, / dica che ho avuto fortuna. / Chi non aspettò non può capire / come tu mi abbia salvato / in mezzo al fuoco / con la tua attesa. / Solo noi due conosceremo / come io sia sopravvissuto: / tu hai saputo aspettare semplicemente / come nessun altro.</p><p>- - - - -</p><p>Lentamente Muore” (Ode Alla Vita) – Poesia di Martha Medeiros</p><p>[martha-medeiros-poesia] “Lentamente Muore” è una splendida poesia, forse la più bella pubblicata negli ultimi anni, scritta dalla giornalista e scrittrice brasiliana Martha Medeiros, e resa pubblica per la prima volta nel 2000 sul quotidiano Zero Hora di Porto Alegre, in Brasile. Si tratta di una vera ode alla vita, perché una vita non vissuta non fa altro che avvicinare l’uomo alla sua sconfitta, alla staticità, alla morte. Del resto, non è necessario che il cuore sia fermo per morire, si può morire ogni giorno se non si è complici e partecipi della propria vita, se tutto scorre nell’abitudine, se il tempo passa inesorabilmente e soprattutto, se non si è creativi verso la propria stessa vita. La creatività è una dimensione spirituale che ci appartiene, è interiore a noi e attraverso di essa si accetta di vivere nella fragile provvisorietà del momento, si riesce ad apprezzare la vera arte, l’armonia, la bellezza e si scoprono cose sempre nuove andando oltre l’immutabile apparenza delle situazioni e degli avvenimenti. Ecco perché oggi voglio pubblicare questa meravigliosa poesia di Martha Medeiros, perché di fronte a questa ode alla vita non ci si può non soffermare, non si può non riflettere, e prendere atto sul fatto che.. “essere vivo richiede uno sforzo di gran lunga maggiore del semplice fatto di respirare.”. Di seguito pubblico il testo della poesia (“A Morte Devagar” è il suo titolo originale):</p><p>Lentamente muore</p><p>“Lentamente muore / chi diventa schiavo dell’abitudine, / ripetendo ogni giorno gli stessi percorsi, / chi non cambia la marcia, / chi non rischia e cambia colore dei vestiti, / chi non parla a chi non conosce.</p><p>Muore lentamente / chi fa della televisione il suo guru. / Muore lentamente chi evita una passione, / chi preferisce il nero su bianco / e i puntini sulle “i” / piuttosto che un insieme di emozioni, / proprio quelle che fanno brillare gli occhi, / quelle che fanno di uno sbadiglio un sorriso, / quelle che fanno battere il cuore / davanti all’errore e ai sentimenti.</p><p>Lentamente muore / chi non capovolge il tavolo / quando è infelice sul lavoro, / chi non rischia la certezza per l’incertezza / per inseguire un sogno, / chi non si permette almeno una volta nella vita, / di fuggire ai consigli sensati.</p><p>Lentamente muore / chi non viaggia, / chi non legge, / chi non ascolta musica, / chi non trova grazia in se stesso.</p><p>Muore lentamente / chi distrugge l’amor proprio, / chi non si lascia aiutare / chi passa i giorni a lamentarsi / della propria sfortuna o della pioggia incessante.</p><p>Lentamente muore / chi abbandona un progetto prima di iniziarlo, / chi non fa domande sugli argomenti che non conosce / o non risponde quando gli chiedono qualcosa che conosce.</p><p>Evitiamo la morte a piccole dosi, / ricordando sempre che essere vivo / richiede uno sforzo di gran lunga maggiore / del semplice fatto di respirare.</p><p>- - - - -</p><p>Alla deriva / c'è soprattutto il mare / il mare vero / l'annientante malinconia / delle alghe morte / alla deriva / ci sono i sogni della sera / le ultime voci / dei fondali profondi. / Non posso esser vivo / e ricordare i morti / non voglio esser vivo / se devo ricordare i morti / da vivo non si vive / se ci accompagnano i morti / e l'ossessione della loro / esistenza. / Alla deriva / c'è invece il mare / il mare aperto infinito / alla deriva / c'è finalmente la vita / filtrata digerita / c'è la leggerezza / del corpo vuoto.</p><p>Salvatore Toma - Da Canzoniere della morte, Einaudi 1999 (selezione di Laura Liberale)</p><p>- - - - -</p><p>Uomo – di Blas de Otero / La poesia e lo spirito by enrico de lea</p><p>Nel corpo a corpo, con la morte lotto, / e chiamo Dio sull’orlo dell’abisso. / Quel suo silenzio è denso di boato / che soffoca la voce nel vuoto inerte, fisso.</p><p>Dio, se devo morire, la mia voglia / è che – di notte in notte – tu sia desto / udendo la mia voce alla tua soglia, / clamante graffio all’ombra e buio pesto.</p><p>La mano innalzo, mentre la incateni. / Gli occhi sbarro, sacrifici vivi. / Ho sete ed ogni spiaggia è presto sale.</p><p>L’umano, con l’orrore a piene mani. / Essere – e non essere – eterni, fuggitivi. / Ancora angeli con ali di catene.</p><p>- - - - -</p><p>CLAUDIA MARÍA JOVEL (1969 – 1989) / <a href="https://lapoesiaelospirito.wordpress.com/2017/08/06/crestomazia-29-rotta-di-claudia-maria-jovel/" title="@" class="https">@</a> / Ruta / Caminábamos por la ruta escogida / seguros de llegar pronto al final. / Nos burlamos hasta del más mísero gusano, / logramos penetrar mil barreras, / descubrimos cielos, / encarcelamos temores, / dejamos plasmados nuestros poemas / en la pupila de la tristeza.</p><p>.</p><p>Cantamos, cantamos, / y cantando le pusimos flores a la muerte, / y no nos siguió.</p><p>*** / Rotta / Camminavamo per la strada scelta / sicuri di arrivare presto alla fine. / Abbiamo deriso persino i più umili vermi / siamo riusciti ad oltrepassare mille barriere, / abbiamo scoperto cieli, / abbiamo imprigionato paure, / abbiamo plasmato i nostri versi / nella pupilla della tristezza.</p><p>.</p><p>Abbiamo cantato e cantato, / e cantando abbiamo offerto fiori alla morte, / e lei non ci ha seguito.</p><p>Eugenio Montale / Vedi, in questi silenzi in cui le cose / s’abbandonano e sembrano vicine / a tradire il loro ultimo segreto, / talora ci si aspetta / di scoprire uno sbaglio di Natura, / il punto morto del mondo, l’anello che non tiene, / il filo da disbrogliare che finalmente ci metta / nel mezzo di una verità. / Lo sguardo fruga d’intorno, / la mente indaga accorda disunisce / nel profumo che dilaga / quando il giorno più languisce. / Sono i silenzi in cui si vede / in ogni ombra umana che si allontana / qualche disturbata Divinità.</p> </div>
<div><p>INVOCAZIONE AL SE’ / O Tu che sei me stesso, / Centro Luminoso del mio Essere, / Scintilla Divina del Tutto, / manifestati nella mia mente / come Luce e conoscenza. / Rivelati nel mio cuore / Come Amore e Unità. / Esprimiti nel mio corpo come attività ordinata. / Utilizza tutta la mia personalità / come canale e strumento di servizio. / Dammi l’intuizione per capire il Tuo Proposito / e la Volontà per realizzarlo. / Risveglia la mia coscienza affinché / io possa finalmente riconoscermi ed affermare: / “IO SONO TE”</p><p>Preghiera vedica antichissima</p> </div>
<div><p>Valore / Erri De Luca</p><p>Considero valore ogni forma di vita, la neve, la fragola, la mosca. / Considero valore il regno minerale, l’assemblea delle stelle. / Considero valore il vino finché dura il pasto, un sorriso involontario, la stanchezza di chi non si è risparmiato, due vecchi che si amano. / Considero valore quello che domani non varrà più niente e quello che oggi vale ancora poco. / Considero valore tutte le ferite. / Considero valore risparmiare acqua, riparare un paio di scarpe, tacere in tempo, accorrere a un grido, chiedere permesso prima di sedersi, / provare gratitudine senza ricordare di che. / Considero valore sapere in una stanza dov’è il nord, qual è il nome del vento che sta asciugando il bucato. / Considero valore il viaggio del vagabondo, la clausura della monaca, / la pazienza del condannato, qualunque colpa sia. / Considero valore l’uso del verbo amare e l’ipotesi che esista un creatore. / Molti di questi valori non ho conosciuto.</p> </div>
<div><p>“Lentamente Muore” (Ode Alla Vita) – Poesia di Martha Medeiros / Tragicomico by tragicomico / 4d <i> keep unread </i> hide // preview</p><p>[martha-medeiros-poesia] “Lentamente Muore” è una splendida poesia, forse la più bella pubblicata negli ultimi anni, scritta dalla giornalista e scrittrice brasiliana Martha Medeiros, e resa pubblica per la prima volta nel 2000 sul quotidiano Zero Hora di Porto Alegre, in Brasile. Si tratta di una vera ode alla vita, perché una vita non vissuta non fa altro che avvicinare l’uomo alla sua sconfitta, alla staticità, alla morte. Del resto, non è necessario che il cuore sia fermo per morire, si può morire ogni giorno se non si è complici e partecipi della propria vita, se tutto scorre nell’abitudine, se il tempo passa inesorabilmente e soprattutto, se non si è creativi verso la propria stessa vita. La creatività è una dimensione spirituale che ci appartiene, è interiore a noi e attraverso di essa si accetta di vivere nella fragile provvisorietà del momento, si riesce ad apprezzare la vera arte, l’armonia, la bellezza e si scoprono cose sempre nuove andando oltre l’immutabile apparenza delle situazioni e degli avvenimenti. Ecco perché oggi voglio pubblicare questa meravigliosa poesia di Martha Medeiros, perché di fronte a questa ode alla vita non ci si può non soffermare, non si può non riflettere, e prendere atto sul fatto che.. “essere vivo richiede uno sforzo di gran lunga maggiore del semplice fatto di respirare.”. Di seguito pubblico il testo della poesia (“A Morte Devagar” è il suo titolo originale):</p><p>Lentamente muore</p><p>“Lentamente muore / chi diventa schiavo dell’abitudine, / ripetendo ogni giorno gli stessi percorsi, / chi non cambia la marcia, / chi non rischia e cambia colore dei vestiti, / chi non parla a chi non conosce.</p><p>Muore lentamente / chi fa della televisione il suo guru. / Muore lentamente chi evita una passione, / chi preferisce il nero su bianco / e i puntini sulle “i” / piuttosto che un insieme di emozioni, / proprio quelle che fanno brillare gli occhi, / quelle che fanno di uno sbadiglio un sorriso, / quelle che fanno battere il cuore / davanti all’errore e ai sentimenti.</p><p>Lentamente muore / chi non capovolge il tavolo / quando è infelice sul lavoro, / chi non rischia la certezza per l’incertezza / per inseguire un sogno, / chi non si permette almeno una volta nella vita, / di fuggire ai consigli sensati.</p><p>Lentamente muore / chi non viaggia, / chi non legge, / chi non ascolta musica, / chi non trova grazia in se stesso.</p><p>Muore lentamente / chi distrugge l’amor proprio, / chi non si lascia aiutare / chi passa i giorni a lamentarsi / della propria sfortuna o della pioggia incessante.</p><p>Lentamente muore / chi abbandona un progetto prima di iniziarlo, / chi non fa domande sugli argomenti che non conosce / o non risponde quando gli chiedono qualcosa che conosce.</p><p>Evitiamo la morte a piccole dosi, / ricordando sempre che essere vivo / richiede uno sforzo di gran lunga maggiore / del semplice fatto di respirare.</p><p>Soltanto l’ardente pazienza / porterà al raggiungimento di una splendida felicità.”</p><p>[lentamente muore] Il messaggio di questa poesia è chiaro e lancinante: si muore ogni giorno, più o meno lentamente, si muore per noia, ma anche per abitudine, si muore per mancanza di cambiamento, si muore nel conformismo, si muore nel non ritrovare se stessi. Giorno dopo giorno, in questa società, ci si consuma nella speranza di dare una pennellata di colore differente alle nostre giornate, di mettere un punto tra due frasi, anzichè solita e ripetitiva virgola che non segna mai il “ricominciare daccapo”. Succede spesso, succede costantemente d’essere annoiati ed insofferenti nei confronti della quotidianità, di quello che ci offre, di quello che riusciamo a dare. La maggior parte delle volte però, evitiamo di ribellarci a questa condizione. Perché del resto, il “non fare niente”, costa molta meno fatica del fare qualcosa. Ed è questo il problema. Ci si adagia, lentamente si muore giorno dopo giorno, sulle e nelle abitudini. Quelle abitudini che ci sono entrate dentro, con il tempo, e che sono diventate la nostra droga. E difficilmente se ne vanno, e di certo non lo faranno mai con la stessa velocità con cui sono arrivate. Ma la cosa peggiore è che tutto questo avviene senza che noi ce ne accorgiamo. Ecco perché trovo questa poesia così profonda, vera e potente: perché ti entra nelle ossa e rimane avvinghiata come edera velenosa, ti si arrampica nella mente e ti fa per forza riflettere, ma soprattutto, ti spinge a cambiare punto di vista, ti spinge a reagire, ti spinge a vivere per non morire! / Tragicomico</p> </div>
<div><p>È sufficiente vederlo arrivare – / e poi il tempo che concede: / quell’immenso lago di pace. / Quel calore vivo. È il suo corpo / la mia cara casa, la mia cura.</p><p>Giulia Rusconi (Venezia, 1984), da Suite per una notte (Lieto Colle – Pordenonelegge, 2014)</p> </div>
<div><p>Come farti capire che c’è sempre tempo? / Che uno deve solo cercarlo e darselo, / Che nessuno stabilisce norme salvo la vita, / Che la vita senza certe norme perde forma, / Che la forma non si perde con l’aprirci, / Che aprirci non è amare indiscriminatamente, / Che non è proibito amare, / Che si può anche odiare, / Che l’ odio e l’ amore sono affetti, / Che l’ aggressione è perché sì ferisce molto, / Che le ferite si rimarginano, / Che le porte non devono chiudersi, / Che la maggiore porta è l’affetto, / Che gli affetti ci definiscono, / Che definirsi non è remare contro corrente, / Che non quanto più forte si fa il segno più lo si scorge, / Che cercare un equilibrio non implica essere tiepido, / Che negare parole implica aprire distanze, / Che trovarsi è molto bello, / Che il sesso fa parte del bello della vita, / Che la vita parte dal sesso, / Che il “perché” dei bambini ha un perché, / Che voler sapere di qualcuno non è solo curiosità, / Che volere sapere tutto di tutti è curiosità malsana, / Che non c’ è nulla di meglio che ringraziare, / Che l’ autodeterminazione non è fare le cose da solo, / Che nessuno vuole essere solo, / Che per non essere solo devi dare, / Che per dare dovemmo prima ricevere, / Che affinché ci dìano bisogna sapere anche come chiedere, / Che sapere chiedere non è regalarsi, / Che regalarsi è, in definitiva, non amarsi, / Che affinché ci vogliano dobbiamo dimostrare che cosa siamo, / Che affinché qualcuno “sia” bisogna aiutarlo, / Che aiutare è potere incoraggiare ed appoggiare, / Che adulare non è aiutare, / Che adulare è tanto pernicioso come girare la faccia, / Che faccia a faccia le cose sono oneste, / Che nessuno è onesto perché non ruba, / Che quello che ruba non è ladro per suo piacere, / Che quando non c’è piacere nelle cose non si sta vivendo, / Che non ci si deve dimenticare che esiste la morte, / Che si può essere morto in vita, / Che si sente col corpo e la mente, / Che si ascolta con le orecchie, / Che costa essere sensibile e non ferirsi, / Che ferirsi non è dissanguarsi, / Che alziamo muri per non essere feriti, / Che chi semina muri non raccoglie niente, / Che quasi tutti siamo muratori di muri, / Che sarebbe meglio costruire ponti, / Che su di essi si va all’altro lato e si torna anche, / Che ritornare non implica retrocedere, / Che retrocedere può essere anche avanzare, / Che non per il molto portarsi avanti si leva prima il sole, / Come farti sapere che nessuno stabilisce norme salvo la vita? / Come farti sapere che c’ è sempre tempo?</p><p><a href="https://it.wikipedia.org/wiki/Mario_Benedetti" title="Mario Benedetti (Uruguay)" class="https">Mario Benedetti (Uruguay)</a></p> </div>
<div><p>Risvegliarsi non è necessariamente piacevole; / ti ritroverai a vedere / perché per tutto questo tempo / hai scelto di dormire. / Quando ti risvegli, / la prima cosa che vedi / è che la Realtà non esiste per te, / ma tu esisti per essa. / Per quanto sia scioccante, / quando lasci che questa realizzazione / ti penetri dentro, / c'è quiete. / Non devi più faticare / per tenere insieme una realtà / che non esiste, / forzando di essere reale / quello che non è reale. / Tu e questa vita che hai vissuto / non siete reali... / Nel lasciare che questo ti entri dentro, / anche attraverso lo shock...il dolore...l'annichilimento, / c'è riposo. / La realtà è quando / tutto quello che vuoi sapere / è quello che è vero... / così che puoi lasciarlo entrare / ed essere vero. / La realtà non è un posto sicuro per te, / il te che tu hai creato. / E' il solo posto dove morirai; / dove non c'è spazio / per le tue speranze, / per i tuoi sogni. / Una volta ce l'hai lasciata entrare, / quando cominci a ri-risvegliarti, / a lasciare che la Realtà ti risvegli, / niente può più farla andare via. / Questo è l'inizio della tua fine. / Risvegliarsi può essere molto più doloroso / che l'agonia dei tuoi sogni, / ma risvegliarsi è reale... / E ci sarà un'integrazione; / una fusione di te e della realtà. / Tu e la realtà diventerete uno / in un mondo che non accetta né vuole uno, / ma due. / Diventerai un servo amato / invece che un maestro controllore...</p><p>John de Ruiter</p> </div>
<div><p>Esisto come sono, e tanto mi basta, / Se nessuno nel mondo lo sa me ne resto tranquillo, / Se ognuno e tutti lo sanno me ne resto tranquillo. / Un mondo almeno lo sa e di gran lungi il più vasto per me, è cioè il mio io, / e sia che oggi consegua tutto quanto mi spetta, o debba attendere dieci mila anni o dieci milioni di anni, / posso accettarlo adesso con letizia, e con uguale letizia posso aspettarlo.</p><p>Walt Whitman</p> </div>
<div><p>Mi dice che è felice, più o meno</p><p>Mi dice che è felice, più o meno, / e io non gli credo perché è adulto / intelligente e senza dio. / Me lo ripete e quasi mi convince / perché non lo vuole dimostrare e resta calmo.</p><p>Non sei felice, né più né meno, / dico io mentre circola / tra noi un affetto straordinariamente vero, / ma sei forte della forza che serve, / né stoica né lisergica: / avresti molto da opporre / alle diffamazioni della sorte / ma non credi ai discorsi / che prevedano esempi.</p><p>La felicità, dopo molto cercare, / ti appare la forma / meno volgare, cioè più autentica, / di eleganza. / però, in fondo, sai che ti sorregge / soltanto la tua docile forza.</p><p>Sorride mentre ribatte / che se è forte / è forte in quanto felice / e che io non posso capirlo. / Sorrido anch’io, per finirla, / per rimanere vicini e perché è giusto. / Distruggo l’arsenale di dubbi / che saprei scaraventargli contro, / e sento anch’io per questo / crescermi dentro un po’ di forza.</p><p>Paolo Maccari (Colle di Val d’Elsa, 1975), da Fermate (Elliot, 2017)</p> </div>
<div><p>Che la seconda parte della vita sia occupata a contraddire la prima è di comune esperienza, per quanto spiacevole. / Si salva poco di quello che avevamo pensato, forse niente. / Cosa rimane allora del tempo passato? / Si dice di un maestro zen che, prossimo a morire, aveva invitato i discepoli nel suo giardino e rivolto a loro, sentendo gli uccelli cinguettare sui rami, aveva detto: «È tutto questo e nient’altro».</p><p>Giampiero Neri (Erba, 1927), da Via provinciale (Garzanti, 2017)</p> </div>
<div><p>Cesare Viviani</p><p>Così comincia a donare / chi non sa amare, l’amore / non abbisogna di doni. Per fare / spazio dentro di sé / quante case da abbandonare, / quante strade da macinare, / finché l’aria si fa tersa, limpida / e non c’è ricordo, nessuna speranza / solo una stanza / vuota.</p><p>da Silenzio dell’universo, VII</p> </div>
<div><p>Paul Eluard / Età della vita / Malgrado le pietre / a immagine umana / rideremo ancora / malgrado i cuori / legati e mortali / viviamo in speranza / nulla ci riduce / a sogni senza sogni / a sopportare l’ombra / di un’ora simile / non c’è sull’ora / dubbio o sospetto / per sempre al mondo / tutto muove e canta / tutto muta e gode.</p> </div>
<div><p>Dovrei proteggerti dal vento / e standoti a ruota impedire / che ti volga indietro temendo / attacchi in salita. Ma il peso / di questi tornanti confonde / il verso dell’aria e la media / della pendenza; cercando l’arrivo / lo sguardo trova la partenza / lasciando per la strada statue di sale.</p><p>Mi sento io ogni volta a peccare: / scortarti tenendo il tuo passo, / frenare l’acido fino allo scatto / promesso; piantarmi dopo, / darti ancora un momento / finché non sia ampio il vuoto alle spalle. / E quando sia ampio aspettare da solo / il resto che sale dal fondo, / come il fumo di una fornace.</p><p>Sebastiano Gatto (Mestre, 1975), da Horse Category (Il Ponte del Sale, 2009)</p> </div>
<div><p>SBAGLIAMO TUTTO</p><p>Sbagliamo tutto: consegniamo / i libri al sepolcro / degli scaffali, all’amore</p><p>diamo un grembo di ore / certe, smettiamo di aprire / finestre per respirare la notte.</p><p>Niente più ci ricorda / che la poesia si forma soltanto / sul filo del rasoio.</p><p>(da Un circo nella nebbia, 2009)</p><p>Renata Correia Botelho (São Miguel, 1977), poetessa delle Isole Azzorre, punta il dito contro l’appiattimento che nasce dalla frenesia del vivere moderno – fatichiamo a gustare le emozioni della vita, non riusciamo a trovare il tempo e la voglia per assaporarle. Ogni cosa viene inghiottita dall’abulia, dalla superficialità, da un ordine che ci viene imposto. E basterebbe poco: abbandonarsi per ore alla lettura, cedere a un’improvvisa follia d’amore, respirare l’aria fresca e profumata della notte…</p> </div>
<div><p>LA POESIA E LA VITA</p><p>Non finisce la poesia, come / non finisce anche il cielo. Come le ore di Dio / e le rotazioni del nostro pianeta. I riverberi della vita / conservano la sua forma nella poesia. Finché / andrà e tornerà il mare, finché / nasceranno fiori e colori, finché / gli uomini si daranno l’un l’altro la mano / esisterà anche la poesia. / La poesia nasce / insieme alle cose, insieme all’amore, / insieme al dolore. Per esempio, / di molte mie pagine la poesia è nata / insieme ai tuoi occhi.</p><p>(da L’abisso del mondo, 1961 - Traduzione di Gilda Tentorio)</p><p>.</p><p>Come dice il poeta greco Nikifòros Vrettàkos (1912-1991), la poesia è una relazione con il mondo che ci circonda – la natura, il mare, la luce del giorno che dipinge albe e tramonti, la notte che accende la luna e le stelle, i fiori, gli altri uomini. È in pratica un’indagine continua sulla vita e nasce da tutte queste cose, compreso – ultimo ma non meno importante – l’amore…</p> </div>
<div><p>L’INVENZIONE DEI LUCERNARI</p><p>All'inizio impararono ad aver paura e si protessero. / Costruirono case di pietra e fango, piccoli rifugi / dove non tardarono a sentirsi sempre più soli.</p><p>Sognarono che un giorno un fascio di luce li avrebbe / confortati. E, affascinati dal cielo, disegnarono / occhiali nei tetti.</p><p>Ebbero, da subito, la compagnia delle stelle. / Oggi ancora gli dèi passano gli occhi per le loro case / tutte le notti, prima di addormentarsi.</p><p>(da La casa e l'odore dei libri, Lìbrati, 2008 - Traduzione di Mirella Abriani)</p><p>La casa è spesso presente nei versi della poetessa portoghese Maria do Rosário Pedreira (Lisbona, 1959), tanto che a questa raccolta dà addirittura il titolo. È un’epoca oscura, remota, quella evocata: gli uomini costruiscono le loro prime case per ripararsi, per difendersi, ma in breve si rendono conto di sentirsi al contempo prigionieri e aprono delle finestre nei tetti di paglia e fango, trasformando quel luogo in uno spazio aperto sul mondo.</p> </div>
<div><p>UN FELICE COMPLEANNO</p><p>Questa sera mi sono seduto davanti a una finestra aperta / e ho letto finché la luce non se ne è andata e il libro / non era altro che una parte del buio. / Avrei potuto facilmente accendere la lampada, / ma volevo condurre questo giorno nella notte, / seduto solo a lisciare la pagina illeggibile / con il pallido grigio fantasma della mia mano.</p><p>(da Piaceri e ombre, 2004)</p><p>.</p><p>Ted Kooser (Ames, Iowa, 1939), poeta americano, è noto per il suo stile accessibile e discorsivo. Ne esce questo tono di assoluto minimalismo, dove la sera del compleanno nulla accade ma in quell’ombra che scende lenta a rendere illeggibile il libro si insinua un sottile piacere – del resto, quello è il titolo dell’intera raccolta.</p> </div>
<div><p>SI NASCE SOLI</p><p>Si nasce soli e soli anche si muore. / Si dorme soli in letti condivisi. / Soli si mangia pane di poesia. / Soli con noi ci si trova stranieri.</p><p>Soli a sognare graviti lo spazio, / soli a sentire l'io di carne e sangue, / soli a voler trattenere l'istante, / a passare senza voler passare.</p><p>(da L’aloe, 1983)</p><p>Sono versi dai toni malinconici questi della poetessa belga Liliane Wouters (1930-2016): un’amara riflessione sulla solitudine che ricorda il celeberrimo “Ognuno sta solo sul cuor della terra” di Salvatore Quasimodo, solitudine che non è solo quella di chi se ne sta in disparte ma che è anche quella di chi si sente solo in mezzo a una folla.</p> </div>
<div><p>D’AUTUNNO È CON NOI</p><p>D'autunno è con noi / ogni foglia e ghianda / ed è raggiunto il cielo. / Fra le avellane svolazza / la palomba ferita, / freme il sottobosco / agli scoppi / dei ricci di castagna. / Dolcissima è l'ultima uva / celata fra i pampini rossi, / sul fianco dei monti sale / il fumo delle carbonaie. / A sera / io provo il caldo smemorato / delle castagne, / del torbido vino, / il più nudo corpo / della mia donna.</p><p>Paolo Volponi (1924-1994) / (da L’antica moneta, Vallecchi, 1955)</p> </div>
<div><p>L'AUTUNNO A PARIGI</p><p>Ecco l'autunno di puttane e mendicanti. / Nei parchi gli amanti tremano / come se fosse la notte che venisse / a separare le loro mani intrecciate.</p><p>Ecco l'autunno degli esseri senza riparo, / delle foglie gialle che si spagliano / nei freddi viali, ecco il vento / che taglia il giorno come un coltello.</p><p>Ecco l'autunno assassino negli incroci, / con il suo lento avanzare e la nebbia / che uccide vecchi e cani annoiati.</p><p>Ecco l'autunno finale che chiude tutto. / Dopo verrà la morte, e il labbro muto / porterà via, in segreto, le stagioni.</p><p>Lêdo Ivo (1924-2012 / (da Illuminazioni, Multimedia, 2001 – Traduzione di Vera Lúcia de Oliveira)</p> </div>
<div><p>IL MADRIGALE / Gaspara Stampa</p><p>S’io credessi por fine al mio martìre, / certo vorrei morire; / perché una morte sola / non occide, consola. / Ma temo, lassa me, che dopo morte / l’amoroso martìr prema più forte; / e questo posso dirlo, perché io / moro più volte, e pur cresce il disio. / Dunque per men tormento / di vivere e penar, lassa, consento.</p> </div>
<div><p>Carlo Alberto Parmeggiani / PSEUDO TEOGNIDE</p><p>Pur non vivendo allora di espedienti / né mettendo della neve nel bicchiere, / già in bilico era la mia sorte / ancor prima di venirmi meno.</p><p>Ma niente più mi esalta del sapere / che è di molti avere un destino / ed è per pochi non averne uno soltanto.</p><p>da Ventotto frammenti (di anonimi lirici greci), inediti</p> </div>
<div><p>Giovanni Giudici / I VECCHI</p><p>Non onorate i vecchi, / abbiatene pietà / perché sono gli specchi / di come finirà</p><p>tutta la vita per noi / che non abbiamo virtù: / vogliono i vecchi eroi / amore, ma non c’è più</p><p>nei vecchi nulla da amare, / lacrime, sesso e vino: / tutto dobbiamo odiare / nei vecchi, nostro destino.</p><p>Ladri di notti corte, / il giorno ci perderà: / coi vecchi la stessa morte / misura le nostre età.</p><p>da Poesie scelte, Oscar Mondadori, 1975</p> </div>
<div><p>Edoardo Ferri / ADESSO MANCA IL RESPIRO</p><p>Adesso manca il respiro / gli alberi assorbono il vento / il rosso dell’alba cuce / il pallido segno del giorno; / ora che sei qui / le montagne sono miniature / di nuvole cadenti. / Mentre mi baci un alto cielo / si schiude e le tue mani / tracciano la chiara esattezza / di un’intera vita.</p> </div>
<div><p>Juan Ruiz / AMAMI</p><p>Amami come sai, con l’ansia del possesso / col brivido dell’unghia, / nella carne nell’ansimo nell’urto / dei corpi nel gemito nell’umida penombra / del tuo estuario e del nostro abbandono. / Regalami un’ora o una vita / che sia eterna.</p> </div>
<div><p>Strumenti di misura</p><p>Per misurare il tempo fu inventata l’assenza, / quella riga che divide il mondo in due, / in due i corpi, i giorni, le parole.</p><p>Per misurare l’assenza fu inventato il silenzio / quel linguaggio di spettri, quel dolore mansueto / con il gelido tocco delle cose vuote.</p><p>Per misurare il silenzio avete inventato me, / questo cane di nebbia che vaga nella notte / come un faro in cerca di un naufragio. / Alfonso Brezmes</p> </div>
<div><p>Io ho amato le ore al mare</p><p>Io ho amato le ore al mare, le città grigie, / Il fragile segreto di un fiore, / La musica, le poesie scritte / Che mi hanno dato il cielo per poche ore; / Le prime stelle sopra una collina imbiancata, / Le voci sagge e gentili che ho ascoltato, / E il grande sguardo dell’amore, a lungo nascosto, / E nell’incontro degli occhi infine trovato. / Profondo è l’amore che ho dato e avuto – / Oh, quando il fuoco del mio spirito andrà a scemare, / Lasciami l’oscurità e la quiete, / Io sarò stanca e felice di andare.</p><p>Sara Teasdale</p> </div>
<div><p>Alla fine andrà tutto bene. / Se non andrà bene, non è la fine. / John Lennon</p> </div>
<div><p>Solo resiste al tempo / quel che si fa / col tempo. / E quello che si fa / con l’eternità? / La poesia viene / quando restiamo / nell’inesauribile / compagnia della solitudine. / Viene come un sùbito / taglio, dove si mischiano / con fredda febbre, / sangue con sangue, / due separati / mondi. / Héctor Murena</p> </div>
<div><p>Anima, andiamo. Non ti sgomentare / di tanto freddo, e non guardare il lago, / s’esso ti fa pensare ad una piaga / livida e brulicante. Sí, le nubi / gravano sopra i pini ad incupirli. / Ma noi ci porteremo ove l’intrico / dei rami è tanto folto, che la pioggia / non giunge a inumidire il suolo: lieve, / tamburellando sulla volta scura, / essa accompagnerà il nostro cammino. / E noi calpesteremo il molle strato / d’aghi caduti e le ricciute macchie / di licheni e mirtilli; inciamperemo / nelle radici, disperate membra / brancicanti la terra; strettamente / ci addosseremo ai tronchi, per sostegno; / e fuggiremo. Con la piena forza / della carne e del cuore, fuggiremo: / lungi da questo velenoso mondo / che mi attira e mi respinge. E tu sarai, / nella pineta, a sera, l’ombra china / che custodisce: ed io per te soltanto, / sopra la dolce strada senza meta, / un’anima aggrappata al proprio amore.</p><p>da Parole: diario di poesia / Antonia Pozzi</p> </div>
<div><p>Riaverti così, sentire / in me che tu sei simile / al vento e agli anemoni. / Alle origini. Riaverti / dopo il tempo dell’abbandono / dopo gli oltraggi e l’odio / senza pentimenti, senza perdono. / Sono stato lontano da te / per anni come uno che / vuole essere solo, più / solo di un muro diroccato / più immobile di un sasso / che non lambisce il mare. / Poi abbiamo incominciato a viaggiare. / Dove ci siamo incontrati, / anima? In che piazza di / città, in che prato, / in riva a che torrente? / E ora sei qui, da sempre / simile al vento, ai fiori, ai vulcani. / Alle origini.</p><p>da Dialogo del poeta e del messaggero / Giuseppe Conte</p> </div>
<div><p>ANELLO</p><p>Un solo amore può salvare tutto, / ciò che se n'è andato, ciò che è partito e più non torna, / i naufragi che emergono dall'oblio / e ci perseguitano in fondo a qualche sogno, / le perdite che in ogni ombra ci insidiano / con dadi neri, schivi alla sorte, / la fiamma che fece notte nelle nostre mani, / l'angoscia, la sofferenza, i singhiozzi, / gli oscuri Titanic del sangue, / quel che nacque per non essere e per un attimo è stato / e il grido azzurro che era il travestimento della chimera... / Tutto il furore, la polvere e la sconfitta / con un amore, un solo amore, presto si salvano: / un solo amore può salvare tutto.</p><p>(Traduzione di Luca Rosi e Claudio Cinti)</p><p>.</p><p>L’amore è in grado di superare la materialità del nostro essere, di trascendere lo spazio e il tempo, è il mezzo che abbiamo per vincere anche nella sconfitta, per elevarci, per resistere, per sopravvivere. L’amore è un’unione che è tutto e può tutto, ci dice il poeta venezuelano Eugenio Montejo (1938-2008).</p><p>.</p> </div>
<div><p>MI TRASFORMO</p><p>La mia poesia è una cabina / nella quale mi spoglio / una tenda spessa che mi separa dal mondo esterno</p><p>Di fronte al mio corpo appassito / considero altre possibilità di vivere / traccio dei cerchi nel cielo / con gli sparvieri / vedo il mondo dall'alto</p><p>Poi mi trasformo in deserto / là dove la vita e la morte si mescolano / e una sabbia caritatevole / finirà per ricoprirmi</p><p>(da Rinascerò, Arfuyen, 2011)</p><p>.</p><p>“La poesia è un sogno fatto all’ombra della ragione”: questa citazione di Tomass Cesa fa da epigrafe alla tarda raccolta “Rinascerò” della poetessa lussemburghese Anise Koltz (Eich, 1928). La poesia è dunque quel sogno, quella possibilità di evadere dal corpo ormai anziano per volare in libertà con l’immaginazione, per considerare le cose da un differente punto di vista.</p> </div>
<div><p>l’albero cavo, e le vocali</p><p>l’albero cavo, e le vocali / che in quel buio vi si sono annidate; / e le date percorse da radici, / il varco ostruito dalle ortiche.</p><p>Forse sarà nelle pozzanghere / il nostro più nitido riflesso, / anche se un rigagnolo, ora, / dissangua anche quest’ultima possibilità</p><p>ma i detriti che calpestiamo / cinguettano e gli uccelli cadono / dai rami come cachi sfatti</p><p>non resta che erigere un recinto d’amore, / non resta che stare aggrappati al silenzio, / troncare ogni rapporto col tempo / e poi portare dell’acqua con le mani</p><p>lasciare che un nome si depositi altrove / e che in quell’altrove trovi la sua quiete.</p><p>Fabio Franzin (Milano, 1963), da Il groviglio delle virgole (Stamperia dell’arancio, 2005)</p> </div>
<div><p>L’ultimo / di Stefanie Golisch</p><p>Nella mia città natia, l’ultimo era una donna / chiamata Hunde-Martha che viveva con i / suoi cani non si sapeva dove. A volte, nel / pomeriggio, si andava alla sua ricerca, ma / il luogo non fu mai trovato. A Monza, / l’ultimo è un uomo di età incerta, piccolo, / scuro, peloso, vestito casualmente. Non so / nulla di lui, così come allora non sapevo / nulla di lei. Gli ultimi non hanno una storia / da raccontare. Ci sono e poi non ci sono più / e quando ci si accorge, non c’è nessuno a / cui chiedere delle loro sorti. All’improvviso / manca qualcosa che non si sa, ma è destino / che ci si dimentichi presto di chi abita il / mondo senza contare le ore</p> </div>
<div><p>La piuma del Simorgh</p><p>La luce non si attenua mai, si spegne. / Come l’uccello che conosciamo, per rinascere. / È un inganno credere che qualcosa passi dal tempo / in cui fu pieno, a una senescenza. / Non c’è intervallo nel fuoco, c’è spegnimento / perché le braci si riaccendano, tu ti riaccendi. / Non era quello che avevo appreso un tempo, / l’attenuazione della fiamma, il crepuscolo. / Non esiste un tempo intermedio, / tu passi e affoghi per rinascere, / questo è già scritto, nel fondo del mare, / impresso nelle cifre del corallo. / La vita che ti fece fu ambigua, e generosa, / tu le appartieni, sei tu che la fai vivere. / Ora che sta piovendo i passi si allontanano, / i tram sferragliano e sembra pioverà sempre, / ma c’è una porta, mai vista o spalancata di colpo. / Tu credi che il buio si avvicini, ma già incombe / la notte e il sogno che ti prende e abbraccia. / Ognuno si culla in un sogno spesso debole e incerto / per la paura del mattino, del canto del gallo / quando le ombre cadono e tu viva / stai conducendo il globo al suo risveglio. / Non era quello che avevo appreso un tempo, / il lento divenire e la trasformazione del giorno / in una quiete muta, priva di stelle. / C’è solo, tu l’hai svelato, un incessante fuoco che rigenera.</p><p>Mussapi Roberto (Cuneo, 1952), da La piuma del Simorgh (Mondadori, 2016)</p> </div>
<div><p>IL MADRIGALE</p><p>Torquato Tasso</p><p>*</p><p>Già non son io contento / lunge da voi, che sete il mio tormento, / in così dolce modo / m’arde il pensier; ma s’egli a voi mi giunge / io mi rimiro ed odo / allora più vicin che son più lunge, / ed amo ed ardo e godo / più del mio foco se maggior il sento.</p><p>* / Lunge da voi, ben mio, / non ho vita né core e non son io. / Non sono, oimè!, non sono / quel ch’altra volta fui, ma un’ombra mesta, / un lagrimevol suono, / una voce dolente; e ciò mi resta / solo per vostro dono: / ma resta il male onde morir desio.</p><p>*</p><p>Siepe, che gli orti vaghi / e me da me dividi, / sì bella rosa in te giammai non vidi / com’è la donna mia / bella, amorosa e pia; / e mentr’io stendo sovra te la mano / la mi stringe pian piano.</p><p>*</p><p>Tacciono i boschi e i fiumi, / e ’l mar senza onda giace, / ne le spelonche i venti han tregua e pace, / e ne la notte bruna / alto silenzio fa la bianca luna: / e noi tegnamo ascose / le dolcezze amorose: / amor non parli o spiri, / sien muti i baci e muti i miei sospiri.</p> </div>
<div><p>RACHEL BLUWSTEIN</p><p>NEL MIO GIARDINO TI HO PIANTATO</p><p>Nel mio giardino ti ho piantato, / nel mio giardino segreto, il mio cuore. / Intricati son divenuti i tuoi rami / e profonde in me le tue radici.</p><p>E dall’alba alla notte / non tace, non si placa il giardino / perché ci sei tu, tu / con i mille uccelli del tuo canto.</p><p>(Traduzione di Sara Ferrari)</p><p>L’israeliana Rachel Bluwstein (1890-1931): è un’elegia sull’ineluttabilità dell’amore, alla quale non ci si può opporre se è vero che la voce del desiderio strepita di continuo nel cuore come gli uccelli di un giardino.</p> </div>
<div><p>Vincenzo Cardarelli</p><p>PASSAGGI</p><p>Le voglie trattenute / mi stemprano in languide inedie. / E il riso spunta sulle fissità. / Amori senza connubio / passano / come frutti sul ramo. / Il più frettoloso figliolo / del Tempo, il Disinganno, / che si nutre di sottigliezze / acerrime e conclusive, / ancora intatti li uccide / i sogni della mia indecisione.</p> </div>
<div><p>JUAN RAMÓN JIMÉNEZ / LUCE TU / Luce verticale, / luce tu; / alta luce tu, / luce oro; / luce vibrante, / luce, tu.</p><p>E io la nera, cieca, sorda muta ombra orizzontale.</p><p>(da La stagione totale, 1915 – Traduzione di Francesco Tentori Montalto) / È praticamente una poesia visiva, pur non essendolo, questa del Premio Nobel spagnolo Juan Ramón Jiménez: la luce sembra davvero scendere dal cielo con quei versicoli, e l’ombra orizzontale dell’uomo sembra proprio allungarsi sulla terra nel lungo verso finale. Basta già quello a definire l’essenza della poesia, la condizione umana davanti all’universo, la distinzione tra anima e corpo, la mortalità di fronte all’eternità.</p><p>Juan Ramón Jiménez (Palos de Moguer, 24 dicembre 1881 - San Juan, Portorico, 29 maggio 1958), poeta spagnolo premiato con il Nobel nel 1956, fu uno dei principali esponenti della Generazione del ’14 e del Modernismo. La sua ricerca poetica lo portò a privilegiare la poesia nuda ed essenziale, fatta solo di immagine e di parola al di là della musicalità esteriore.</p> </div>
<div><p>ATTILA JÓZSEF / COME LA VIA LATTEA / Come la Via Lattea / sulle volte che si dilatano / dei cieli in movimento / e come la realtà dopo una febbre acuta / così brilla e risplende, / nella mia anima avida del mondo, / la liberazione dell’uomo...</p><p>(da Poesie, Lerici, 1957 – Traduzione di Umberto Albini)</p><p>Le passioni sociali, le sofferenze di classe, sono uno dei temi che il poeta ungherese Attila József predilesse - di più, ne fece ragione di vita, arrivando a uccidersi per la delusione e il disinganno sulla politica che i suoi stessi compagni di partito gli provocarono. Eppure, questa ansia ideale di libertà umana che arde come una febbre e che splende come la Via Lattea, rende perfettamente l’animo di Attila.</p><p>Attila József (Budapest, 11 aprile, 1915 - Balatonszárszó, 3 dicembre 1937), poeta ungherese, incompresa voce del proletariato. Studiò lettere e filosofia a Szeged, Parigi e Vienna; fu redattore della rivista letteraria Szép Szó Il tono della sua lirica è dato dalle amare esperienze dell'infanzia e della giovinezza e dalla sua adesione al socialismo.</p> </div>
<div><p>Giuseppe Ungaretti - LA PREGHIERA / da IL SENTIMENTO DEL TEMPO - da INNI</p><p>Come dolce prima dell'uomo / Doveva andare il mondo.</p><p>L'uomo ne cavò beffe di demòni, / La sua lussuria disse cielo, / La sua illusione decretò creatice, / Suppose immortale il momento.</p><p>La vita gli è di peso enorme / Come liggiù quell'ale d'ape morta / Alla formicola che la trascina.</p><p>Da ciò che dura a ciò che passa, / Signore, sogno fermo, / Fa' che torni a correre un patto.</p><p>Oh! rasserena questi figli.</p><p>Fa' che l'uomo torni a sentire / Che, uomo, fino a te salisti / Per l'infinita sofferenza.</p><p>Sii la misura, sii il mistero.</p><p>Purificante amore, / Fa' ancora che sia la scala di riscatto / La carne ingannatrice.</p><p>Vorrei di nuovo udirti dire / Che in te finalmente annullate / Le anime s'uniranno / E lassù formeranno, / Eterna umanità, / Il tuo sonno felice.</p> </div>
<div><p>Non erigere muri / se proprio / vuoi barriere / fra te e l’altro / semina siepi. / Così il merlo trova dimora / e il suo canto rende / armoniosa / la vita che ti circonda.</p><p>Claudio Masetta Milone / 31 dicembre 2017</p> </div>
<div><p>EUGÉNIO DE ANDRADE / QUASI NIENTE</p><p>L'amore / è un uccello tremante / nelle mani di un bambino. / Si serve di parole / perché ignora / che le mattine più limpide / non hanno voce.</p><p>(da Le mani e i frutti, 1948)</p><p>Sembra quasi niente, anche se è tutto l’amore: il poeta portoghese Eugénio De Andrade punta lo sguardo sulla sua vulnerabilità, sulla sua tenera debolezza – un pettirosso dal cuore palpitante nelle piccole mani di un bambino. E non solo: sarebbe anche sufficiente a se stesso, senza bisogno della parola, neppure di quella poetica, se solo lo si potesse esprimere. Così la parola diventa il mezzo per dire “in qualche modo” e non compiutamente, quello che il sentimento invece già sa nel suo intimo. Per questo deve essere il più pura possibile.</p><p>LA FRASE DEL GIORNO / Sono come un cristallo, / le parole. / Alcune, un pugnale, / un incendio. / Altre, / rugiada appena. / EUGÉNIO DE ANDRADE</p><p>Eugénio de Andrade, pseudonimo di José Fontinhas Rato (Fundão, 19 gennaio 1923 – Porto, 13 giugno 2005), poeta e scrittore portoghese, tradusse García Lorca, Borges, Saffo e Ritsos. Della sua opera José Saramago disse che è una "poesia del corpo cui si arriva attraverso una depurazione continua”.</p> </div>
<div><p>Sto scrivendo da un tempo diverso, / dove tutte queste cose non sono piú importanti.</p><p>Ho sempre ferma in testa un’immagine di me / da bambino, e i suoi occhi sono buoni.</p><p>Vorrei che fosse l’unica immagine del libro, / ma è soltanto una mia proiezione, qualcosa che si è perso.</p><p>Scriverlo non significa salvarlo / ma tornare ad avere i suoi occhi per un attimo;</p><p>ripercorrere i movimenti della sua natura, / starlo a sentire, perdonare il suo futuro.</p><p>Simone Burratti (Narni, 1990), da Progetto per S. (Nuova Editrice Magenta, 2017)</p> </div>
<div><p>ANISE KOLTZ</p><p>Ogni poesia è senza risposta</p><p>Oceano infinito / annega / in una conchiglia</p><p>(da Il muro del suono, 1997)</p><p>È una bellissima metafora quella scelta dalla poetessa lussemburghese Anise Koltz in questa brevissima poesia – del resto una delle sue caratteristiche è la densità del linguaggio. Così la poesia alla fine è una domanda posta senza possibilità di ottenere una risposta, è l’infinito che si condensa nel minuscolo finito.</p><p>Anise Koltz (Eich, 12 giugno 1928), poetessa lussemburghese. Di origini ceche, tedesche, inglesi e belghe, iniziò a pubblicare in tedesco per poi divenire una delle principali scrittrici in lingua francese. Al suo attivo ha anche dei racconti per bambini e numerose traduzioni.</p> </div>
<div><p>DARIA MENICANTI / CANZONETTA WEEKEND</p><p>Dio mi brilla sul capo / in una risata di stelle / il lago rimbocca la terra / con dita di schiuma / con onde materne / in danza minuta infinita. / Da un lago, da un cielo così / mai tanto sconfitta come oggi / dovrò ritornare alla vita, / la vita di sempre.</p><p>(da Un nero d’ombra, 1969)</p><p>Il weekend come oasi dove riposarsi dalle fatiche della settimana, dove ritemprarsi, dove ritagliare del tempo per la propria esistenza. Ma naturalmente, passa velocemente, nonostante i suoi viaggi e le sue bellezze. Ecco che subentra, come rileva la poetessa Daria Menicanti, quell’atmosfera da Sabato del villaggio leopardiano: “ed al travaglio usato / ciascuno in suo pensier farà ritorno”.</p><p>Daria Menicanti (Piacenza, 1914 – Mozzate, 4 gennaio 1995), poetessa, insegnante e traduttrice italiana. In lei si mescolano il registro sarcastico e ironico e quello più sottile della malinconia. Per Lalla Romano la sua era “una voce nuova, moderna e classica, per niente alla moda, ma libera e anche audace”.</p> </div>
<div><p>Andrew Marvell</p><p>DEFINIZIONE DELL’AMORE</p><p>Il mio amore è per nascita raro / come nobile e strano il suo oggetto: / fu la Disperazione a generarlo / unita all’Impossibile.</p><p>Solo Disperazione, generosa, / poteva concedermi così divina cosa / dove la flebile Speranza non poteva / volare invano sbattendo ali finte.</p><p>Eppure quando presto potrei giungere / dov’è impressa la mia vasta anima, / la Sorte spinge il suo ferreo cuneo / e lo tiene ben fisso nel mezzo.</p><p>La Sorte che vede con occhi gelosi / due amori perfetti non li lascia unire: / sarebbe sua rovina quell’unione, / porrebbe fine alla sua tirannia.</p><p>Perciò i suoi decreti d’acciaio / ci pongono agli opposti poli / (pur se un mondo d’amore gira intorno a noi) / impedendo il nostro abbraccio;</p><p>finché il cielo stordito non cada / e la terra di nuovo sconvolta non si spacchi / e, per unirci, il mondo intero / non sia schiacciato in un planisfero.</p><p>Come linee, obliqui, gli amori / a ogni angolo possono incrociarsi / mentre i nostri, perfette parallele, / pur infiniti non s’incontrano mai.</p><p>Perciò l’amore che così ci lega, / ma che Sorte invidiosa separa, / è la congiunzione della mente / e l’opposizione degli astri.</p><p>Traduzione di FD</p> </div>
<div><p>MARK STRAND / L’IDEA / Per Nolan Miller</p><p>Anche per noi esisteva un desiderio di possedere / qualcosa oltre il mondo a noi noto, oltre noi stessi, / oltre quanto sapevamo immaginare, qualcosa in cui / nondimeno potessimo riconoscerci; e questo desiderio / veniva sempre di sfuggita, nella luce che svaniva, e / in un freddo tale che il ghiaccio sui laghi della valle / si spaccava e si rovesciava, e la neve soffiata dal vento / copriva tutta la terra che riuscivamo a vedere, / e le scene del passato, quando riaffioravano, / non apparivano più come una volta, ma spettrali / e bianche fra false curve e cancellature celate; / e neppure una volta sentimmo di essere prossimi / finché il vento notturno non disse: “Perché farlo, / specialmente adesso? Tornate da dove venite”; / e allora apparve, con le finestre accese, piccola, / lontana tra gli anfratti di ghiaccio, una baita; / e ci fermammo lì davanti, stupefatti dal suo essere / lì, e ci saremmo fatti avanti ad aprire la porta, / e saremmo entrati nel lucore a scaldarci, lì, / se non fosse che era nostra proprio non essendo / nostra, e che doveva restare vuota. Quella era l’idea.</p><p>(da The Continuous Life, 1990 – Traduzione di Damiano Abeni)</p><p>“Quella era l’idea” espressa nei suoi versi molto prosastici dal poeta statunitense Mark Strand, ovvero superare la finitudine di questo mondo per provare a raggiungerne uno più puro all’interno di noi. L’ambizione di scovare quella baita non è però solo del poeta, è di tutti, ma soprattutto del lettore, incluso in quel “noi” messo in chiaro sin dal principio: anche chi legge sale per quei sentieri di montagna scorgendo laggiù la valle farsi sempre più piccola e remota e avvicinandosi lentamente all’idea.</p><p>Mark Strand (Summerside, Canada, 11 aprile 1934 – Brooklyn, 29 novembre 2014), poeta statunitense di origini canadesi, fu saggista e traduttore, professore di Letteratura inglese e comparata alla Columbia University. Nel 1990 fu insignito della carica di Poeta Laureato della Biblioteca del Congresso.</p> </div>
<div><p>Dritta, a piedi inchiodati / attendo la luna. / Per un ennesimo affondo / similitudine e protervia / – scacco agli uomini che non capiscono – / solstizio di una stagione trafugata / dove il silenzio, migliore interprete del senno, / è impercettibile, a volte, / e dove le cicatrici disseminate lungo il cammino / diventano terra fertile per l’innocenza. / Dritta, a piedi inchiodati / attendo la luna.</p><p>Ludovica Cantarutti (Udine), da Fuga dalla memoria d’agosto (Biblioteca Cominiana, 1988)</p> </div>
<div><p>Madre nostra</p><p>Madre nostra che affondi nel fango, / che cammini sul cemento / e sulla polvere delle stazioni, / madre nostra coi capelli strappati dai fili spinati / possa tu regnare nel giardino di delizie, banani e gelsi. / Sia rispettata la tua bocca cucita / il tuo no, il tuo urlo, il tuo mai più! / Madre nostra dacci oggi / il tuo latte quotidiano / a sciogliere le nostre debolezze, / a sotterrare lo spettro dei nostri fallimenti / e i tremori dei nostri occhi assenti. / Madre nostra perdonaci le paure, le ingiurie / i banchetti, le indigestioni e i manganelli / anche se noi non ci curiamo / di te e di tutte le tue sorelle, / induci in noi la tentazione del ribelle, / l’ostinatezza del visionario, / liberaci da questa dissolvenza / d’umano e dai conati d’inferno / che ci hanno intrappolato i giorni.</p><p>Bartolomeo Bellanova</p> </div>
<div><p>Canto degli spiriti sulle acque</p><p>Simile all’acqua / è l’anima dell’uomo. / Viene dal cielo, / risale al cielo, / di nuovo scendere / deve alla terra, / in perpetua vicenda.</p><p>Il getto limpido / sgorga dall’arduo / precipite dirupo; / sul sasso liscio / si frange in belle / nuvole di pulviscolo; / ondeggia accolto / in dolce grembo, / tra veli e murmuri, / al basso va scorrendo.</p><p>Scogli si drizzano / contro il suo émpito; / egli spumeggia iroso / di gradino in gradino / verso l’abisso.</p><p>Indi per lento letto / di prati volgesi, / e fa specchio di lago, / dove il lor viso / miran tutte le stelle.</p><p>Ma dolce amante / dell’onda è il vento; / e talvolta dal fondo / flutti spumanti suscita. / O anima dell’uomo, / come all’acqua somigli! / O destino dell’uomo / come somigli al vento!</p><p>Johann Wolfgang von Goethe (1779), traduzione di Diego Valeri</p> </div>
<div><p>I ponti della vita</p><p>Ho sempre amato i ponti / Perché colmano le distanze / Congiungono rive opposte / E pensieri, parole, orizzonti diversi. / Ho sempre amato i ponti / Perché sono il contrario dei muri / Perché sono argini a cui aggrapparsi / O percorsi da scoprire. / Ho sempre amato i ponti / Perché della vita sono metafora e fine / Inizio di un altrove e di un amore / da attraversare in due:</p><p>Ho sempre amato i ponti</p><p>Ma più d’ogni altra cosa / Amo le liane o le travi che li costituiscono</p><p>Amo le pietre e le funi che li elevano al cielo / E più d’ogni cosa amo i costruttori di ponti / Chi li progetta e chi li difende come / Comete del futuro e testimoni del presente / Semi di un altrove che ci riporta a noi / Perché noi siamo ponti che illuminano / Gli abissi bui dell’umanità.</p><p>Da Lampi di verità, di Donato Di Poce</p> </div>
<div><p>Edoardo Ferri</p><p>Se ci sono ancora giorni / di inquieta leggerezza / veloce vorrei camminare / con passo vibrante, cogliere / gli angoli intimi e acuti / della città che dorme, / il primo sole sulle acacie; / quando la luce è un velo / posso lentamente rendere / le mie ore più dolci ed aeree.</p> </div>
<div><p>Anche questo silenzio / è colpevole / e dei corpi rimane sempre / un’ombra sinistra / ai margini della stanza.</p><p>Si viene al mondo / in un tramestio di voci, / mi disse, ma il commiato / è un rito quieto: / si celebra per sottrazione.</p><p>Giovanni Ibello (Napoli, 1989), da Turbative siderali (Terra d’ulivi edizioni, 2016)</p> </div>
<div><p>Alfred Tennyson</p><p>IN MEMORIAM, L</p><p>Stammi vicino quando la mia luce è fioca, / Il sangue stagna, i nervi pungono / E fremono, il cuore soffre e lente / Sono tutte le ruote dell’Essere.</p><p>Stammi vicino quando i sensi sono / Torturati da uno strazio che vince la speranza / E il Tempo è un pazzo che sparge polvere / E la Vita, una Furia che divampa.</p><p>Stammi vicino quando la mia fede è inaridita / E gli uomini sono mosche della tarda primavera / Che depongono uova, punzecchiano e ronzano, / Tessono celle meschine, e muoiono.</p><p>Stammi vicino quando svanirò, / Ad indicarmi il limite della lotta umana / E l’aurora dell’eterno giorno / Sulla bassa scura sponda della vita.</p><p>Traduzione di Cesare Dapino</p><p>da In memoriam, Einaudi 1975</p> </div>
<div><p>LEONARDO SINISGALLI / FEBBRAIO</p><p>Prima che spunti il verde dai rami / ogni anno risorge a mattutino / il fischio del muratore.</p><p>(da La vigna vecchia, 1956)</p> </div>
<div><p>NUNO JÚDICE / RICETTA PER FARE L’AZZURRO / Se vuoi fare l’azzurro, / prendi un pezzo di cielo e mettilo in una pentola grande, / che tu possa porre sul fuoco dell’orizzonte; / poi mescola il blu con gli avanzi di rosso / dell’alba, fino a che non si sciolga; / vuota tutto in una bacinella ben pulita, / perché non rimanga nulla delle impurità della sera. / Infine, setaccia i rimasugli dorati della sabbia / del mezzogiorno, finché il colore non aderisca al fondo di metallo. / Se, vuoi, per far sì che i colori non si separino / con il tempo, aggiungi nel liquido / un nocciolo di pesca bruciato. / Lo vedrai disfarsi, senza lasciare traccia che una volta / lì lo mettesti; e nemmeno il nero della cenere lascerà venature d’ocra / sulla superficie dorata. Potrai, allora, sollevare il colore / all’altezza degli occhi e confrontarlo con l’azzurro autentico. / Entrambi i colori ti sembreranno somiglianti, senza che / possa distinguere l’uno dall’altro. / Così ho fatto io, Abraham ben Judá Ibn Haim, / miniatore di Loulé e ho ha lasciato la ricetta a chi vorrà, / un giorno, imitare il cielo.</p><p>(da Meditazioni sulle rovine, 1995)</p><p>Il poeta portoghese Nuno Júdice si trasforma in un alchimista medievale per ricreare in versi l’azzurro del cielo. Una ricetta che tenta di replicare un frammento dell’assoluto per raccontare il mondo nella piccola pentola di una poesia.</p><p>Nuno Manuel Gonçalves Júdice Glória (Mexilhoeira Grande, 29 aprile 1949) è un poeta, romanziere e saggista portoghese. Professore universitario alla Universidade Nova di Lisbona, è esperto di letteratura medievale.</p> </div>
<div><p>Ciglio</p><p>Frantumata e ripida – / la notte… / Tu / non arretri, non / fasci / l’emorragia di questo freddo. / Sei una domanda / che il destino inchioda / un respiro che la vita asciuga / una sillaba nel vortice.</p><p>Batte sulla pietra / l’artiglio del silenzio – batte / dove il tempo manca / e i luoghi / sono strappi, / figure originarie di caduta.</p><p>Adesso / tu sai: / tornerai carponi alla tua creta, / alle tue felci immobili, / a quell’impasto di radici e chiodi / dove il sangue è niente / e il niente vento</p><p>strapiombo / urto</p><p>Alessandro Bellasio (Milano, 1986), da Nel tempo e nell’urto (LietoColle – Pordenonelegge, 2017)</p> </div>
<div><p>Alfred Tennyson</p><p>IN MEMORIAM, XVII</p><p>Tu vieni, nave, per cui molto ho pianto: / Questa brezza ha gonfiato le tue vele, / E la mia preghiera, mormorio di vento, / Ti ha sospinto su mari solitari.</p><p>Perché in spirito ti ho vista avanzare / Lungo i cerchi dell’ultimo orizzonte / Di settimana in settimana: i giorni passano: / Presto, vieni; porti tutto quel che amo.</p><p>D’ora innanzi, dovunque tu vada, / Come raggio di luce sarà sulle acque / Giorno e notte la mia benedizione / Come faro che ti scorti fino a casa.</p><p>E le tempeste che infuriano sul mare / Possano risparmiarti, sacra nave, / E gocce di balsamo nella notte d’estate / Scorrano dal seno delle stelle.</p><p>Tu hai svolto un servizio cortese, / Hai portato una reliquia preziosa, / Le ceneri di lui che vedrò solo quando / Sarà finita la mia corsa solitaria.</p><p>Traduzione di Cesare Dapino / da In memoriam, Einaudi 1975</p> </div>
<div><p>LA PIETRA PERIFRASTICA</p><p>Parla / Di' qualcosa, una qualsiasi. / Soltanto non stare come un’assenza d’acciaio / Scegli una parola almeno, / che possa legarti più forte con l’indefinito. / Di' “ingiustamente” “albero” “nudo” / Di' “vedremo” / «imponderabile», / «peso». / Esistono così tante parole che sognano una veloce, libera, vita con la tua voce</p><p>Parla / Abbiamo così tanto mare davanti a noi / Dove noi finiamo inizia il mare / Di' qualcosa / Di' «onda», che non sta arretra / Di' «barca», che affonda se troppo la riempi con periodi / Di' «attimo», / che urla aiuto affogo, / non lo salvare, / Di', «non ho sentito»</p><p>Parla / Le parole hanno inimicizie, / hanno antagonismi / se una ti imprigiona, / l’altra ti libera. / Tira a sorte una parola dalla notte. / La notte intera a sorte / Non dire «intera», / Di' «minima», / che ti permette di fuggire. / Minima / sensazione, / tristezza / intera / di mia proprietà / Intera notte</p><p>Parla / Di' «astro», che si spegne / Non diminuisce il silenzio con una parola… / Di' «pietra», / che è parola irriducibile / Così, almeno / che io possa mettere un titolo / a questa passeggiata lungomare.</p><p>(da Un po’ di mondo, 1971)</p><p>Una poesia sulla forza e il significato delle parole: la poetessa greca Kikí Dimulà gioca con il lettore portandolo a spasso , indicando le cose per mezzo di parole che cercano di circoscrivere l’indefinito. E dopo onde, barche e astri, la soluzione di quello che sembra essere un indovinello arriva proprio nell’ultima riga: non si trattava che di una passeggiata lungo il mare.</p><p>Kikí DImulà (Atene, 19 giugno 1931), poetessa greca. Impiegata a lungo presso il Banco di Grecia, fu ammessa all’Accademia di Atene nel 2002. La sua poesia tratta l’assenza, la perdita, la società, la solitudine e il tempo con la personalizzazione di concetti astratti e l’uso insolito di parole comuni, spesso con un velo di amara ironia.</p> </div>
<div><p>ALBERTO BEVILACQUA / ACCADE A VOLTE CHE IL DESTINO NON VOGLIA</p><p>Accade a volte che il destino non voglia / ciò che pure ha tramato, deciso / - un disguido / un inciso / nel vasto respiro dei salmi: / resta a contarne i segnali nel buio</p><p>ricordi le curve / fresche di tiglio / prese con la bicicletta la mattina?</p><p>annullato / privilegio e sospensione / per controversie ignote, / che rientra come un soldato / col passo da caserma</p><p>(da Le poesie, Mondadori, 2007)</p><p>C’è, in questi versi, quell’afflato di provincia che spesso appare nelle poesie di Alberto Bevilacqua, e parimenti quel gusto della memoria, quel sapore d’infanzia o di adolescenza che rimane comunque imprendibile nella sua nostalgia, una specie di paradiso etereo al quale approdare finché rimane lì, sospeso nella magia effimera di un ricordo che riporta in vita l’immagine di strade polverose lungo il Po o di viali di un borgo di provincia.</p><p>Alberto Bevilacqua (Parma, 27 giugno 1934 - Roma, 9 settembre 2013), scrittore e regista italiano, celebre per i romanzi “La Califfa”, “Questa specie d’amore” e “Il curioso delle donne”, è stato anche sceneggiatore, giornalista e poeta. Sensualità, nostalgia e disillusione sono tra i suoi temi prediletti.</p> </div>
<div><p>Alberto Manzoli</p><p>PASSO DELLE GUADINE</p><p>È qui dove succedono le cose, / nuvole a soma scaricano il dorso, / poi più leggere per la pioggia nuova / riprendono il cammino per la valle. / Così io rendo quello che mi è dato: / erbe abbondanti ai branchi di passaggio, / acqua pulita e facile discesa. / Questa è la meraviglia della terra, / questi i regali che mi fanno ricco, / la brocca non si svuota nel passaggio / per mille bocche ed una stessa sete. / Nell’equilibrio dei cammini opposti / si fa la mia bellezza e la fortuna; / io sono ciò che dono, e questo è tutto.</p> </div>
<div><p>sto zitto e penso</p><p>a chi improvvisamente cade e si rompe / a chi serve un dio per paura di spaccare sé stesso conoscendosi / a chi come me apre la catena / e mette non per cristo ma per etica / la sua vita alla mano / di quelli che gli altri definiscono ultimi</p><p>Anna Maria Farabbi (Perugia, 1959), da La casa degli scemi (LietoColle – Pordenonelegge, 2017)</p> </div>
<div><p>DARÍO JARAMILLO AGUDELO / GATTI / Come ottenere che la quieta parola scritta / abbia la quiete del gatto che dorme, / come fare in modo che la goffa parola / dia nome al buio con sguardo di gatto, / la sua fissità, / in che modo riuscire a scrivere parole / levigate come la pelle del gatto / talora, poche, parole unghia di gatto, / e altre, molte di più, con il movimento del gatto, / la sua cautela / la sua distanza, / come dire parole che abbiano / il silenzio del gatto, / come fare in modo che la parola mi contenga / e io sparisca, / divenuto silenzio, / come svanisce nella notte / un gatto?</p><p>(da Gatti, 2005)</p><p>Stati della materia. / Gli stati della materia sono quattro: / liquido, solido, gassoso e gatto. / Il gatto è uno stato speciale della materia, / anche se vi sono dubbi: / è materia questa voluttuosa contorsione? / non viene dal cielo questo modo di dormire? / E questo silenzio, non viene da un luogo senza tempo? / Quando lo spirito gioca a essere materia / allora si trasforma in gatto.</p><p>Il poeta colombiano Darío Jaramillo Agudelo è affascinato dai gatti – “Quando lo spirito gioca a essere materia / allora si trasforma in gatto” scrive. E vorrebbe che la parola poetica avesse molte di quelle caratteristiche che lo affascinano, che sia leggera ed elegante, flessuosa e seducente, capace di muoversi senza danno in una selva di cristalli ma anche penetrante e misteriosa come gli occhi di un gatto.</p><p>Darío Jaramillo Agudelo (Santa Rosa de Osos, 28 luglio 1947) è un poeta, romanziere e saggista colombiano, considerato il principale innovatore della poesia amorosa in Colombia, e uno dei migliori poeti della "generazione disincantata".</p> </div>
<div><p>Alfred Tennyson</p><p>IN MEMORIAM, LII</p><p>Non posso amarti come dovrei / Perché l’amore riflette ciò che amiamo; / Le mie parole sono solo parole / Sospinte sulla spuma più alta del pensiero.</p><p>«Non incolpare il mio triste canto», / Mi ha risposto lo Spirito di vero amore, / «Non puoi allontanarmi dal tuo fianco / Né mi offende l’umana debolezza.</p><p>Che cosa mantiene uno spirito fedele / In tutto all’ideale che ha abbracciato? Quale / Testimonianza? Neppure gli anni d’innocenza / Che spirarono sotto l’azzurro della Siria:</p><p>Non affliggerti dunque, come ragazza vana, / Che la vita sia macchiata dal peccato. Attendi: / La tua ricchezza sarà colta quando il Tempo / Separerà la conchiglia dalla perla».</p><p>Traduzione di Cesare Dapino / da In memoriam, Einaudi 1975</p> </div>
<div><p>Se quell'alto mondo</p><p>I.</p><p>Se quell'alto mondo, oltre il nostro, / Ci è caro perché amore sopravvive, / Se il cuore amato là serba tenerezza / E l'occhio è uguale, ma non ha piu' lacrime, / Come gradite quelle intatte sfere! / Come dolce morire anche in quest'ora! / Dalla terra inalzarsi e vedere ogni timore / Perso nella tua luce, Eternità!</p><p>II.</p><p>Così deve essere: non è per noi che tanto / Tremiamo sulla sponda, e nello sforzo / Di varcare l'abisso ci afferriamo / Ancora al debole anello dell'Esistenza. / Oh credere che ogni cuore in quel futuro / Resti col cuore amato, insieme / Bere alle acque immortali, sempre uniti / Oltre la morte, l'anima nell'anima!</p><p>Autore: George Gordon Byron (Londra, 1788 – Missolonghi, 1824)</p> </div>
<div><p>Lasciando alcuni amici di prima mattina</p><p>D'oro una penna datemi, e lasciate / che in limpidi e lontane regioni / sopra mucchi di fiori io mi distenda; / portatemi più bianca di una stella / o di una mano d'angelo inneggiante / quando fra corde argentee la vedi / di arpe celesti, un'asse per scrittoio; / e lasciate li' accanto correr molti / carri color di perla, vesti rosa, / e chiome a onda, e vasi di diamante, / e ali intraviste, e sguardi penetranti. / Lasciate intanto che la musica erri / ai miei orecchi d'intorno; e come quella / ogni cadenza deliziosa tocca, / lasciate che io scriva un verso pieno / di molte meraviglie delle sfere, / splendido al suono: con che altezze in gara / il mio spirito venne! ne' contento / e' di restare cosi' presto solo.</p><p>Autore: John Keats (Londra, 1795 - Roma, 1821) / Note: Orfano a 15 anni. Abbandona il lavoro di / apprendista chirurgo per dedicarsi alla poesia. / Pubblica a 22 anni la prima raccolta di versi.</p> </div>
<div><p>Afferra l'Oggi</p><p>Tu non chiedere mai, che / non è dato, o Leucònoe, di sapere quale a me, / quale a te sia stato imposto dagli dei: / rinuncia ai calcoli delle tavole babilonesi. / Meglio, quel che verrà, prender così com'è. / Se molti inverni Giove ci darà: o sia l'ultimo, / al contrario, questo che spumeggiante flagella il Tirreno / contro le scogliere a infrangersi: / metti saggezza, mentre mesci vino, le tue speranze / regola giorno per giorno. Mentre / parliamo, l'ora è già scorsa rapida. / Afferra l'oggi, e non illuderti del domani.</p><p>Autore: Quinto Orazio Flacco (Venosa 65 a.C. – Roma 8 a.C.) / Note: Poeta lirico e satirico. / Sin dai primi anni di attività vicino agli ideali / repubblicani. La vicinanza a Mecenate gli / assicurò la benevolenza di Augusto.</p> </div>
<div><p>In pace</p><p>Amo sedermi, quando spunta il sole, / tra queste blande aiuole, / nel silenzio infinito, / nella pace profonda / che il buio orbe circonda. / Le perle di rugiada in grembo ai fiori, / al par dei nostri amori, / dileguano piangendo; / e ogni calice olezza / al par di una carezza. / Amo la calma ascensïon di luce / sulla montagna truce; / il primo alito lieve / che vien dalla vallea, / bacio, sospir di Dea. / Amo laggiù fra le tremule foglie / la nebbia che si scioglie, / candida illusïone; / amo il bruco che primo / fa capolin dal limo. / Amo i rabeschi delle lumachelle / che van sotto le stelle / geografi notturni... / Spesso in quei solchi tersi / trovo le rime ai versi; / trovo le rime e le idee peregrine / che peli bianchi al crine / accrescon di taluni... / mercede unica e pia / che la musa mi dia!</p><p>Autore: Emilio Praga (Gorla, MI 1839 - Milano 1875) / Note: Il poeta rifiuta i toni idilliaci e sentimentali / e sceglie di svolgere temi macabri e crudamente realistici. / Opere di poesia: "Tavolozza", 1862; "Penombre", 1864; / "Trasparenze", postume, 1878.</p> </div>
<div><p>Al Dio Sole</p><p>Dove sei ? Ebbra l'anima mi s'invèspera / di tutta la tua delizia. Perché, ora, questo / ho veduto, come stanco del suo / corso, l'estasiato giovinetto dio</p><p>Le giovani ciocche bagnava nel nuvolato d'oro: / e anche adesso l'occhio dietro di lui si affisa. / ma lontano a devoti popoli / che ancora l'onorano se n'è andato.</p><p>Ti amo, Terra! Tu pure con me sei triste: / e la tristezza nostra si muta come dolore / di fanciulli in sopore: e come i venti / aliano e sussurrano nella cetra</p><p>Finchè le dita dell'aedo un suono più dolce / ne traggano, così nuvole e sogni intorno / a noi vibrano finchè torni l'amato / e vita e spirito in noi accenda</p><p>Autore: Friedrich Hölderlin (1770, Württemberg - 1843, Tübingen) / Note: Poeta delle forme classiche, Hölderlin / celebra fasti e rituali dell'antica Grecia / mentre le sue note tendono alla perfezione.</p> </div>
<div><p>La morte di Tantalo</p><p>Noi sedemmo sull'orlo / della fontana nella vigna d'oro. / Sedemmo lacrimosi in silenzio. / Le palpebre della mia dolce amica / si gonfiavano dietro le lagrime / come due vele / dietro una leggera brezza marina.</p><p>Il nostro dolore non era dolore d'amore / né dolore di nostalgia / né dolore carnale. / Noi morivamo tutti i giorni / cercando una causa divina / il mio dolce bene ed io.</p><p>Ma quel giorno già vanìa / e la causa della nostra morte / non era stata rinvenuta.</p><p>E calò la sera su la vigna d'oro / e tanto essa era oscura / che alle nostre anime apparve / una nevicata di stelle.</p><p>Assaporammo tutta la notte / i meravigliosi grappoli.</p><p>Bevemmo l'acqua d'oro, / e l'alba ci trovò seduti / sull'orlo della fontana / nella vigna non più d'oro.</p><p>O dolce mio amore, / confessa al viandante / che non abbiamo saputo morire / negandoci il frutto saporoso / e l'acqua d'oro, come la luna.</p><p>E aggiungi che non morremo più / e che andremo per la vita / errando per sempre.</p><p>Autore: Sergio Corazzini (Roma, 1886 - 1907). / Note: Poeta di ventuno anni. / I suoi toni sommessi e malinconici furono raccolti / in L'amaro calice (1905), Poemetti in prosa (1906), / Piccolo libro inutile (1906) e Libro per la sera / della domenica (1906).</p> </div>
<div><p>Per un uomo valoroso</p><p>Per un uomo valoroso è bello cadere morto / combattendo in prima fila per la patria; / abbandonare la propria città e i fertili campi / e vagare mendico, è di tutte la sorte più misera, / con la madre errando e con il vecchio padre, / con i figli piccoli e la moglie. / Sarà odioso alla gente presso cui giunge, / cedendo al bisogno e alla detestata povertà: / disonora la stirpe, smentisce il florido aspetto; / disprezzo e sventura lo seguono. / Se, così, dell'uomo randagio non vi è cura, / né rispetto, neppure in futuro per la sua stirpe, / con coraggio per questa terra combattiamo, e per i figli / andiamo a morire, senza più risparmiare la vita.</p><p>Autore: Tirteo (Mileto, secolo VII) / Note: Secondo la leggenda, i suoi canti avrebbero / determinato la vittoria della città sui suoi nemici. / Le sue elegie difendono l’ideale della / difesa della patria.</p> </div>
<div><p>Coltivo una Rosa Bianca</p><p>Coltivo una rosa bianca / gennaio, luglio, sempre / per i cari amici fidati / che mi stringono la mano lealmente.</p><p>E per gli amici sleali / che sconvolgono la vita del mio cuore, / coltivo – non una spina o una pianta spinosa / coltivo una rosa bianca.</p><p>Autore: Josè Marti (L'Avana 1853 - Dos Rios 1895) / Note: Politico e scrittore. Eroe dell'indipendenza / cubana. Nella poesia l'autore esprime un / sentimento di compassione per i nemici.</p> </div>
<div><p>Davvero un uomo valente</p><p>Divenire davvero un uomo valente / è difficile, quadrato nelle mani, nei piedi / e nella mente, plasmato senza biasimo.</p><p>Né ritengo intonato il detto / di Pittaco, pur se fu pronunciato da un uomo / saggio. «E' difficile» - disse - «esser valenti.»</p><p>Solo un dio può avere questo dono, ma un uomo / non può non essere ignobile / se una sventura lo coglie senza rimedio.</p><p>Se ha successo, ogni uomo è valente; / ma è malvagio, se ha sorte cattiva; (per più tempo è eccellente) / chi dagli dèi è amato.</p><p>Non voglio, dunque, in una speranza vuota ed inane / sciupare la mia parte di vita / bramando l'impossibile:</p><p>un uomo che sia senza biasimo, fra quanti cogliamo / il frutto della terra vasta. / Quando l'avrò trovato, a voi l'annuncerò.</p><p>Tutti io lodo e amo: / chi nulla di turpe compia volontariamente; con la necessità / non lottano neppure gli dèi.</p><p>Basta per me un uomo che non sia cattivo / né troppo stolto, e conosca la giustizia che giova alla città: / un uomo sano. Io non lo biasimerò:</p><p>al biasimo non sono incline; / infinita è la razza degli stolti. / Ogni cosa è bella, cui non si mescola nulla di turpe.</p><p>Autore: Simonide (556 – 448 a. C. circa). / Note: Poeta Greco. Si ritiene autore del primo / processo di memorizzazione. Nel mondo classico, / il metodo di Simonide, codificato solo in epoca romana, / fu strumento prezioso per oratori e politici.</p> </div>
<div><p>Frammento: Amor Aeternus</p><p>Ricchezze e signorie scompaiono nella massa / del grande mare del giusto e dell'ingiusto umano, / quando è la volta che il nostro possesso scada; / ma l'amore, anche se maldiretto, è tra quelle / cose che sono immortali, e sorpassano / tutta quella fragile materia che saremo - o siamo stati.</p><p>Autore: Percy Bysshe Shelley (1792, Sussex - 1822, Lerici) / Note: Espulso da Oxford per aver pubblicato un opuscolo sulla / necessità dell'ateismo (The necessity of atheism, 1811). / Morto tragicamente durante una tempesta nel viaggio di / ritorno da una gita in barca a Lerici, l'8 luglio 1822.</p> </div>
<div><p>Ricognizione</p><p>Al limite dell'orizzonte impallidisce / Una sola crepuscolare betulla / Dove fugge la misura angolare / Dal cuore all'anima alla ragione.</p><p>L'azzurro galoppo dei ricordi lontani / Traversa i lillà degli occhi.</p><p>E i cannoni dell'indolenza / I miei sogni sparano verso i cieli.</p><p>Autore: Guillaume Apollinaire (Roma, 1880 - Parigi, 1918) / Note: Apollinaire, pseudonimo di Wilhelm Apollinaris de Kostrowitzky, / si stabilì a Parigi nel 1902 dove frequentò gli ambienti / letterari di punta e le avanguardie artistiche. / Conobbe Marinetti e scrisse il manifesto / "L'antitradizione futurista" (1913).</p> </div>
<div><p>Parla per me</p><p>Deve rispondere la luce del tuo sguardo, / ora che la ragione, con occhi sdegnosi, / irride alla mia piena sconfitta! / La tua lingua di miele deve parlare per me / e dire perchè io ti abbia scelto!</p><p>La severa ragione viene al giudizio, / vestita delle sue vesti più cupe: / sarai muto tu, mio difensore? / No, angelo radioso, parla per me, / spiega perchè io abbia scagliato lontano il mondo.</p><p>Perchè con tanta ostinazione ho evitato / il comune sentiero che ognuno ha seguito, / perchè ho percorso una strada sconosciuta, / ignorando a un tempo potere e ricchezza - / le ghirlande della gloria e i fiori del piacere.</p><p>Un tempo apparivano creature divine; / un tempo forse udirono i miei voti, / e sui loro altari videro le mie offerte; / ma, doni senza amore non sono apprezzati, / e i miei vennero disprezzati giustamente.</p><p>Con un cuore pronto ho giurato / di ignorare i loro altari di pietra; / ho consacrato il mio spirito ad adorare / te, creatura fantasma, onnipresente; / mio schiavo, mio compagno e mio re,</p><p>Schiavo, perchè ancora ti governo; / ti piego alla mia volontà che vuol mutare, / rendo buono o cattivo il tuo influsso: / compagno, perchè la npotte e il giorno / tu sei la mia intima delizia, -</p><p>Pena tanto amata che lacera e ferisce / e strappa dalle lacrime un grido di gioia / offuscando per me ogni terrena cura; / tuttavia, re, se pure la prudenza / ha insegnato alla tua schiava a ribellarsi.</p><p>Sono in torto se mi inchino a venerare / là dove la fede non ha dubbi, nè la speranza dispera, / poichè la mia stessa anima può esaudire la preghiera? / Parla, dio delle visioni, parla per me, / spiega perchè io ti abbia scelto!</p><p>Autore: Emily Brontë (Thornton - Yorkshire, / 1818 - Haworth, 1848) / Note: L'opera maggiore è "Cime tempestose" / (Wuthering heights - 1847), nella quale i / placidi ritmi di vita quotidiana sono / increspati da inquietanti suggestioni / simboliche.</p> </div>
<div><p>Le stagioni umane</p><p>Quattro stagioni fanno intero l'anno, / quattro stagioni ha l'animo dell'uomo. / Egli ha la sua robusta Primavera / quando coglie l'ingenua fantasia / ad aprire di mano ogni bellezza; / ha la sua Estate quando ruminare / il boccone di miel primaverile / del giovine pensiero ama perduto / di volutta', e cosi' fantasticando, / quanto gli e' dato approssimarsi al cielo; / e calmi ormeggi in rada ha nel suo Autunno / quando ripiega strettamente le ali / pago di star cosi' a contemplare / oziando le nebbie, di lasciare / le cose belle inavvertite lungi / passare come sulla siglia un rivo. / Anche ha il suo Inverno di sfiguramento / pallido, senno' forza gli sarebbe / rinunciare alla sua mortal natura.</p><p>Autore: John Keats (1795, London - 1821, Roma) / Orfano a 15 anni, Keats seguì l'interesse per la / poesia che lo spinse ad abbandonare la professione / di apprendista chirurgo. Grazie alla protezione / di J.L. Hunt pubblicò il suo primo volume di versi</p> </div>
<div><p>Georg Trakl / UNA SERA D’INVERNO</p><p>Quando cade la neve alla finestra / Lunga rintocca la campana a sera, / Per molti è pronto il desco / E tutta in ordine è la casa.</p><p>Qualcuno dal suo errare / Giunge alla porta per oscure vie. / Aureo fiorisce il tronco della grazia / Dal fresco succo della terra.</p><p>Piano entra il viandante; / Dolore ha impietrato la soglia. / Là risplende in pura luce, / Sopra il desco, pane e vino.</p><p>Traduzione di Ida Porena</p><p>da Poesie, Einaudi 1979</p> </div>
<div><p>So che nulla si versa in questo calice, / che una luce avranno i più mendichi, / che sarà salva l’anima che ha visto / il sonno delle madri, / sentito il tremito delle carni offese, / io so e la voce mi condanna / a un messaggio spoglio, / a un nutrimento che non tollera la vita / e tu che sei nei cieli / che sei nella memoria / con la tua ciocca rossa, / sei e non sei / in questa lingua radiata dalla terra, / prega per me, / fa’ che si compia il giorno.</p><p>Roberto Carifi (Pistoia, 1948), da Nel ferro dei balocchi. Poesie 1983-2000 (Crocetti, 2008)</p> </div>
<div><p>Un germoglio di vita</p><p>YEHEZKEL RAHAMIM / VERSO ME STESSO / Vai verso te stesso, qualunque terra tu scelga, / e spogliati di genti e luoghi. Strappa / la vecchia pelle indurita e bruciala nel fuoco / per liberarti dalla furia della fame e della paura. / Vai verso te stesso, qualunque terra tu scelga, e / lava l’impurità attaccata alle ossa. Espelli / e strappa tutto quello che si è unito a te – e non era tuo. / Vai verso te stesso, qualunque terra tu scelga, / raccogli pezzi e detriti tra le macerie / e scala il versante della montagna, qualunque terra tu scelga, / ed entra nel silenzio spesso come una mummia viva. / Un giorno sentirai alcuni colpetti dentro di te. / Un germoglio di vita spunterà ostinato dal seme / congelato sotto i tuoi strati.</p><p>Un percorso di purificazione, tipico non solo della cultura ebraica, ma di ogni religione – la Quaresima, il Ramadan, la meditazione buddhista: un modo di non essere più una “mummia viva” ma di germogliare come un virgulto a primavera, di sentirsi finalmente vivi:è quello che propone il poeta israeliano Yehezkel Rahamim.</p><p>RahamimYehezkel Rahamim (Giaffa, 1971) è uno scrittore, poeta ed editore israeliano. Beneficiario del Premio del Primo Ministro per gli autori ebraici per il 2012 e Premio del Ministro della cultura per i poeti 2016. Di lui in italiano è tradotto il libro per ragazzi “Leno, il piccolo baleno”.</p> </div>
<div><p>Il mondo è di chi nasce per conquistarlo / e non di chi sogna di poterlo conquistare, anche se ha ragione. / Ho sognato di più di quanto Napoleone abbia realizzato. / Ho stretto al petto ipotetico più umanità di Cristo. / Ho creato in segreto filosofie che nessun Kant ha scritto. / Ma sono, e forse sarò sempre, quello della mansarda, / anche se non ci abito; / sarò sempre quello che non è nato per questo; / sarò sempre soltanto quello che possedeva delle qualità; / sarò sempre quello che ha atteso che gli aprissero la porta davanti a una parete senza porta, / e ha cantato la canzone dell’Infinito in un pollaio, / e sentito la voce di Dio in un pozzo chiuso.</p><p>(Fernando Pessoa)</p> </div>
<div><p>Juan Arabia (Buenos Aires, 1983), da Il nemico di Thirties (Samuele Editore, 2017)</p><p>– consigliato da Alessandro Canzian</p><p>Rivelare all’uomo / che gli angeli non stanno in cielo, / ma sotto, nel più profondo della terra. / Rivelargli, anche, / che già ha sperimentato l’eternità e la morte; / e che tutto è impossibile, / mentre esiste la convinzione e l’argomento. / Rivelargli che un pesce nell’acqua / vale tanto quanto un uccello nel cielo, / e quanto un bambino che cammina da solo, indifeso. / Rivelargli che bere vino, / non è se non anelare cose nuove; / che il rospo e la lucertola lo fuggono, / ma non lo rispettano. / Che il cielo è celeste, / anche se solo eventualmente. / Che la sua ombra non è nient’altro che il riflesso contrario della sua anima. / Rivelare all’uomo che quello che lo comprende, / si trasforma nel suo padrone; / e che i Vangeli Apocrifi / sono tanto falsi quanto la verità e la menzogna. / Rivelargli che in città / si allontana insistentemente da se stesso; / e che quello che più teme, è solo lui e nessun’altro. / Rivelargli che il mare / sarà un sinonimo di letteratura; / e che il sole si sveglia / quando sente il suono di due spade. / Rivelargli che l’aria non può sostenere la foglia / che trema e cade assieme all’albero; / e che avere nostalgia è il modo / più disinteressato d’amare. / Rivelare all’uomo che quello da cui scappa / non si trova nel suo cammino; / e che i suoi pensieri / sono solo una vaga e inutile estensione di ciò che sente. / Rivelargli che una poesia crea, / che la legge distrugge, / e che l’unico che resta calmo è il suo sguardo.</p> </div>
<div><p>Sulla Gloria</p><p>Quale febbre ha mai l'uomo! che guardare / ai suoi giorni mortali con il sangue / temperato non sa, che tutto sciupa / le pagine del libro della vita / e deruba virtù al suo buon nome. / E' come se la rosa si cogliesse / da sé; o quand'è matura la susina / la sua scura lanugine raschiasse; / o a guisa di un folletto impertinente / la Naiade oscurasse la splendente / sua grotta di una tenebra fangosa. / Ma sullo spino lascia sé la rosa, / che vengano a baciarla i venti e grate / se ne cibino le api: e la susina / matura indossa sempre la sua veste / bruna, il lago non tocco ha di cristallo / la superficie. Perché dunque l'uomo, / importunando il mondo per averne / grazia, deve sciupar la sua salvezza / in obbedienza a un rozzo, falso credo?</p><p>Autore: John Keats (London, 1795 – Roma, 1821)</p><p>Note: Orfano a 15 anni. Grazie alla protezione di J.L. Hunt pubblicò il suo primo volume di versi. La sua vita fu segnata da tre eventi tragici: la morte dell'amato fratello Tom, l'amore irrisolto per Fanny Brawne, e l'insorgere della tubercolosi. Keats cercò di curare la malattia con il clima dell'Italia ma morì ventiseienne a Roma.</p> </div>
<div><p>Ricordarsi prima di morire</p><p>Ricordarsi prima di morire / che le palpebre resteranno / alzate. La morte non chiude / gli occhi a chi l’ha vista / arrivare. Glieli chiudono i vivi / per non farsi guardare.</p> </div>
<div><p>"A tutte le donne" di Alda Merini</p><p>Fragile, opulenta donna, matrice del paradiso / sei un granello di colpa / anche agli occhi di Dio / malgrado le tue sante guerre</p><p>per l'emancipazione. / Spaccarono la tua bellezza / e rimane uno scheletro d'amore / che però grida ancora vendetta / e soltanto tu riesci / ancora a piangere, / poi ti volgi e vedi ancora i tuoi figli, / poi ti volti e non sai ancora dire / e taci meravigliata / e allora diventi grande come la terra</p> </div>
<div><p>Pronunci parole</p><p>Pronunci parole come fossero alberi / hanno foglie che cantano / e uccelli che si uniscono al sole / il tuo silenzio suscita le grida del mondo / Juan Gelman</p> </div>
<div><p>Hugo Mujica (Buenos Aires, 1942), da Antologia poetica 1983-2016 (Lietocolle, 2017) / – consigliato da Francesca Serragnoli</p><p>vivere come si fosse sotto il mare / dove respirare è ingoiare la morte</p><p>o come si stesse cercando / un figlio perduto tra la folla,</p><p>senza sapere dove si trova / senza sapere se è nato</p> </div>
<div><p>Pochi versi, ma veri. / Valgano per te, come per me. / Che siano limpidi - per guardare il cielo - / alto - / e severi, se così è il tuo animo.</p><p>Giancarlo Pontiggia / da Il moto delle cose, Lo Specchio Mondadori, 2017</p> </div>
<div><p>SERGIO SOLMI / SOPRA ALCUNI MIEI VECCHI TEMI</p><p>Una volta / era il getto sfrangiato / dal vento, screziato da tutti i colori / dell’arcobaleno. Era / l’albero che rinverdiva alla pioggia / di primavera, sotto il cielo volta / a volta rannuvolato e sereno, / azzurro o grigio secondo / calma o procella.</p><p>Ora il getto / si è spento, il ramo / è secco, sono cadute / tutte le foglie. Sul devastato / giardino spira / il gelo dell’inverno, e la punta / della spada sta toccando il cuore. / Dalla più alta / vetta del nero pino la nera / rauca cornacchia sguaiata ironica sghignazza / sul disastro.</p><p>Autunno 1972 / (da Poesie, meditazioni e ricordi, Adelphi, 1983)</p><p>Il vecchio tema è quello di Giardino, una poesia da Fine di stagione, opera del 1933: “L'iridato / getto che il vento obliqua e sfrangia, vela / per un istante il paesaggio / lo appanna come una memoria. / (…) / Bellezza un poco cruda, non mia forse, / e troppo mia, / come una spada lampeggiante un giorno / mi feristi nel sonno adolescente, / dentro t'ebbi a non farmi più dormire”. Nell’autunno del 1972 Sergio Solmi ha 73 anni e, alla luce di quei quasi quarant’anni passati, sente il peso del tempo, che ha cancellato la giovinezza e inaridito le forze, portando la vita dalla primavera all’autunno.</p><p>Sergio Solmi (Rieti, 16 dicembre 1899 – Milano, 7 ottobre 1981), scrittore, poeta, critico letterario e saggista italiano. È stato poeta tanto originale quanto radicato nella tradizione italiana nonché felice traduttore. Come critico, si occupò di letteratura francese (Alain, Montaigne, Rimbaud), di paraletteratura e di Giacomo Leopardi.</p> </div>
<div><p>Alberto Manzoli</p><p>L’ISOLA NON TROVATA</p><p>Ho visto mani tese ad altre mani / squarciare come ponti le distanze; / ho visto mari docili di navi, / bambini rispettati, e cieli intatti. / E ho visto gli occhi azzurri e gli occhi neri / cercarsi e riconoscersi, ed ancora / case operose, ali senza sforzo, / raccolti non guastati dalle piogge; / e ho visto oceani ritornare fiumi, / e il pozzo delle lacrime seccare; / ma è notte, e vento, ed il lume vacilla: / ancora adesso io non ho mai visto, / per quanto aguzzi gli occhi a tanta cruna, / l’uomo che un giorno vedrà tutto questo. / (inedita)</p> </div>
<div><p>Juan Ruiz</p><p>PRIMAVERA</p><p>Parlavo con te, mente e cuore: «L’inverno / è ormai finito / e già il passero l’ha dimenticato.</p><p>Quanto lunga l’attesa! / Ti ha vinta il mio cercarti, / le parole d’intesa nello sguardo.</p><p>Pensa! Questa è la nostra primavera. / E un’altra stagione ci aspetta, / perché paziente è stato il desiderio».</p><p>(inedita, ritrovata)</p> </div>
<div><p>BARTOLO CATTAFI / A UN POETA CHE NON AMA MARZO / Sono i giorni di marzo che detesti / la luce, il vento, gli ammassi nuvolosi / l’azzurro cristallo ove ti specchi / spettinato, stravolto. / E il vero perché della tua ira / risiede nelle grandi / partite di vento accatastate / in otri, sui docks, nei porti, negli scali / nei cassetti, nel cuore, nello struggente / sibilo della tua penna. / Consideri marzo un concorrente.</p><p>(da L'osso, l'anima, Mondadori, 1964)</p><p>Un poeta cui non piace marzo? Impossibile... Mese volubile, arioso, capace di neve e di caldo, di vento e di pioggia, un Proteo dai mille volti. Ma, proseguendo nella lettura di questi versi del poeta siciliano Bartolo Cattafi, si risolve l’enigma: marzo è esso stesso poeta e poesia e quindi un concorrente...</p><p>Bartolo Cattafi (Barcellona Pozzo di Gotto, 6 luglio 1922 – Milano, 13 marzo 1979), poeta italiano. La sua poesia spazia sui dilemmi esistenziali con sensibilità di diarista, spesso con uno sguardo metafisico dove sono protagonisti il vuoto e la solitudine. Nei suoi versi l tema del viaggio è una costante metafora del vivere.</p> </div>
<div><p>So che nulla si versa in questo calice</p><p>So che nulla si versa in questo calice, / che una luce avranno i più mendichi, / che sarà salva l’anima che ha visto / il sonno delle madri, / sentito il tremito delle carni offese, / io so e la voce mi condanna / a un messaggio spoglio, / a un nutrimento che non tollera la vita / e tu che sei nei cieli / che sei nella memoria / con la tua ciocca rossa, / sei e non sei / in questa lingua radiata dalla terra, / prega per me, / fa’ che si compia il giorno.</p><p>Roberto Carifi (Pistoia, 1948), da Nel ferro dei balocchi. Poesie 1983-2000 (Crocetti Editore, 2008)</p> </div>
<div><p>ANDREJ VOZNESENSKIJ</p><p>I versi non si scrivono - capitano / come i sentimenti o il tramonto. / L’anima - una complice cieca. / Non hai scritto - è capitato così.</p><p>(da Assioma di autodeterminazione, 1990 - Traduzione di Donata De Bartolomeo)</p><p>Molti poeti ritengono la poesia non come una ricerca, ma come un dono che si manifesta, una sorta di verità che si rivela, in un rapporto simile a quello tra Dio e i suoi profeti. Tra questi il poeta russo Andreij Voznesenskij, che considera la poesia un accadimento naturale, così come lo sono i tramonti, così come lo sono i sentimenti che proviamo: “Si può non essere poeta. Ma non si può sopportare, capisci, come urla la piccola striscia di luce, schiacciata dalla porta”.</p><p>VoznesenskijAndrej Andreevič Voznesenskij, Mosca, 12 maggio 1933 - 1° giugno 2010), poeta russo. Architetto, scoprì la sua vocazione poetica pubblicando il suo primo libro nel 1958. Nei suoi versi interpretò in quegli anni il disagio e le passioni delle giovani generazioni.</p> </div>
<div><p>Baldo Meo</p><p>UNA STORIA MIGLIORE</p><p>Il topo che muore in solitudine / non è meno leggiadro / della ragazza nuda sul letto / e della madre che solleva / da terra il bambino - / del passo di danza che il ciliegio / esegue al vento. / Tutto è nel tutto. / Così non andare a bussare alla porta / dei tuoi dubbi per chiedere aiuto. / E non domandare in giro / ai grandi ego di passaggio / quale notte stellata ci aspetti. / La semplicità governa il mondo intero.</p><p>da Conservazione della specie, la collana - stampa, 2017</p> </div>
<div><p>MARIA LUISA SPAZIANI / LA MORSA DEL SALTO</p><p>Il desiderio è scivolare in sé, / è un ombelico interno che concentra / ogni energia, la rapida che preme / sul pettine ruggente della diga.</p><p>È scrimolo infernale, il punto-crisi / dell'acqua che sprofonda verso i quieti / allegretti del fiume. Ma mi si stringe / crudelmente la morsa del salto.</p><p>(da La traversata dell'oasi, Mondadori, 2002)</p><p>Maria Luisa Spaziani, osservando il vortice dell’acqua che si affanna a oltrepassare l’ostacolo di una diga per poi riprendere dopo il fragore il suo corso tranquillo, scrive una poesia dai toni molto intimisti, in cui l’impressione di quella vista si trasforma in riflessione interiore, quasi che i pensieri stessi e i sentimenti creassero un identico vortice nell’anima e nell’io.</p><p>Maria Luisa Spaziani (Torino, 7 dicembre 1922 – Roma, 30 giugno 2014), poetessa italiana formatasi nel clima postermetico di chiara ascendenza montaliana. La sua poesia è venuta via via distendendosi dal mottetto o epigramma a forme narrativo-discorsive.</p> </div>
<div><p>Energia mutabile</p><p>L’amore vero, tu lo sai, è volere / la gioia di chi non ci appartiene / è questo uscire, traboccare / da se stessi, come il sangue dalle vene / per un taglio, è l’irrinunciabile, / amore energia mutabile eterno bene.</p><p>Giuseppe Conte (Porto Maurizio, 1945), da Ferite e riforniture (Mondadori, 2006)</p> </div>
<div><p>LA FOSSA / (Tommaso Campanella in Sant’Elmo, luglio 1604 – marzo 1608)</p><p>Orazione al sonno / I / A grado a grado scende e ti sommerge / la notte, anima, e non ti lascia scampo. / E tu chi preghi? A chi domandi aiuto / contro il gelo che ha vinto la speranza / e ti confina viva in questa fossa oscura? / Ma non pensarla eterna l’empia notte / che t’avvolge, anima, non cedere alla sorte. / II / Prega il sonno così, perché scenda a salvarti: / «Vieni, sonno, a legare muscoli e nervi, / ad avvolgere le ossa nel tuo fertile limo; / vieni, accoglimi e curami, proteggi / la mente e il corpo rinchiusi in questo duro / carcere, in questa fossa umida e ghiaccia. / Dammi quiete, sonno, fra le tue caste braccia».</p><p>da Figure d'ombra, puntoacapo Editrice, 2018</p> </div>
<div><p>GIOVANNI TESTORI / BISOGNA AMARSI MENO</p><p>Bisogna amarsi meno, / bisogna lasciare al tempo / l'ingorda gioia d'insegnare / che l'amore non è ricevere, / né dare, / ma lasciarsi prendere, / affondare.</p><p>(da Opere 1965-1977, Bompiani, 1996)</p><p>Amarsi meno, ciò che sembra un controsenso in questa poesia di Giovanni Testori, è invece un saggio consiglio sulla necessità di abbandonarsi all’amore – non è nuovo: risale su per i secoli dal Novecento dello scrittore lombardo ai duemila e passi anni che ci separano da Virgilio e dalle sue Bucoliche: “Omnia vincit amor et nos cedamus amori”. Tutto vince l’amore, e noi abbandoniamoci all’amore…</p><p>Giovanni Testori (Novate Milanese, 12 maggio 1923 – Milano, 16 marzo 1993), scrittore, drammaturgo, storico dell'arte e critico letterario italiano. Nato da una famiglia profondamente cattolica, Testori esprime nei suoi studi e in tutte le sue opere un forte legame con la religione. Celebri le sue opere teatrali L’Ambleto e Macbetto in cui riscrive Shakespeare in chiave comica.</p> </div>
<div><p>ALAIN BOSQUET / DIO DICE AL SUO POETA</p><p>Dio dice al suo poeta: / «Ti ho scelto perché m'informi / sulla mia identità». / Il poeta è dispettoso: traccia una parola, / poi una seconda, poi le cancella. / Dio si fa più pressante: / «Mostra agli uomini come venerarmi: / ti ho creato per questo». / Il poeta sorride, scrivendo la parola “rosa”, / la parola “azzurro”, la parola “tucano”, / la parola “silenzio”, la parola “dio”. / E dice: / «Sono tutte intercambiabili le parole».</p><p>(da Il tormento di Dio, 1987)</p><p>Ecco un’altra delle numerose poesie in cui il poeta francese di origini russe Alain Bosquet contempla le origini, ritornando nell'immaginazione al momento della Genesi, della creazione del mondo: è un modo di investigare per scoprire quello che Dio inventerà per penetrare nei meandri segreti del divino, per provare a capire come è sorto l’universo, come si rapportano l’uomo e la poesia di fronte al mistero.</p><p>Anatole Bisk, detto Alain Bosquet (Odessa, Ucraina, 28 marzo 1919 – Parigi, 17 marzo 1998), poeta e scrittore di origini ucraine naturalizzato francese nel 1980. Combattente nella Seconda Guerra mondiale prima con l’esercito belga e poi con quello americano, prese parte alla programmazione dello sbarco alleato in Normandia.</p> </div>
<div><p>Se tutto va bene poi si sta male</p><p>Se tutto va bene poi si sta male / dopo le strette di mano, le pacche / le forti emozioni si aprono valli / di vuoto, strapiombi, desolazioni</p><p>Se ti alzi voglia il cielo dal letto / sei costretto a respirare l’aria / mattutina, a sopportare la brezza / il caffè la moina del buongiorno / dei pimpanti: avanti! Sempre / avanti! Contro il risucchio / tenebroso della notte, darsi / regole fissare appuntamenti / per restare sull’elenco / dei presenti</p><p>Maddalena Bergamin (Padova, 1986), da L’ultima volta in Italia (Interlinea, 2017)</p> </div>
<div><p>JESÚS URZAGASTI / ELOGIO DEL SILENZIO</p><p>Il silenzio viene da molto lontano / per sentirlo devi penetrare nella densità dell’origine / toccare la materia che sfugge dai suoi gravi enigmi / sorprendere la quiete nascosta nel movimento / mettere sotto chiave il brusio ineguale del destino. / Con una parola puoi nominarlo / e sfiorarlo con il pensiero / ma nel suo instabile e vasto regno / nessuno entra se non a piedi scalzi. / Si installa dove il tempo si arresta / estraneo a ombre e luci / e se a un tratto svanisce / il ribollente mondo rimane attonito. / Nessuno sa perché la musica dell’universo / è l’altra faccia del silenzio / tutti ignorano su che cosa si fonda / un tale sortilegio senza partitura. / Porto di uscita e di arrivo / profondità che non si appanna sulle alture / specchio invisibile della solitudine / che abita in tutti gli angoli del corpo / qualcosa di ancora più puro è il silenzio / quando per il tanto meditare sull’immensità / che non ha mai un posto / ti arrendi e ne senti la mancanza.</p><p>(da Poesia, 272, Giugno 2012 – Traduzione di Claudio Cinti)</p><p>Il silenzio è merce rara in questi tempi: sembra che vogliamo colmare il nostro vuoto interiore riempiendo di suoni il silenzio; fateci caso: c’è musica negli ascensori e nei parcheggi degli ipermercati e dove non c’è musica spesso intervengono i rumori della città. Eppure il silenzio è di chi medita, è di chi crea e, come dice il poeta boliviano Jesús Urzagasti, “Il silenzio non dichiara un’impossibilità, al contrario, stabilisce una certezza di altro ordine”.</p><p>il poeta è quel bambino che, messo di fronte alla solitudine, oscilla senza tristezza tra la follia e la lucidità.</p><p>jesus-urzagastiJesús Urzagasti Aguilera (Campo Pajoso, 15 ottobre 1941 – La Paz, 27 aprile 2013), narratore e poeta boliviano, è celebre soprattutto per i romanzi Tirinea (1967) e Nel paese del silenzio (1987).</p> </div>
<div><p>Baldo Meo</p><p>CONSERVAZIONE DELLA SPECIE</p><p>La lucertola al sole sul rametto di rosmarino / tiene al caldo le uova che porta dentro. / È una presenza costante, un frusciare familiare / quando ti fermi a guardare la casa / da questo sedile di sassi e mattoni, fresco / sotto l'olmo che rilascia i semi / al piccolo vento che sale dalla valle. / Non sono segni misteriosi, non pale di altare, / non ali incandescenti di angeli pieni di gloria. / L'auto si avvicina al cancello / e io sono un parziale rifugio del silenzio.</p><p>da Conservazione della specie, la collana - stampa, 2017</p> </div>
<div><p>perché siamo sempre così ossessionati dai / corpi e dalle teste, pieni di crateri che / spumeggiano vocazione, imbecilli fino / all’osso per queste provocazioni di cui ci / cingiamo il capo, sorprendenti, prevedibili, / marci da far schifo e ancora pronti a / ritentare, prolungare l’indulto, promulgare / nuove incursioni, abbiamo depredato ogni / arto, ogni cimelio, ogni piccolo ricordo roso / dai nostri desideri bulimici, perché siamo / ancora qua, a scrivere cose consumate, a / far di niente un fascio – nemmeno un falò.</p><p>Greta Rosso (Casale Monferrato, 1982), da Manuale di insolubilità (LietoColle- Pordenonelegge, 2015)</p> </div>
<div><p>EDNA ST. VINCENT MILLAY / L’AMORE NON È CIECO</p><p>L'amore non è cieco. Basta un occhio / per vedere che non sei bello, oppure / quante donne lo sono. Vedi tutti / i tuoi difetti: gli occhi dilatati, / alta la fronte. Di principi estetici / sono troppo imbevuta, fin da piccola, / per poter liberare la mia mente, / dirti perfetto e amarti da morire. / Più sottile è il potere dell'amore: / ha tanta forza che dico "Non bello" / come dicessi "Non qua" o "Non là" / "distesa", oppure "a scrivere una lettera". / So cos'è il bello di cui tutti parlano; / ma mi chiedo se sia così importante.</p><p>(Love is not blind, da L’amore non è cieco, Crocetti, 2001 – Trad.di Silvio Raffo)</p><p>L’amore è cieco, si dice spesso, ovvero obnubila le facoltà mentali e ci fa vedere come una dea o un dio la nostra amata o il nostro amato. È un modo di dire molto antico, probabilmente discende dalla notte dei tempi, visto che è attestato già nella Roma di 2400 anni fa: “Amor caecus est”. Anche Shakespeare è d’accordo: “Amore è cieco, e gli amanti non vedono le amabili follie cui s’abbandonano”. È un assunto, o meglio un luogo comune, che la poetessa statunitense Edna St. Vincent Millay, con la sua autoironia e il suo ragionare d’amore spesso anticonvenzionale e provocatorio nell’America di un secolo fa, rovescia di 180 gradi: quello che conta dice, alla fine, non è l’aspetto estetico, ma il sentimento.</p><p>Edna St. Vincent Millay (Rockland, 22 febbraio 1892 – Austerlitz, 19 ottobre 1950), poetessa e attivista femminista statunitense. Fu insignita del Premio Pulitzer per la Poesia nel 1923. Il poeta Richard Wilbur scrisse di lei che “ha scritto alcuni dei più bei sonetti del secolo”.</p> </div>
<div><p>Quando sarai vulnerabile / a questa parola ti prego / raccogli l’oleandro dai piedi / sul dubbio del cancello / perché riconosca la strada / alle radici di casa.</p><p>Alessia Iuliano (Termoli, 1995), da Ottobre nei viavai (RP libri, 2018)</p> </div>
<div><p>LARS GUSTAFSSON / VITA</p><p>La vita scorre attraverso il mio tempo, / e io, un volto non rasato, / dove le rughe sono profonde, analizzo le tracce.</p><p>Pensieri come bestiame, / avanzano sulla strada per bere, / estati perdute ritornano, ad una ad una,</p><p>profonda come il cielo viene la malinconia, / per la pianta di carice che fu, / e le nuvole che allora rotolavano più bianche,</p><p>eppure so che tutto è uguale, / che tutto è come allora e irraggiungibile; / perché sono al mondo,</p><p>e perché mi prende la malinconia? / E gli stessi lillà profumano come allora. / Credimi: c’è un’immutabile felicità.</p><p>(da Poesia, n. 333, Gennaio 2018 - Traduzione di Enrico Tiozzo)</p><p>La vita che scorre nelle terzine del poeta svedese Lars Gustafsson è in fondo la vita di tutti noi, quella quotidiana che ci pone di fronte alle sue feste comandate, ai suoi impegni, alle preoccupazioni, alle corse per fare in tempo, la vita che ci sembra fluire velocemente e che quando ci fermiamo a pensare ci riserva sorprese, tanto che qualche volta, nella meraviglia di un carpe diem, ci accorgiamo che in realtà quella che consideriamo malinconia forse altro non è che felicità.</p><p>Lars_Gustafsson_02Lars Gustafsson (Västerås, 17 maggio 1936 – 3 aprile 2016), poeta e scrittore svedese. Dalla fine degli Anni ‘50 ha prodotto una copiosa opera letteraria composta da romanzi, saggi, poesie e racconti. Nominato al Nobel, ottenne la Medaglia di Goethe.</p> </div>
<div><p>ANTONIA POZZI / CONFIDARE</p><p>Ho tanta fede in te. Mi sembra / che saprei aspettare la tua voce / in silenzio, per secoli / di oscurità.</p><p>Tu sai tutti i segreti, / come il sole: / potresti far fiorire / i gerani e la zàgara selvaggia / sul fondo delle cave / di pietra, delle prigioni / leggendarie.</p><p>Ho tanta fede in te. Son quieta / come l’arabo avvolto / nel barracano bianco, / che ascolta Dio maturargli / l’orzo intorno alla casa.</p><p>8 dicembre 1934</p><p>(da Parole, Mondadori, 1939)</p><p>È nota la contrastata storia d’amore della poetessa Antonia Pozzi: studentessa al liceo classico Manzoni di Milano, intrecciò una relazione con il suo professore di greco e latino, Antonio Maria Cervi, interrotta nel 1933 in seguito all’intervento dei genitori di lei, l’avvocato Roberto Pozzi e la contessa Lina Cavagna Sangiuliani. Ma l’amore – dice Antonia – sa aspettare, sa attendere “in silenzio, per secoli /di oscurità” con la speranza e la fiducia del credente. Speranza e fiducia che purtroppo Antonia Pozzi perse, avvelenandosi con i barbiturici nel prato dell’abbazia di Chiaravalle a soli 26 anni.</p> </div>
<div><p>GUY GOFFETTE / ICARO SI RISOLLEVA, PROLOGO</p><p><div style='padding-left: 30pt'> (Ispirata a Paesaggio con la caduta di Icaro, di Bruegel) </div></p><p><div style='padding-left: 30pt'> Per Yves Bergeret </div></p><p>Se ho davvero vissuto questa vita oppure / soltanto fantasticato nella luce / che inonda quest’ufficio sotto il mare dei tetti,</p><p>se è solo la mia lampada a offuscare / i segni in cammino, o la fatica ancora / di attendere che la pioggia smetta</p><p>la sua vana dattilografia sul vetro, / chi può dirlo e chi non riconoscermi / d’aver un giorno camminato sul mare,</p><p>rovesciato l’azzurro che lava gli uccelli / e dissipato l’oro del tremolo con la morte / in sordina dei vicini? Chi</p><p>se non questo straniero in me come un bambino / che insegue la sua ombra, con le mani tese / a l’anima più curva di quella del prodigo</p><p>che si occupa dei porci nella casa dell’esilio.</p><p>(da Elogio per una cucina di provincia, 1988 – Traduzione di Chiara De Luca)</p><p>Chi è l’Icaro raffigurato dal poeta belga Guy Goffette? Chi è l’uomo che guarda dalla finestra nel crepuscolo oppure mentre piove? Ma è il poeta stesso, che si lascia ispirare dal celebre dipinto di Bruegel e si riconosce in quell’essere che osa salire fino al sole con il rischio di bruciare le sue ali di cera, quello “straniero” in sé che insegue la sua ombra.</p><p>Guy Goffette (Jamoigne, 18 aprile 1947) poeta e scrittore belga. Insegnante, libraio, editore, vive e lavora a Parigi. Yves Bonnefoy lo ha battezzato “erede di Verlaine”, capace di mantenere “le cose semplici, meravigliosamente in grado di catturare le emozioni e i desideri comuni a tutti noi”.</p> </div>
<div><p>MARIO TOBINO / IL PERIODO CLANDESTINO</p><p>Fu un amore, amici, / che doveva finire; / credemmo che gli uomini fossero santi, / i cattivi uccisi da noi, / credemmo diventasse tutta festa e perdono, / le piante stormissero fanfare di verde, / la morte premio che brilla / come sul petto del bambino / la medaglia alle scuole elementari. / Con pena, con lunga ritrosia, / ci ricredemmo. / Rimane in noi il giglio di quell’amore.</p><p>(da L'asso di picche, Vallecchi, 1955)</p><p>25 aprile, anniversario della Liberazione. Lo scrittore e poeta viareggino Mario Tobino riflette sul periodo della Resistenza, di quando partecipò attivamente alla lotta contro i nazifascisti sulle colline toscane. Non si nasconde che fu una guerra civile - e ne tratterà ampiamente nel romanzo Il clandestino - che italiani combatterono contro italiani, e questa è la sua pena mentre ricorda quel sogno, quell’amore che fu per lui la lotta partigiana.</p><p>Mario Tobino (Viareggio, 16 gennaio 1910 – Agrigento, 11 dicembre 1991), scrittore, poeta e psichiatra italiano. Autore prolifico, esordì prima come poeta per poi affermarsi come romanziere. Le sue opere sono segnate da uno spiccato autobiografismo e da un forte connotato psicologico e sociale.</p> </div>
<div><p>YU GUANGZHONG / NOSTALGIA</p><p>Quand’ero bambino, / la nostalgia era un francobollo minuscolo / Io stavo da questa parte / Mia madre dall’altra</p><p>Quando sono cresciuto / la nostalgia è diventata un biglietto per il traghetto / Io stavo da questa parte / La mia sposa dall’altra</p><p>Poi / la nostalgia è diventata un piccolo sepolcro / Io stavo fuori / Mia madre dentro</p><p>E adesso / la nostalgia è una linea costiera, uno stretto poco profondo / Io sto da questa parte / La mia terra dall’altra</p><p>1971</p><p>La nostalgia attraversa tutta la vita del poeta cinese Yu Guangzhong, che ripercorre le epoche della sua esistenza: il passaggio da Nanchino al Sichuan dopo l’invasione giapponese del 1937, il trasferimento a Hong Kong e poi a Taiwan dopo la seconda guerra mondiale, l’età matura con la scomparsa della madre e quel continuo desiderio di riunificazione della patria perduta - la Repubblica popolare cinese - con Taiwan: “Il Fiume Giallo scorre torrenziale nelle mie vene / la Cina sono io e io sono la Cina”.</p><p>60Con-Yu Kwang ChungYu Guangzhong [Yu Kwang-chung] (Nanchino, 21 ottobre 1928 - Kaohsiung, Taiwan, 14 dicembre 2017), poeta cinese, saggista, traduttore di Hemingway, insegnante di letteratura cinese a Hong Kong e di letterature occidentali a Kaohsiung. La sua opera poetica è attraversata dalla nostalgia per la “patria perduta”.</p> </div>
<div><p>NATHAN ZACH</p><p>Sii prudente. La tua vita apri / solo a venti che portano carezza / di lontananza. Sopporta la mancanza, la voce / alza soltanto in notti di solitudine. Sappi / il giorno, il tempo giusto, l'attimo, e non / incalzare. Volgiti a ciò che tace. L'ombra che giace / sotto il guscio di carne sappi benedire, non / nasconderti dentro le parole. Siedi con sapienza / di verme, raziocinio di lombrico. Non aspettare.</p><p>(da Sfavorevole agli addii, Donzelli, 1996 - Traduzione di Ariel Rathaus)</p><p>Una serie di consigli dal poeta israeliano Nathan Zach. Ricordano un po' i precetti della sua traduzione, quella ebraica, disseminati nel Vecchio Testamento e nel Talmud. Ma sono consigli per l’uomo moderno, per l’uomo che soffre la solitudine e la lontananza dell’amata.</p><p>Natan Zach (Berlino, 13 dicembre, 1930), scrittore israeliano. Nato da padre tedesco e madre italiana, emigrò ad Haifa al loro seguito nel 1936. Durante la guerra arabo-israeliana del 1948 prestò servizio nelle forze di difesa israeliane come impiegato del servizio informazioni. È considerato come uno dei più importanti innovatori della poesia ebraica del ‘900.</p> </div>
<div><p>Resterà / sulla schiena / il bagliore del sale, il graffio / <div style='padding-left: 330pt'> un vento </div> la fibra / morsa dal contatto, la furia / l’attrito / un filo / arso di pensiero il / rebbio ossidato / di questa veglia / il maglio / l’ulna lapidata l’alta / rupe / che a ciascuno fu il suo esistere</p><p>Alessandro Bellasio (Milano, 1986), da Nel tempo e nell’urto (LietoColle – Pordenonelegge, 2017)</p> </div>
<div><p>Io sono ciò che manca / dal mondo in cui vivo, / colui che tra tutti / non incontrerò mai. / Ruotando su me stesso ora coincido / con ciò che mi è sottratto. / Io sono la mia eclissi / la contumacia e la malinconia / l’oggetto geometrico / di cui sempre dovrò fare a meno.</p><p>Valerio Magrelli (Roma, 1957), da Ora serrata retinae (Feltrinelli, 1980)</p> </div>
<div><p><ol type="A" start="10"> <li>Rodolfo Wilcock</li> </ol></p><p>RISVEGLIO</p><p>Già, possiamo stupirci di essere ancora vivi! / Ogni mattina il sonno che ci aveva sommersi / come un lago prosciugato si ritira / e ancora umidi ci lascia sulle sponde, / davanti al bosco o fabbrica o luna park / o cimitero di una nuova giornata.</p><p>da Poesie, Adelphi, 1980</p> </div>
<div><p>Tieniti stretti i sogni / perché se i sogni muoiono / la vita è un uccello dalle ali spezzate / che non può volare.</p><p>LANGSTON HUGHES / Il guardiano dei sogni e altre poesie</p> </div>
<div><p>Ho scritto poesie con i muscoli / per migliorare una malattia precoce. / Cosa costringe un ragazzo / a questo essere così poco, / obbligato a un lavoro immane / per sopportare se stesso? / È l’effetto di una contraddizione: / l’amore degli altri non viene prima / del perdono per se stessi. / Poi scopri che nessuno ascolta / è solo illazione di altri tempi / quando ci si credeva migliori / nel frequentare le parole / di un radicale sospetto / che ci fosse altro.</p><p>Nicola Vitale (Milano, 1956), Chilometri da casa (Mondadori, 2018)</p> </div>
<div><p>APPRENDO UN ALTRO SILENZIO</p><p>Apprendo un altro silenzio / Alla fine del giorno: / La sera attendo / Il tuo ritorno.</p><p>Con la tua mano / Al posto vuoto / La polvere tolgo / A poco a poco.</p><p>In ciascun giorno / Di nuovo ti perdo. / In ciascun angolo / Ancora ti aspetto.</p><p>Col tuo occhio / Mi guardo intorno: / Dietro ogni muro / Mi trovo solo.</p><p>Di silenzio in silenzio / Ti scorgo, ti sento / E parlo da solo / Tutto l'inverno.</p><p>(da Stellacuore, Mondadori, 1970)</p><p>Seconda domenica di maggio, Festa della Mamma. È l’assenza la protagonista di questa dolce e triste poesia per la madre di Raffaele Carrieri: ma è un’assenza che è continua presenza, il continuo essere della madre scomparsa nel cuore e nei pensieri.</p><p>Raffaele Carrieri (Taranto, 23 febbraio 1905 – Pietrasanta, 1984), scrittore e poeta italiano. A quattordici anni abbandonò la città natale e viaggiò imbarcandosi come marinaio su bastimenti mercantili. Tornato in Italia fu per due anni gabelliere a Palermo. / ”La mia poesia è tutta autobiografica; ispirata a fatti realmente accaduti, a viaggi, a soggiorni in paesi stranieri” scrisse di sé.</p> </div>
<div><p>LAMBERT SCHLECHTER / A JULIE / Il silenzio nel quale mi sono /mi hai messo / più volte al giorno da settimane / voglio romperlo / ma tu sei fuori portata / dalle mie parole dai miei silenzi dalle mie mani</p><p>E non ti ho mai parlato così tanto / da quando non mi ascolti più</p><p>(da Rovina della parola, 1993)</p><p>“La libertà è come l’aria, ci si accorge di quanto vale quando comincia a mancare” disse nel 1955 a un uditorio di studenti milanesi Piero Calamandrei, fondatore del Partito d’Azione. Ebbene, lo è anche l’amore, come testimonia il poeta lussemburghese Lambert Schlechter: le cose da dire sono tante, ma occorre cogliere l’occasione per dirle, prima che sia troppo tardi.</p><p>Lambert_Schlechter_2011_Lambert Schlechter, (Lussemburgo, 4 dicembre 1941), scrittore lussemburghese di lingua francese, ha pubblicato una trentina di opere, suddivise in poesie, racconti, saggi, drammi teatrali. Il suo ultimo progetto è Le Murmure du monde, una collezione di frammenti letterari, filosofici e autobiografici.</p> </div>
<div><p>José María Alvarez</p><p>SEI NOTTURNI</p><p>I / Se il tuo destino è già scritto / O se il caso ti conduce / Come il vento le foglie, / Che importa. / Tuo è il viaggio e tuoi sono i porti, / Perché nell'ignoranza scegli / E con la tua carne paghi.</p><p>II / Un uccello che attraversa / I cieli, l'ombra di una nube / O la luna nel mare,</p><p>Così passa l'amore. / E dimenticherai / Come il viaggiatore dimentica.</p><p>III / Gli infiniti labirinti / Dell'arte e dell'amore. / Ogni notte ritornano / Questi affanni misteriosi / Inutilmente. / <div style='padding-left: 120pt'> E poi, il sonno, </div> Più misterioso ancora, / Ti prende. / Il sole che sorge / Illuminerà un uomo che si domanda / Chi ha scritto quei versi / Che vede sul tavolo, chi ha amato la donna / Che dorme a lui accanto.</p><p>IV / L'amore t'invecchia / Come il mare i marinai.</p><p>V / Non interrogare il cielo indifferente / E non guardare con timore la tua carne. / Non saprai mai, / Nemmeno quando ti passerà vicino, / Qual è il tuo Destino, / Né quali strani cammini disposero / Ai tuoi piedi gli dèi.</p><p>VI / La sola cosa che devi comprendere, / La sola cosa che meriti / La pena che tu comprenda, / È la tua solitudine.</p><p>Traduzione di Stefano Arduini</p><p>da "Lengua", numero primo e secondo, 1983</p> </div>
<div><p>Ana Blandiana (Timişoara, 1942), da La mia patria A4 (Aracne, 2015)</p><p>Li guardo e mi stupisco / Di quanto siano soli. / E di quanto siano colpevoli / Di essere soli. / Li guardo a lungo / E mi domando: / Quanta solitudine / E’ in grado di sopportare ognuno / Prima di morire di solitudine? / E poi?</p><p>(Traduzione di Mauro Barindi)</p> </div>
<div><p>Desiderata</p><p>la realtà si desidera / s’inventa un corpo di scintilla / si sdoppia e si guarda.</p><p>OCTAVIO PAZ / Giorni feriali</p> </div>
<div><p>NESSUN UOMO E' UN'ISOLA / John Donne</p><p>Nessun uomo è un’isola, / completo in sé stesso; / ogni uomo è un pezzo del continente, / una parte del tutto. / Se anche solo una zolla / venisse lavata via dal mare, / l’Europa ne sarebbe diminuita, / come se le mancasse un promontorio, / come se venisse a mancare / una dimora di amici tuoi, / o la tua stessa casa. / La morte di qualsiasi uomo mi sminuisce, / perché io sono parte dell’umanità. / E dunque non chiedere mai / per chi suona la campana: / essa suona per te.</p><p>John Donne (Londra, 1572 – 31 marzo 1631) è stato un poeta e religioso inglese. Come religioso ricoprì il ruolo di decano della cattedrale londinese di St. Paul. Scrisse sermoni e poemi di carattere religioso, traduzioni latine, epigrammi, elegie, canzoni e sonetti. I suoi versi di Nessun uomo è un'isola contenuti in Meditation XVII e citati da Ernest Hemingway in Per chi suona la campana e da Nick Hornby in About a Boy. "Nessun uomo è un'isola" è anche il titolo di uno dei migliori libri, del 1955, del trappista statunitense Thomas Merton.</p> </div>
<div><p>Non attendere che Dio su te discenda / E ti dica "Sono" / Senso alcuno non ha quel Dio che afferma / L'onnipotenza sua. / Sentilo tu nel soffio onde Egli ti ha colmo / Da che respiri e sei. / Quando non sai perché t'avvampa il cuore: / è Lui che in te si esprime.</p><p>Rainer Maria Rilke</p> </div>
<div><p>L’ACROBATA / Io sono colui che celebra giorno dopo giorno / il rituale della ricerca davanti al tuo occhio nudo. / Non arrivo a te, benché / riesca ad urlare il tuo nome, / nello sconfinato desolato cielo, / giorno dopo giorno, anno dopo anno, / eternità. Lo sai bene.</p><p>Urlo solo per quietare la paura. / Riscaldo il corpo gelato con la mia eco. / Fingo che tu non sia là. / Dimentico me stessa / ammirando i miei giochi di prestigio. / Resisti. Lo sforzo di tenerti / a questa fune tesa che non dà / sostegno contro l’oscurità.</p><p>Chi mi insegnerà a non avere paura / della caduta?</p><p>(da L'alieno, 1973)</p><p>L’acrobata protagonista dei versi della poetessa australiana Antigone Kefala è il poeta stesso: il rituale è la ricerca continua della poesia, l’uso delle parole è un muoversi cautamente sospesi sul vuoto su una labile corda. Per muoversi celermente e sicuri è paradossalmente necessario lasciarsi andare, dimenticare l’abisso del reale.</p><p>Antigone Kefala (Brăila, Romania, 28 maggio 1935) è una poetessa e narratrice australiana di origini greche, considerata tra le voci principali dell’emigrazione: la sua poesia è spesso centrata sull’alienazione e sulle differenze che prova chi è catapultato in un paese straniero.</p> </div>
<div><p>Consueto</p><p>Tutto è già prevedibile / nello spiegarsi uguale delle cose, / così usuale tutto. Non stupiscono / più note geometrie, colori stanchi / i sensi che già sanno / il limite dell’orto / la linea d’orizzonte. / Aspetto, ancora / se mai si mostri a un tratto / una traccia difforme / una bolla che scoppia / una finestra che non c’era / ieri, sulla parete. / Qualcosa che riveli.</p><p>Paolo Venti (Spilimbergo, 1963), da La strada che non trovo (Media Naonis Edizioni, 2016)</p> </div>
<div><p>Ho spesso immaginato che gli sguardi / sopravvivano all'atto del vedere / come fossero aste, / tragitti misurati, lance / in una battaglia. / Allora penso che dentro una stanza / appena abbandonata / simili tratti debbano restare / qualche tempo sospesi ed incrociati / nell'equilibrio del loro disegno / intatti e sovrapposti come i legni / dello shangai</p><p>(da Nature e venature, Mondadori, 1986)</p><p>Una bella immagine scelta dal poeta romano Valerio Magrelli: gli sguardi che sopravvivono, che vengono delineati nelle loro traiettorie un po’ come gli esami balistici sulla scena del crimine che si vedono in certi telefilm. Quelle “aste” diventano dunque una memoria dello sguardo, una sua breve ombra che si interseca sugli oggetti e sulle persone.</p><p>Valerio Magrelli (Roma, 10 gennaio 1957) è un poeta, scrittore, traduttore, critico letterario e accademico italiano. Laureato in Filosofia all'Università di Roma, insegna Lingua e letteratura francese all'Università di Cassino. È autore di molte traduzioni di autori francesi come Mallarmé, Valéry, Jarry, Char, Ponge.</p> </div>
<div><p>Questa morte è un’officina / ci lavoro da anni e anni / conosco i pezzi buoni e quelli deboli, / i giorni propizi, la virtù / di applicarsi minuto per minuto e quella / di sostare, sostare e attendere / una soluzione nuova per il guasto. / Vieni, amico mio, ti faccio vedere, / ti racconto.</p><p>Milo De Angelis (Milano, 1951), da Incontri e agguati (Mondadori, 2015)</p> </div>
<div><p>Chat sciatt</p><p>Grz x il msg / t risp in rit / xke sn / smpr trp occ / ma tvb tvtrb tat / spr di ved prst / t asp / cm / s asp il sle / dp un tmprle</p><p>Chiara Carminati (Udine, 1971), da Viaggio verso. Poesie nelle tasche dei jeans (Bompiani, 2018)</p> </div>
<div><p>ED ALTRE COSE</p><p>La molletta forgiata a coccodrillo / sembra mordere il panno, che sorregge, / disteso ad asciugare. / Immagine di quanto innocuamente / la verità ci afferri. Cessato il bisogno, / è riposta nell'ombra delle cose / necessarie. Ed altre / urgono intorno, finché il giorno si colmi / di momentanee imprese ed alla notte / ceda e cedano al sonno i misteri. / Quante strade il dolore inutilmente / ci apre. Ma dell'effimero / nulla puoi rimandare. Soltanto / ciò che è dell'anima può attendere.</p><p>da Desiderio eterno, a cura di Massimo Morasso, Santi Quaranta, 2006</p> </div>
<div><p>ARUNDHATHI SUBRAMANIAM / A UNA POESIA NON ANCORA NATA</p><p>Davanti a un tè ci domandiamo perché scriviamo poesie. / Dieci persone le leggono, in ogni caso. / A tre non piacciono / per partito preso. / Tre provano un vago struggimento / ma devono pensare ai rubinetti che perdono / e al traffico cittadino. / A due piacciono / e non avrebbero problemi a dirtelo, / ma non sanno come. / Un’altra è tutta presa a preparare domande / sulle facili ironie / e sulla politica dell’identità. / La decima si chiede / se porti le lenti a contatto.</p><p>E noi / corrotti come chiunque altro / da un mondo assuefatto / ai carboidrati / e alle parole,</p><p>brancoliamo ancora / fra tramonti, metrica e / schegge di speranza</p><p>per un istante / liberi / dal terribile contagio / dell’abitudine.</p><p>(da L’India dell’anima – Antologia di poesia femminile indiana contemporanea in lingua inglese, Le Lettere, 2006 - traduzione di Andrea Sirotti)</p><p>Fra tramonti, metrica e schegge di speranza: è lì che vive il poeta, è lì che interrogandosi scalfisce il mistero che si cela dietro il reale – a volte addirittura è la poesia stessa che gli si manifesta, che gli si impone come una rivelazione. Perciò è per sé che scrive principalmente, come nota la poetessa indiana Arundhathi Subramaniam sull’onda della Wisława Szymborska di Ad alcuni piace la poesia.</p><p>[Subramaniam] Arundhathi Subramaniam (Mumbai, 1967), poetessa, artista e scrittrice su temi di spiritualità e cultura. Ha lavorato negli anni come editrice e curatrice di poesia e giornalista culturale. Vive tra Mumbai e il centro Yoga di Coimbatore. Tra le sue opere Dove vivo (2009) e Quando Dio è un viaggiatore (2014).</p> </div>
<div><p>Sono sceso giù in strada / pensando mi chiamassi. / C’erano solo ombre / e un’unghietta di luna / in un cielo così grande e indigente.</p><p>Salgo ancora le scale / senza avere una meta, / sento ancora i tuoi passi / nel riflusso del sangue / che affluisce e ferisce / là dove fai più male, / là dove più mi manchi.</p><p>La speranza / di rivederti non invecchia. / Ogni mattina / osserva nello specchio / quanti anni ha nel volto. / “Non sei cambiata in nulla”, / le dico, e mi sorride / con un poco di lacrime.</p><p>(da Poesia, n. 337, Maggio 2018 -Traduzione di Stefano Strazzabosco)</p><p>L’illusione del desiderio, la voce dell’assenza che chiama dalla memoria e fa travisare la realtà, quel vuoto presente: ma è “nel riflusso del sangue”, come dice il poeta messicano Guillermo Fernández, che l’assente continua a ribollire, a ferire. Eppure, rimane sempre viva la speranza, una fiamma inestinguibile che si nutre di ricordi e di pensieri che travalicano il tempo e lo spazio.</p><p>Guillermo Fernández García (Guadalajara, 2 ottobre 1932 – Toluca, 31 marzo 2012), poeta e italianista messicano, traduttore di Calvino, Alda Merini, Saba, Magrelli, Campana e Zanzotto. Fu assassinato nella sua casa da ignoti, che lo colpirono dopo averlo legato e imbavagliato.</p> </div>
<div><p>Non vi sarà parola, nome, data / vita che non sarà scontata – / tutto è scritto, per sempre, su questo / referto senza verità – / polvere nelle vene / vento nelle mani / anni di nessuno – un’ora / insanguinata / che ci conosce e chiama, / dentro noi, / cancellando il tempo.</p><p>Attraverseremo / ancora una volta vivi questo sparo, / questo sangue imprigionato / nel nodo di un’arteria / nel soffio divorato di un respiro, / ce ne andremo soli, controluce, / nel luogo disabitato / nel nudo feroce – / un silenzio / precedente / che ci appartiene.</p><p>Alessandro Bellasio (Milano, 1986), da Nel tempo e nell’urto (LietoColle – Pordenonelegge, 2017)</p> </div>
<div><p>AMORE COSTANTE AL DI LÀ DELLA MORTE</p><p>Gli occhi miei potrà chiudere l’estrema / ombra che a me verrà col bianco giorno; / e l’anima slegar dal suo soggiorno / un’ora, dei miei affanni più sollecita;</p><p>ma non da questa parte della sponda / lascerà la memoria dove ardeva: / nuotar sa la mia fiamma in gelida onda, / e andar contro la legge più severa.</p><p>Un’anima che ha avuto un dio per carcere, / vene che a tanto fuoco han dato umore, / midollo che è gloriosamente arso,</p><p>il corpo lasceranno, non l’ardore; / anche in cenere, avranno un sentimento; / saran terra, ma terra innamorata.</p><p>Traduzione di Vittorio Bodini / da Sonetti amorosi e morali, Passigli 2001</p> </div>
<div><p>Francesco Dalessandro</p><p>Lascia che da questo rumoroso mondo / indolente un canto (finché il canto / dice il vero) di pioggia entri al mattino / (miracolo più grande del respiro) / e ferisca il risveglio apra germogli / nuovi nel cuore. No non chiederti / per quale merito per quale buona / azione ti è donato ma lascia la notte / svanire e disperdersi in un nuovo / giorno e mentre milioni di persone / chiedono vita riconoscente tu accetta / la benedizione di una tale bellezza / e innocenza, abbastanza per gli anni / avvenire.</p><p>da Aprile degli anni, puntoacapo, 2010</p> </div>
<div><p>Francesca Merloni ha una cifra forte, scrive a voce alta. E nei versi di questa invocazione emerge religiosità archetipica e il fuoco poetico che ha bruciato nei metafisici inglesi del ’600, in Gibran, nei mistici Sufi… / Francesca Merloni vive a Roma. Ha pubblicato poche opere, dalla cifra forte, inconfondibile. Lavora sul verso anche oralmente: scrive poesia-teatro (è anche eccellente voce e interprete), ma, più radicalmente, scrive a voce alta, fa parola del suono e del soffio. In questi versi tratti da una composizione non lunghissima, una sorta di invocazione poetica, emerge la forza che la poesia anche esplicitamente religiosa può avere. Quando, non sempre ma prevalentemente, la religiosità archetipica, il fuoco poetico, bruciano più intensamente in poesie, o poeti, non dichiaratamente religiosi. Per intenderci Leopardi e Foscolo ardono vertiginosamente e ci trascinano con violenza e incanto nel dilemma metafisico, da cui gli Inni di Manzoni, tra apologetica, metrica dozzinale e volontarismo, non sono sfiorati… Nulla di confessionale, nessuna subordinazione della poesia alla preghiera, ma una loro convivenza drammatica, battente, memore, credo, dei metafisici inglesi del Seicento, di Gibran, dei poeti mistici Sufi. Ogni verso è un battito di potente vitalità ispirata, soffiante. Raro che una voce salga a Dio con una potenza così conclusa in ogni sillaba, in ogni fibra sonora, con un tale gaudio drammatico e ascendente.</p><p>Tu / che come uomo solo piangi sulla terra / che per un solo giusto benedici la terra / fino alla forza dell’uomo nell’Uomo / fino alla resurrezione dell’amore dimenticato / svuota la mia anima / affinché si riempia dell’Eterno</p><p>nel mio petto il dolore di Dio / strana forma dell’amore di Dio / unico accesso comprensibile / luce resa sopportabile / all’uomo che distrugge / quello che non arriva a prendere</p><p>in fondo al battito tra tempo e tempo / nelle ruote di fuoco del mio corpo / la ferita dei non amati</p><p>non per me non per me sola Signore / mio il dolore di chi ha capito e ha sete / mia la fame del Logos dei cuori / mia la promessa dell’Acqua di Vita</p><p>in nessun luogo gli altri se non in me / se non sarò Una nello spirito con essi / non potrò cantare la Parola del Padre</p><p>nessun eletto nessun eletto Signore / nulla Tu offri solo ad uno di noi / nulla ci predestina se non quel che abbiamo già / compiuto / e quanto accettiamo di compiere oggi / templi del presente e del futuro / come nel passato abbiamo edificato</p><p>nessuna verità è data in un istante / la luce penetra l’uomo poco a poco / fosse anche il più puro dei puri</p><p>Maestro è chi sa amare al di là delle parole / è chi resta discepolo per sempre, / trascende ciò che un tempo ha compiuto</p><p>il mio cuore custodisca le Tue parole / come vulcano di fuoco nelle viscere della terra / il cuore profondo non ha struttura / l’anima non si fa cristallo / la volontà dell’Eterno non è di questo mondo / non sarà sfiorata dai venti che spazzano le civiltà / perché solo all’Eterno obbediscono i venti / e alla sua Parola si inchinano i mari</p><p>il mio spirito esulta in Te / che mi fai Regina ancor prima di combattere / colomba sopra il Tuo respiro la mia immagine / l’immagine di Te / volti dell’Unica essenza / fino all’ultima potente vibrazione / fino al fuoco delle viscere del creato</p><p>Luce da Oriente l’Amore di Dio / in me il Sole di Dio / e non distolgo gli occhi dal Tuo sguardo / neppure in brevi intervalli di respiro / mentre l’Amore discende e diventa corrente / fino al mio risalire e toccare la Fonte</p><p>come grido dell’anima come preghiera vivente / ascio ora le periferie del cerchio delle apparenze / verso il centro / dove sono custodite le cose</p><p>Fammi Una, Padre, nell’Eterno / Fammi Rosa del Senza Nome / Fammi Rubino di Luna e Sole / Fammi Amore del Dolore che Trasforma / Fammi Colomba del Tuo Tempio Santo / Fammi Spirito della Grande Opera / Fammi Spirito nello Spirito dell’Eterno</p> </div>
<div><p>Tagliate i miei rami / fatemi a pezzi / gli uccelli continuano a cantare / nelle mie radici.</p><p>(da Sonnambula del giorno, 2015)</p><p>“La nostra esistenza è basata per larga parte sulla scienza, la tecnologia, l’energia atomica, ecc. La nostra intelligenza, almeno quella dei comuni mortali, e il nostro sapere non sono più in grado di seguire i fulminei progressi che ci pongono di fronte a questo mondo ad alta tecnologia in pieno mutamento” scrive amara la poetessa lussemburghese Anise Koltz: siamo simili a quell’albero tagliato a pezzi dove però la poesia continua a cantare dalle radici.</p><p>Anise Koltz (Eich, 12 giugno 1928), poetessa lussemburghese. Di origini ceche, tedesche, inglesi e belghe, iniziò a pubblicare in tedesco per poi divenire una delle principali scrittrici in lingua francese. Al suo attivo ha anche dei racconti per bambini e numerose traduzioni.</p> </div>
<div><p>Morte, non andar fiera se anche t’hanno chiamata / possente e orrenda. Non lo sei. / Coloro che tu pensi rovesciare non muoiono, / povera morte, e non mi puoi uccidere. / Dal riposo e dal sonno, mere immagini / di te, vivo piacere, dunque da te maggiore, / si genera. E più presto se ne vanno con te / i migliori tra noi, pace alle loro ossa, / liberazione dell’anima. Tu, schiava / della sorte, del caso, dei re, dei disperati, / hai casa col veleno, la malattia, la guerra, / e il papavero e il filtro ci fan dormire anch’essi / meglio del tuo fendente. Perché dunque ti gonfi? / Un breve sonno e ci destiamo eterni. / Non vi sarà più morte. E tu, morte, morrai.</p><p>(Brano tratto da Poesie amorose, traduzione di Cristina Campo, Einaudi, 1971)</p> </div>
<div><p>Antonio Machado</p><p>E in una triste notte m'incalzava / il terribile sprone dei miei passi... / Sentirsi camminare sulla terra / è cosa che spavento reca al cuore. / Gli è che la terra è morta... È nella luna / l'anima della terra, / e nelle chiare stelle.</p><p>Traduzione di Oreste Macrì</p><p>da Poesie scelte, Oscar Mondadori, 1987</p> </div>
<div><p>ma la luce non avrei visto / se non avessi bruciato le carte / un giorno, uscendo per strada / ho sentito di essere nudo.</p><p>ma la folgore non mi ha colpito / ho continuato a camminare in silenzio / sulla piazza, già sterminata / al primo sguardo sarei caduto.</p><p>e la vita che punge nel vento / scorticandomi vi ha vendicato / quando gli occhi mi ha aperto il canto / di tutto quello che non ho amato.</p><p>Italo Testa (Castell’Arquato, 1972), da L’indifferenza naturale (Marcos y Marcos, 2018)</p> </div>
<div><p>Il mio demone è un senzatetto / senza paura della tempesta / uno che abita la battigia / uno che abita la frontiera / uno che sulla sabbia nera / corre e fa capriole / aspettando che torni il sole.</p><p>Onde e vento lo prendono / schiume, salino, nuvole / e lui continua a correre / tra nebbie che disorientano / e fulmini che scardinano.</p><p>Se io con lui mi lamento / che sono un bronco gettato / sulla riva dalla marea / orme di cani e gabbiani / un groppo di nudi rami, / ride, mia vita, e dice: / “Tu sei quello che ami.”</p><p>Giuseppe Conte (Porto Maurizio, 1945), da Poesie 1983-2015 (Mondadori, 2015)</p> </div>
<div><p>C’è che quel che c’è / sotto è nascosto, / il mondo è istante o atomo / di tempo. Non si può essere mai / mare, non si può vedere la luna / ma sulla soglia strofinerò / le polveri delle conchiglie che furono / molti volti. C’è quel che c’è / e è acqua che è fluita / nei tombini all’ombra del ramo, / ha distrutto un’orma sulla pioggia / lasciandoci pesci e insetti. / Falsi indizi dava quel che cade. / Una freccia una treccia sciolta a lato / la feccia di vino che non si lava via. / Sento raccontare ancora che miri / ai piedi, in testa. Non farlo. / Vieni. Non farlo. / Diventa dente, resta come la spina / al sicuro nel cuore del lupo / e annienta il nodo. Senza me non andare / nel viaggio fuori ai fiori / a acqua e fango. / Alberto Cellotto (Treviso, 1978), inedito.</p> </div>
<div><p>ARCADIA</p><p>Forse / la vita vera è solo questo. / Restare seduto / solitario all’ombra di un tasso davanti al mare; / e, sullo sfondo, la montagna. / Vedere passare barche a vela, albatri, / nuvole con tutto il loro cielo addosso. / Tradurre i silenzi interiori / al ritmo di un cuore stanco. / Sperare / che approdi la nave dell’imprevisto / o che arrivi qualcuno con un segno. / E aspettare, / aspettare.</p><p>(da Cattedrale della notte, 2015)</p><p>La poetica di Ángel Guinda, poeta spagnolo, spesso indaga sulla vita: analizza l’aspetto esistenziale con toni minimalisti, come in questa deliziosa poesia in cui mentre sembra che nulla accada – il poeta seduto sotto un tasso guarda il tempo passare sotto forma di barche, uccelli e nuvole – eppure tutto il senso del vivere si manifesta proprio in quel suo apparente nulla.</p><p>Ángel Guinda (Saragozza 26 agosto 1948), poeta spagnolo. Insegnante di Lingua e Letteratura in una scuola secondaria madrilena, caratterizza la sua poesia con toni esistenziali e minimalisti.</p> </div>
<div><p>Edoardo Ferri</p><p>LE NOSTRE PAROLE</p><p>Le nostre parole non sono / che segni, non rumore o brusio / ma piccole perle silenziose / in circolo negli emisferi; / e se adesso non vuoi parlare / posso leggerti le tenui labbra / che indicano nebulose, / dove regna il silenzio / quello vero, che non ha forma / né regola e ignora nomi / verbi o aggettivi, ma è soltanto / grammatica del cosmo / nella notte e nel tempo.</p> </div>
<div><p>JOAN MARGARIT / POESIA / Né, come Sisifo, conosco la mia pietra. / La faccio rotolare sempre più in alto. E cade sempre giù. / Torno a prenderla, è pesante e ruvida. / Ma lo stesso la scaldo con le mie braccia / mentre riprendo a farla salire più in alto. / È una strana infelicità. / Penso che è più crudele però, / non avere mai trovato nessuna pietra / per sollevarla così, inutilmente. / Farla salire per amore, Sempre più in alto.</p><p>(da Si perde il segnale, 2013)</p><p>“Inseguendo la bellezza, sei solo: / se la raggiungi, svanisce e lascia / polvere di farfalla sulle dita”: è la fatica di fare poesia, secondo Joan Margarit, che addirittura la paragona al titanico supplizio di Sisifo, condannato per avere sfidato gli dei a far rotolare fino alla cima di una collina un masso che, una volta alla sommità, torna a rotolare lungo il pendio. Fare poesia è portare su e giù quella pietra, dice Margarit, ma un supplizio ben più grande sarebbe non avere trovato mai la pietra della propria poesia: “Rincorrerai di nuovo lo splendore / che cerchi dentro di te, come il lampo / che mostra fugacemente, / fino al lontano orizzonte, la realtà”.</p><p>Joan Margarit i Consarnau (Sanaüja, 11 maggio 1938) è un poeta, architetto ed ex professore catalano. Si definisce poeta bilingue catalano/castigliano, disdegna le correnti poetiche e considera il poeta "l’essere più realista e più pragmatico perché beve dalla realtà”.</p> </div>
<div><p>PAURA RODRÍGUEZ LEYTÓN</p><p>Scricchiola come legno secco l’anima. / Raggrinzisce come un fazzoletto. / Dipinge il suo viso con un altro viso. / Mente l’anima. / Finge una voce che non c’è. / Scoppia come un vulcano. / Fugge.</p><p>(da Come vecchie monete sulla terra, 2012)</p><p>Citando l’aforista francese Xavier Forneret, “l'uomo ha nel corpo un abito d'arlecchino: la sua anima”. Eccola qui in una fase di timoroso rientro in sé, l’anima della poetessa boliviana Paura Rodríguez Leytón, tra amore e dolore, in fuga dall’emozione e in cerca della parola: “Che sarà dell’anima che ignoro, / che non vedo, / che è come le mie ossa'? <i> Forse avrà modo di arrivare all’acqua / di rompere i muri senza frastuono? </i> Fugge la parola come un uccello spaventato / scompare / come scompaiono i suoi misteriosi ossicini”.</p><p>Paura RodriguezPaura Rodríguez Leytón (La Paz, 1973), poetessa boliviana, ha pubblicato L’albero e l’argilla blu (1989), Riti di viaggio (2004); Pesce di pietra (2007), Come vecchie monete sulla terra (2012) e Svelando il mistero dell’erba (2014). La sua poesia è una ricerca sul percorso tra l’animalità umana e il trascendente.</p> </div>
<div><p>EUGÉNIO DE ANDRADE</p><p>CI SONO GIORNI</p><p>Ci sono giorni in cui crediamo / che tutto lo schifo del mondo ci cada / addosso. Poi / usciamo sul balcone e vediamo / i bambini correre cantando / lungo il molo. / Non conosco i loro nomi. Uno / o l’altro mi assomiglia. / Voglio dire: somiglia a quello che fui / quando divenni / luminosa presenza della grazia / o dell’allegria. / Allora si apre un sorriso / su un’estate lontana. / E dura, dura ancora.</p><p>(da I luoghi del fuoco, 1998)</p><p>Una dolce nostalgia viene a sostituire l’amarezza, la disperazione, lo sdegno di una qualunque giornata in questo mondo: al poeta portoghese Eugénio De Andrade basta scorgere il gioco dei bambini, la loro allegria per mutare d’umore, per ritrovare nel ricordo il bambino che fu, per riprovare nella memoria quell’ingenua felicità.</p><p>Eugénio de Andrade, pseudonimo di José Fontinhas Rato (Fundão, 19 gennaio 1923 – Porto, 13 giugno 2005), poeta e scrittore portoghese, tradusse García Lorca, Borges, Saffo e Ritsos. Della sua opera José Saramago disse che è una “poesia del corpo cui si arriva attraverso una depurazione continua”.</p> </div>
<div><p>ALDA MERINI / S’ANCHE TI LASCERÒ PER BREVE TEMPO</p><p>S´anche ti lascerò per breve tempo, / solitudine mia, se mi trascina / l´amore, tornerò, stanne pur certa; / i sentimenti cedono, tu resti.</p><p>(da La presenza di Orfeo, Scheiwiller, 1953)</p><p>EMILY DICKINSON / HA UNA SUA SOLITUDINE LO SPAZIO</p><p>Ha una sua solitudine lo spazio, / solitudine il mare / e solitudine la morte - eppure / tutte queste son folla / in confronto a quel punto più profondo, / segretezza polare, / che è un'anima al cospetto di se stessa - / infinità finita.</p><p>(da Tutte le poesie, Mondadori, 1997 – Traduzione di M. Bulgheroni)</p><p>Uno dei “Piccoli canti” dalla Presenza di Orfeo di Alda Merini e la poesia di Emily Dickinson contrassegnata con il numero 1695 sono, con la celeberrima Ed è subito sera di Salvatore Quasimodo, brani di Pirandello e del Petrarca della Vita solitaria e le opere d’arte Automat di Edward Hopper, Tramonto sul mare di Giovanni Fattori e Sera sul viale Karl Johan di Edward Munch, tra le poesie scelte per il saggio breve della maturità 2018, centrato sulla solitudine. Una solitudine che la poetessa milanese ben conosceva -, non solo l’internamento in manicomio ma anche la solitudine di chi nella vita ha portato avanti un amore irrisolto – e che era connaturata da sempre alla sua anima, mezzo per conoscere il mondo e se stessa: “La poesia è un castello di solitudine / con qualche rarissima finestra / di rotte allegrie”. Solitudine autoimposta invece quella di Emily Dickinson, esilio volontario dentro la propria stanza come unica via alla felicità nella sua calma apparente: “Sarei forse più sola | senza la mia solitudine”.</p> </div>
<div><p>Carlo Alberto Parmeggiani</p><p>FRA LE DUNE</p><p>Se voi sapeste, amici, il freddo e il buio / che ci attende nel prossimo futuro. / <div style='padding-left: 540pt'> A. Blok </div></p><p>C’era una gran pace fra le dune, / mentre un ricordo rifugiato nel cervello / cercava il suo santuario al sole e all’afa.</p><p>Un poco d’ombra veniva dal passato / disperdendosi in un mare di bagliori / che si accalcavano ai miei occhi come folla.</p><p>E pure e in quella ch’io ne intravidi / la lieta inutilità dei giorni andati, / mentre alle mie spalle, la fucina / di ciò che si prepara e non sappiamo, / come un faro attendeva su di un colle / che il sole calasse suo malgrado, / per cedere al buio che arrivava / la sua lampeggiante luce smeraldina.</p><p>da Inoj, di Berath Udarnik (inedita)</p> </div>
<div><p>LEI</p><p>Viene lentamente, / entra / inciampa nella mia tosse, / nella mia abitudine di lasciare il collo / ovunque. / Viene lentamente, / mette in ordine i miei silenzi, / slega le parole necessarie / riceve la corrispondenza dei miei occhi. / Viene lentamente, / e stende le sue tovaglie d’amore. / Viene lentamente, / fatta solo di fumo per non svegliarmi. / Si apre il passo tra bicchieri scaraventati contro il giorno, / ritratti di donne, / notti di risse e di gin. / Viene lentamente, / entra,si inginocchia vicino alla mia anima / a ricomporre i frammenti delle mie risate. / Poi vola via azzurra come il pomeriggio.</p><p>(Da Parola d’ordine, 1976)</p><p>“Non è la musa cantora né l’uccello strillone / né il pupazzo parlante né la signora che detta. / È una Sordomuta / che ti mostra la lingua per una moneta soltanto. // La lingua è vuota. / La moneta dev’essere d’oro”: il poeta argentino Jorge Boccanera aspetta questa donna meravigliosa e misteriosa, questa musa che viene lentamente nella sua casa, che entra e sposta le cose, le mette in ordine mentre lui dorme: la poesia…</p><p>Jorge Boccanera (Bahía Blanca, 18 aprile 1952), poeta, drammaturgo e saggista argentino. Dal 1976 visse esule in Messico e Costarica a seguito del golpe militare. Tornato a Buenos Aires nel 1997, si occupa esclusivamente di attività letterarie.</p> </div>
<div><p>Charles Hubert Sisson</p><p>TRISTIA, 9</p><p>Non si tradisce la parola, è la parola a tradire / e ciò che diciamo rivela gli uomini che siamo. / Ma una volta raggiunta una terra disabitata / siamo avidi di conversazione e di una voce / che risponda a ciò che diciamo quando ci riesce / di dire per un attimo le cose come stanno. / Oh mondo distratto, che nasconde ciò che c’è / con ciò che spera, o che meglio inganna e conviene, / parlare con altri richiede un’altra lingua. / Perché A parli con B, e B con A, / è necessaria una corrente di condivisione / che s’increspa o scorre quieta, / ma che si trasforma nel Lete, per finire.</p><p>Traduzione di FD / Da The C. H. Sisson Reader, Carcanet Press, 2014</p> </div>
<div><p>CREPUSCOLO DI LIBECCIO</p><p>Crepuscolo violento / già preso dall'ansia / di una notte di vento; / e l'ultima luce azzurrina / di un lembo di cielo / è spenta da un cortinaggio / di nubi consumate / da un tediosissimo viaggio. / E nell'aria tremante / passano brevi folate, / alito febbricitante / di giornate malate / rabbia imprecante / di ore dannate; / aliti di veleno / sopra le cose terrene / ch'erano così serene / nel giorno sereno. / Crepuscolo malato / di un male indefinito, / mezzo annuvolato / cielo scolorito, / scolorita città / presa da sconsolazione; / dal grido di disperazione / dell'aridità.</p><p>[1927]</p><p>(da Del vivere, Testa, 1939)</p><p>È questa una delle primissime prove poetiche di Gaetano Arcangeli: il poeta la scrisse infatti a 17 anni riversandovi un Decadentismo di maniera tra Pascoli e D’Annunzio: è un bozzetto in cui la terra romagnola fa da fondale a un crepuscolo dove a regnare è il vento di libeccio, calda brezza di terra che sembra passare come una febbre sul mondo.</p><p>Gaetano Arcangeli (Bologna, 19 aprile 1910 – 8 settembre 1970), poeta italiano. Si allontanò via via dall’ermetismo verso toni più lirici e talora satirici. Tra i suoi temi la natura misteriosa e ostile, le memorie dell’infanzia e dell'adolescenza, il ricordo del padre e la solitudine.</p> </div>
<div><p>REALTÀ</p><p>Ho dovuto dissentire, / nascondermi, / sparire.</p><p>Ho dovuto / essere dissonanza.</p><p>Ho dovuto lasciarmi andare / alla deriva / senza spiegare.</p><p>Ho dovuto abbassare / il viso, / diventare / sfuggevole, / tacere e tacere / (quando forse sarebbe bastato / un semplice chiarimento).</p><p>Mi si giudicava con la legge degli uomini / ma mai sono stato interrogato.</p><p>Tutto / in nome tuo, / e non ti ho mai visto.</p><p>(da Intemperie, 1977)</p><p>La conquista dell’essere è il fondamento di gran parte della poesia di Rafael Cadenas. L’autore venezuelano combatte una battaglia intima e continua con il reale per emergere, ma anche con se stesso: “Che ogni parola porti ciò che dice. / Che sia come il tremore che la sostiene / Che resti come un battito. // Non devo proferire ornate falsità né usare colori dubbi o aggiungere luccichii al reale. / Questo mi obbliga ad ascoltarmi. Ma siamo qui per dire la verità. / Siamo reali. / Voglio precisioni terribili”.</p><p>Rafael Cadenas (Barquisimeto, 8 aprile 1930), poeta, saggista e docente universitario venezuelano. Fece parte del gruppo «Tavola Rotonda. Dotato di una raffinata sensibilità poetica, ha creato un’opera vincolata al pensiero filosofico.</p> </div>
<div><p>ALTRO RISVEGLIO</p><p>Per prima cosa al mattino / vedere se la pendola ha tenuto il tempo / se ha fatto presa la colla sul vecchio libro / se è sbocciato un tal fiore / controlli soddisfacenti / per avviare le ore</p><p>(da Il tramviere metafisico, Scheiwiller, 1987)</p><p>“Deve essere l’oggetto a dirmi cosa c‘è dietro, dipende tutto dallo stato in cui mi trovo. Non si tratta di una lettura volontaria dell’oggetto, piuttosto parlerei di un’attesa passiva. L’osservazione non è fine a se stessa, ma tende a vedere oltre l’oggetto, alla sua poesia interna” scriveva il poeta lombardo Luciano Erba. È da questa discrezione, da questo minimalismo intellettuale che nasce la sua poesia, in quella che Pier Vincenzo Mengaldo definisce “una zona volutamente minore e marginale di piccoli fatti privati” come appunto la regolazione della pendola, la rilegatura di un libro o la fioritura di una pianta, minuscoli appigli con cui ricominciare quella vita per cui si è “impreparati”.</p><p>Luciano Erba (Milano, 18 settembre 1922 – 3 agosto 2010), poeta, critico letterario, traduttore del secondo Novecento, appartenente alla Quarta generazione della Linea Lombarda. Insegnò Letteratura Francese e Letterature Comparate all’Università Cattolica di Milano.</p> </div>
<div><p>RING</p><p>Sogni nel bar / Vecchie promesse / di essere un eccellente poeta / un’eccellente persona / un eccellente scacchista / galante (come se non bastasse) / eccellente ballerino di quel mambo numero cinque / che suona lontano / già troppo lontano my dear / acconténtati / di scarabocchiare questi versi sul tovagliolo / chiedere un altro bicchiere / e sconfiggere l’uomo grasso / che dall’altra parte del bancone / sta per cadere / insieme all’alba.</p><p>(da Zugzwang, 2007)</p><p>Con l’aria dei poeti maledetti che bevevano assenzio a Parigi, il poeta messicano Luis Ignacio Helguera tracanna il suo alcool in uno degli amati bar di Città del Messico e davanti allo specchio del bancone passa in rassegna la sua vita, quella perenne sensazione di essere in stato di Zugzwang, la situazione che obbliga un giocatore di scacchi a muovere ben sapendo che in seguito a tale mossa subirà uno scacco matto o dovrà sacrificare un pezzo: “Non mi resta che muovermi / da una stanza all’altra / aspettando cattive nuove /inevitabili / come il cadere lento della notte”.</p><p>Luis Ignacio Helguera Lizalde (Città del Messico, 8 settembre 1962 - 11 maggio 2003), poeta, narratore, saggistica, critico musicale e scacchista messicano. Le sue poesie mischiano sovente i suoi due amori: gli scacchi e la musica.​</p> </div>
<div><p>IL MIO INDIRIZZO</p><p>Oggi ho cancellato il numero di casa, / Ho tolto anche il nome della via dove vivo / e ho eliminato tutte le indicazioni stradali; / ma se tu davvero vuoi trovarmi, / bussa alla porta nelle vie di ogni città / di ogni paese. È una maledizione e una benedizione insieme… / e dovunque trovi uno spirito libero - quella è la mia casa.</p><p>(da Di volta in volta e altre poesie, 1975)</p><p>Lo sguardo di uno spirito libero, quello che rifugge da ogni convenzione e catalogazione, quello che pensa senza pregiudizi e preconcetti: è lì che risiede l’anima della poetessa indiana Amrita Pritam, che mette in atto questa silenziosa protesta femminista.</p><p>Amrita Pritam nata Amrita Kaur (Gujranwala, Pakistan, 31 agosto 1919 – Delhi, 3 ottobre 2005), scrittrice indiana, considerata la prima donna importante della letteratura del Punjab. Nel 1947, con l’indipendenza del Pakistan, si trasferì in India e iniziò a scrivere anche in lingua hindi.</p> </div>
<div><p>Gianfranco Palmery</p><p>CENTO ANIME IN UNA E MILLE VITE</p><p>Cento anime in una e mille vite / frammentarie, incompiute – e questo sapersi / imperfetti, confusi e destinati / a sparire…</p><p><div style='padding-left: 150pt'> Oh arte, virtù: un pugno </div> di materia ridicola che rotola / verso la sua scomparsa, ma di sé / vuole lasciare mirabile traccia.</p><p>da In quattro, Il Labirinto, Roma 2006</p> </div>
<div><p>Una linea infinita di tempo / ci precede; un'altra / ci segue: attoniti le contempliamo, / sospesi fra due mondi / indifferenti, lontani. Eppure, niente li separa / se non te, che guardi.</p><p>Giancarlo Pontiggia / da Il moto delle cose, Mondadori, 2017</p> </div>
<div><p>Gianfranco Palmery</p><p>Neghittoso affondando nella più nera / accidia, cedo poteri e possessi: in un fascio / solo ricordi, pensieri – e mi lascio / la lussuria per sola chimera.</p><p>Torno al finito, al profano, alla carne. / Il tempo dei sortilegi gira in tondo / e fa di me, mentre rincanta il mondo, / un favoloso animale parlante.</p><p>da In quattro, Il Labirinto, Roma 2006</p> </div>
<div><p>IX. PERCHÉ HAI NOME TU?</p><p>Perché hai nome tu, / giorno, mercoledì? / Perché hai nome tu, / stagione, autunno? / Allegria, tristezza, sempre / perché avete nome: amore?</p><p>Se tu non avessi nome / io non saprei che cos'era / né come, né quando. Niente.</p><p>Sa il mare come si chiama, / di essere il mare? Sanno i venti / i loro nomi, del Sud / e del Nord, oltre / che di essere puro soffio?</p><p>Se tu non avessi nome, / tutto sarebbe primo, / iniziale, tutto scoperto / da me, / puro fino al mio bacio. / Godimento, amore: delizia lenta / di godere, di amare, senza nome.</p><p>Nome: che pugnale conficcato / nel mezzo di un petto puro / che sarebbe nostro sempre / se non fosse per il suo nome!</p><p>(da La voce a te dovuta, 1933)</p><p>L’emozione poetica di Pedro Salinas, nella breve e tormentata storia d’amore con Katherine Prue Reading, si nutre di interrogativi sull’essenza di quell’amore, sul suo meraviglioso accadere (“E sto abbracciato a te / senza chiederti nulla, per timore / che non sia vero / che tu vivi e mi ami). In questo gioco di domande, in cui il nome è la relazione con il pensiero, riecheggia lo Shakespeare di Romeo e Giulietta: “Cosa c'è in un nome? Ciò che chiamiamo rosa anche con un altro nome conserva sempre il suo profumo?”.</p><p>Pedro Salinas y Serrano (Madrid, 27 novembre 1891 – Boston, 4 dicembre 1951), poeta spagnolo appartenente alla generazione del 1927. La voce a te dovuta, Ragione d’amore e Lungo lamento formano una trilogia poetica sull’amore per Katherine Prue Reading, docente americana, interrotto dopo il tentato suicidio della moglie Margarita.</p> </div>
<div><p>L’ATTESA E IL SOGNO</p><p>Guardo l’ora, ma non è ancora tempo. / Giro la chiave nella porta e prendo / il primo libro che non dice nulla. / E all’improvviso, mentre leggo, si fa dolce / l’aria intorno a me: sfuma di azzurro. / Sei entrata nella stanza senza bussare. / Tutto diventa trasparente. Avanzi con un velo / di cielo sul capo.</p><p>(da L'abisso del mondo, 1961 - Traduzione di Gilda Tentorio)</p><p>Nikifòros Vrettàkos è il poeta dell’isolamento orgoglioso, della fantasia e del sogno usati come confortevole rifugio dove fuggire le amarezze della realtà. È lì che l’amore sa presentarsi, ammantato dell’eterea grazia del sogno, per rivelare l’universo: “La poesia nasce / insieme alle cose, insieme all’amore, / insieme al dolore. Per esempio,di molte mie pagine la poesia è nata / insieme ai tuoi occhi”.</p><p>Nikifòros Vrettàkos (Krokeès, 1° gennaio 1912 – Plumitsa, 4 agosto 1991), scrittore e poeta greco. Partito per Atene alla scoperta del mondo, ne fu deluso. Prese parte in prima linea alla Seconda guerra mondiale e alla resistenza. Espulso dal Partito Comunista per il suo umanesimo di pace, visse in esilio la dittatura dei colonnelli. Tra le sue opere: Le smorfie dell’uomo, 1940, L’abisso del mondo, 1961, Itinerario, 1972, Protesta, 1974, Eliotropio pomeridiano, 1977, La filosofia dei fiori, 1988.</p> </div>
<div><p>Juan Ruiz</p><p>DA KEATS</p><p>Come posso allontanarne il ricordo / dagli occhi che l’hanno appena avuta / la mia musa splendente? / Come posso cancellarne la scia / di cenere e brace dalle dita? / Anche il tatto ha memoria. / Come ucciderla in me per liberarmi / e liberato tornare alla vecchia / libertà, quando ormai la bellezza / più non mi prendeva non mi / catturava e la musa non aveva / più ali perché povera e incompresa / non sapeva più volare? / Come spegnere il mio desiderio / che vuole amarla piegando / la sua forza intellettuale e per me / divina? Io come posso / dimenticarla? Non è più filosofo / l’uccello del mare che col vento / sfiora l’onda, dove l’acqua geme?</p><p>(inedita)</p> </div>
<div><p>WILLIAM BUTLER YEATS</p><p>UN MANTELLO</p><p>Fatto ho al mio canto un mantello / Ornato di ricami / D’antiche mitologie / Da capo a piedi; / Me l’han strappato gli sciocchi, / L’hanno ostentato davanti a tutti / Come se l’avessero ricamato loro. / Lascia, o mio canto, che se lo tengano, / Perché c’è più coraggio / A camminare nudi.</p><p>1912 / (A Coat, da Responsabilità, 1914 – Traduzione di Gabriele Baldini)</p><p>“Un mantello” è il lamento di William Butler Yeats sulla depredazione delle opere letterarie. Si suppone che questa invettiva fosse rivolta ai giovani poeti protetti da George Russell e in particolare a Seumas O’Sullivan, con il quale ebbe dei dissapori relativi all’Abbey Theatre, il teatro fondato da Yeats con Lady Gregory e Edward Martin. Se il tema allora era caldo, ora, con la diffusione di Internet, è addirittura caldissimo: il plagio di ogni contenuto è all’ordine del giorno.</p><p>Yeats_BoughtonWilliam Butler Yeats (Dublino, 13 giugno 1865 – Roquebrune-Cap-Martin, 28 gennaio 1939), poeta, drammaturgo, scrittore e mistico irlandese. Spesso indicato come W. B. Yeats, fu anche senatore dello Stato Libero d'Irlanda negli anni venti.Fu insignito del Premio Nobel per la Letteratura nel 1923 “per la sua poetica sempre ispirata, che con alta forma artistica ha dato espressione allo spirito di un'intera nazione”.</p> </div>
<div><p>MIGUEL TORGA</p><p>VOCE ATTIVA / Canta, poeta, canta! / Violenta il silenzio conformato. / Acceca con un’altra luce la luce del giorno. / Inquieta il mondo quieto. / Insegna ad ogni anima la sua ribellione.</p><p>Coimbra, 8 luglio 1977 / (da Diario XIII, 1983 - Traduzione di Daniela Di Pasquale)</p><p>“Indagando nel cuore, i poeti riuscirono a scoprire con la riflessione il legame fra il non essere e l'essere” è scritto in un inno vedico del Ṛgveda Saṃhitā. E questo è il compito del poeta secondo Miguel Torga, cantare questo legame al mondo, anzi gridarlo, scandalizzare la quiete, frantumare il conformismo, andando al di là del visibile.</p><p>TorgaMiguel Torga, pseudonimo di Adolfo Correia da Rocha (São Martinho de Anta, 12 agosto 1907 – Coimbra, 17 gennaio 1995), scrittore e poeta portoghese, primo vincitore del Premio Camões nel 1989. Nelle sue poesie e nei suoi romanzi esalta la nobiltà della condizione umana, indipendente dalla potenza di Dio, visto come un indifferente creatore.</p> </div>
<div><p>FITTA NEBBIA BIANCA</p><p>Fitta nebbia bianca / sul campo / corridoi di luce nella nebbia / dicono che si vede solo ciò che riflette / quello che portiamo dentro / corridoi di luce nella nebbia.</p><p>(da Devi smettere di essere bella, Hilos, 2018)</p><p>Emerge il riflesso di ciò che abbiamo dentro, dice la poetessa argentina Mónica Tracey: quello che vogliamo vedere, quello che crediamo essere. Dalla nebbia dei giorni ecco quello che spunta: “l’impressione di una presenza / che penetra / che forma / che si fa parte / come una litania / sulla parola / sulla musica / nella respirazione”. In quei corridoi di luce passa la poesia.</p><p>monica tracey1Mónica Tracey (Junín, 18 maggio 1953), Dopo aver studiato giornalismo e lettere, ha fondato la rivista "Ultimo Reino". Ha pubblicato Nonostante gli dei (1981), Celebrazione errante (1987), Parlare di ciò che si ama (1990), Parlo altre lingue (1999), Dietro la spalla del cielo (2008), Devi smettere di essere bella (2018).</p> </div>
<div><p>UN VIZIO, GOFFAMENTE</p><p>E un vento salmastro ci portava / lo scampanìo pasquale del villaggio / <div style='padding-left: 570pt'> A. Achmatova </div></p><p>Un vizio, goffamente, mi importuna / che è quello di non darti la mano / se a passeggio ci osserva qualcheduno.</p><p>Altrettanto malamente mi importuna / il fatto di pensare se la fine / arriverà di schianto o piano piano, / se avremo il tempo di dirci quell’amore / che il pudore ci ha imposto di tacere.</p><p>da Inoj, di Berath Udarnik (inedita)</p> </div>
<div><p>Lois Pereiro</p><p>TRISTEMENTE CONVIVO CON LA TUA ASSENZA</p><p>Tristemente convivo con la tua assenza / sopravvivo alla distanza che ci nega / mentre costeggio il confine fra due mondi / senza decidere quale possa darmi / la calma che da me esigo per amarti / senza soffrire per la tua indifferenza / alla mia ritirata preventiva / da una battaglia che già so perduta / risoluto a non entrare mai più in te / ma non alla tortura di evitarti.</p><p>Luglio ’95 / Traduzione di Marco Paone / da Poesia ultima di amore e malattia, aguaplano, 2017</p> </div>
<div><p>APPUNTI</p><p>Non m’accende amore. / Più non m’incanta il dolore. / Senza pietà è mia vita. / Passano i giorni e grida</p><p>l’anima mia smarrita.</p><p>Forse la giovinezza / è camminando. / Nel buio della notte / la tempesta s’ascolta / lacrimando.</p><p>Di notte al tavolino, per morire</p><p>decisi di mai più scrivere / ma ricordare vivendo / gli amori di un tempo.</p><p>Chi vive di ricordi / s’innamora.</p><p>(da Serpenta, Mondadori, 1987)</p><p>“La mia poesia è mentale: / non si riempie di decadenti splendori /né fagocita l’indistinto universo / per rappresentarlo”: la poesia di Dario Bellezza oscilla tra provocazione e sublime, è talora eccessiva, al limite del teatrale. In lui l’amore, come rilevò Giorgio Manacorda è “estasi e condanna”. Non meraviglia allora questa specie di addio all’amore, questa poesia in cui ogni amore è inghiottito, imbozzolato in sé, nella crisalide della memoria, che fa scaturire la bellissima chiusa aforistica.</p><p>Dario Bellezza (Roma, 5 settembre 1944 – 31 marzo 1996), poeta, scrittore e drammaturgo italiano. Con l’avallo di Pasolini, esordì nel 1971 con Invettive e licenze, affermandosi come una delle figure più rappresentative di una nuova generazione di poeti, non compromessa con le ragioni della neoavanguardia. Tradusse per Garzanti l’opera omnia di Rimbaud.</p> </div>
<div><p>Francesco Dalessandro</p><p>FIGURE DI NOTABILI</p><p>Che sera è questa d’inverno / dal torbido imbrunire / con immagini d’acqua / e figure imprecise, / grigie sotto gli ombrelli! / Se ci guardiamo allo specchio, / se cerchiamo nella memoria / non troviamo che partenze / e arrivi nessuno; / troviamo segreti risvegli / che donano ricordi / ma nessuna certezza, / oltre un grido nel sonno. / Ci consumiamo in una muta attesa. / Che cosa ci distolse dal capire?</p><p>Se potessimo ancora dissipare / i nostri giorni / e di ciò non curarci; / se potessimo ancora / lasciare che la vita / ci scorra tra le dita come sabbia, / ora che un attimo / non ha più la durata dell’eterno / ma lo spessore di un vetro… / Usciamo a smarrirci / nella nebbia (un giornale / non letto tra le mani). / Un motivo di voci ci insegue / fino in strada. Lunghi fari / ci abbagliano. Il cauto morire / di qualcosa / dietro di noi, un’insegna / o un ricordo, ora colma / l’attesa… / Ma cosa ci distolse dal capire?</p> </div>
<div><p>EDWARD ESTLIN CUMMINGS</p><p>10</p><p>maggie e milly e molly e may / scesero alla spiaggia (a giocare un giorno)</p><p>e maggie trovò una conchiglia che cantava / così dolcemente che dimenticò i suoi guai; e</p><p>milly divenne amica di una stella arenata / i cui raggi erano cinque languide dita;</p><p>e molly fu inseguita da una cosa folle / che correva obliqua soffiando bolle; e</p><p>may tornò a casa con un ciottolo liscio e rotondo / grande come la solitudine e piccolo come un mondo.</p><p>Per tutto quello che perdiamo (come un tu o un me) / è sempre noi stessi che troviamo nel mare.</p><p>(10, da 95 poesie, 1958)</p><p>Sembra una filastrocca a prima vista questa poesia di Edward Estlin Cummings (o e.e.cummings che dir si voglia) – anche per via delle rime. Ma in realtà, scavando un po’ sotto la forma, le quattro ragazze che scendono alla spiaggia a giocare in un giorno d’estate e ne tornano cambiate sono una metafora dell’identità e dell’esperienza emotiva e la spiaggia alla fine non è una distesa di sabbia, ma la vita, lo scorrere del tempo, gli incontri che si fanno, le nostre sensazioni inconsce.</p><p>Edward Estlin Cummings, noto anche come e.e. cummings (Cambridge, 14 ottobre 1894 – North Conway, 3 settembre 1962), poeta, drammaturgo, scrittore e saggista statunitense. È celebre per il suo uso poco ortodosso delle maiuscole e delle regole della punteggiatura, e per il fatto di servirsi delle convenzioni sintattiche in modo avanguardista e innovativo.</p> </div>
<div><p>Pascal D'Angelo</p><p>NEL VERDE CUPO DELL’ESTATE</p><p>Nel verde cupo dell’estate / I binari sono come le corde di una cetra / che luccicano oltre la valle incantata, / E la strada li taglia come un baleno lampeggiante. / Ma le anime dei tanti che s’affrettano come musica / che vaga tra le fibre del cuore della valle, / Sono incerte e tempestose; / E l’anima di un ragazzo di campagna / che arranca fischiettando sulla strada lampeggiante / È un cielo d’azzurro luminoso.</p><p>Traduzione di Luigi Fontanella</p> </div>
<div><p>Dal nulla viene l'amore - rimane straniero / più grande di quanto l'abbiamo immaginato, / più lontano di quanto l'abbiamo pensato. / Dal nulla - / dove le cose sono venti o spettri / e il significato è gioco / che vaga nelle lande di Dio.</p><p>La sua mano è nella mia / entrambi siamo stranieri / ed entrambi saremo morti domani / in un letto lontano. / Avvolgeteci con i nostri fantasmi / o leggende dei nostri giorni, / fatti straniero e avvicìnati / o oceano che barcolli su una scala di schiuma, / o corpo.</p><p>Adonis o Adunis, pseudonimo di Alī Ahmad Saʿīd Isbir traslitterato in Alî Ahmadi Sa'îdi Asbar o Ali Ahmad Sa'id; Al-Qassabīn, 1º gennaio 1930) è un poeta e saggista siriano. / Cento poesie d'amore trad. Fawzi Al Delmi</p> </div>
<div><p>LA MALATTIA DELL’OLMO</p><p>Se ti importa che ancora sia estate / eccoti in riva al fiume l’albero squamarsi / delle foglie più deboli: roseogialli / petali di fiori sconosciuti / - e a futura memoria i sempreverdi / immobili.</p><p>Ma più importa che la gente cammini in allegria / che corra al fiume la città e un gabbiano / avventuratosi sin qua si sfogli / in un lampo di candore.</p><p>Guidami tu, stella variabile, finché puoi…</p><p>- e il giorno fonde le rive in miele e oro / le rifonde in un buio oleoso / fino al pullulare delle luci. / <div style='padding-left: 150pt'> Scocca </div> da quel formicolio / un atomo ronzante, a colpo / sicuro mi centra / dove più punge e brucia.</p><p>Vienmi vicino, parlami, tenerezza, / - dico voltandomi a una / vita fino a ieri a me prossima / oggi così lontana – scaccia / da me questo spino molesto, / la memoria: / non si sfama mai.</p><p>È fatto – mormora in risposta / nell’ultimo chiaro / quell’ombra – adesso dormi, riposa.</p><p><div style='padding-left: 150pt'> Mi hai </div> tolto l’aculeo, non / il suo fuoco – sospiro abbandonandomi a lei</p><p>in sogno con lei precipitando già.</p><p>(da Stella variabile, Garzanti, 1981)</p><p>Bocca di Magra, l’estate finisce dolcemente e lentamente, Vittorio Sereni passeggia lungo il fiume mentre gli olmi colpiti dalla grafiosi già perdono le foglie: è una scena che sprofonda nel sogno, è un’onirica visione dai toni danteschi tra stelle e ombre parlanti assunte come guide - stella variabile è la discontinua ispirazione poetica, intermittente come le stelle con le loro fasi. È allora facile riconoscere il paragone tra l’olmo assalito da un fungo parassita e l’uomo preda della memoria.</p><p>Vittorio Sereni (Luino, 27 luglio 1913 – Milano, 10 febbraio 1983), poeta italiano, è il capostipite della variante lombarda del novecentismo poetico, detto “Linea lombarda”. Ufficiale di fanteria, viene fatto prigioniero dopo l’8 settembre 1943. Nel dopoguerra è direttore letterario di Mondadori e cura la prima edizione dei Meridiani.</p> </div>
<div><p>Ditemi com’è un albero. / Ditemi il canto del fiume / quando si copre di uccelli. / Parlatemi del mare. Parlatemi / del vasto odore della campagna. / Delle stelle. / Dell’aria. / Recitatemi un orizzonte / senza serratura né chiavi / come la capanna di un povero. / Ditemi com’è il bacio / di una donna. / Datemi il nome / dell’amore: non lo ricordo.</p><p>*</p><p>Ma se io dovessi rinascere / e ricominciare da capo, / io amerei all'infinito sempre / e comunque.</p><p>Se un giorno tornerò alla vita, / la mia casa non avrà chiavi, / sempre aperta, / come il mare, il sole, l'aria.</p><p>Che entrino la notte e il giorno, / la pioggia azzurra, la sera, / il pane rosso dell'aurora, la luna: / mia dolce amante.</p><p>Che l'amicizia non trattenga / il passo sulla soglia, / né le rondini in volo, / né l'amore le labbra.</p><p>Nessuno.</p><p>La mia casa, / il mio cuore, mai chiusi. / che passino gli uccelli, / gli amici, l'amore e l'aria.</p><p>l poeta spagnolo Fernando Macarro Castillo, (20 gennaio 1920 n. di Francesca) scelse come nome d'arte quello dei suoi genitori, il padre Marcos e la madre Ana. Per le sue idee politiche rivoluzionarie, a soli 19 anni, sotto il regime franchista, fu imprigionato; visse in celle di rigore e fu più volte torturato e condannato a morte due volte. In cella compose poesie che furono imparate a memoria dai suoi compagni di prigionia. Le sue poesie, divulgate dagli amici che, una volta liberati, pubblicate e illustrate da Pablo Picasso, commossero tutto il mondo. Fu liberato nel 1962. Ha scritto una struggente autobiografia, Ditemi com'è un albero.</p> </div>
<div><p>QUANDO ERO BAMBINO / a Ivan Wielikosielek</p><p>Quando ero bambino / una poesia attraversò / la ruota davanti / della mia bicicletta</p><p>non mi sono fermato</p><p>non sono ancora caduto</p><p>sto volando</p><p>(da Per voi NO, 2010)</p><p>Come Pablo Neruda (“Accadde in quell'età… La poesia / venne a cercarmi. Non so da dove / sia uscita, da inverno o fiume. / Non so come né quando, / no, non erano voci, non erano / parole né silenzio, / ma da una strada mi chiamava” anche il poeta-ferroviere argentino Gustavo Borga racconta il suo primo incontro ravvicinato con la poesia: è un momento di magia, di meraviglia, in cui si comprende che grazie ad essa è possibile volare e avere una visione diversa delle cose.</p><p>Gustavo Borga (Villa Nueva, 7 dicembre 1960), è un poeta argentino. Ferroviere, ha pubblicato Anatroccoli sgozzati (2002), Bel ragazzo biondo(2006), Poesia riunita (2008), Per voi NO (2010), Un puntino nero (2013), Come un cuore (2016) e Pozzo di luce (2018).</p> </div>
<div><p>Ho imparato che qualsiasi cosa accada, o per quanto l’oggi sembri insopportabilmente brutto, la vita va sempre avanti e il domani sarà migliore.</p><p>Ho imparato che si può capire molto di una persona dalla maniera in cui affronta queste tre cose: una giornata piovosa, la perdita del bagaglio, l’intrico delle luci dell’albero di Natale.</p><p>Ho imparato, indipendentemente dal rapporto che abbiamo coi nostri genitori, che ci mancheranno quando saranno usciti dalla nostra vita.</p><p>Ho imparato che il semplice sopravvivere è diverso da vivere.</p><p>Ho imparato che la vita qualche volta consente una seconda chance / . / Ho imparato che non si può affrontare la vita con i guantoni da baseball su entrambe le mani:si ha sempre bisogno di gettare qualcosa dietro le spalle.</p><p>Ho imparato che ogni volta che prendo una decisione col cuore, generalmente faccio la scelta giusta.</p><p>Ho imparato che anche quando ho delle sofferenze non devo essere una sofferenza.</p><p>Ho imparato che ogni giorno si dovrebbe uscire ed avere contatti con qualcuno.</p><p>Le persone gradiscono molto un abbraccio, o anche semplicemente una pacca sulle spalle.</p><p>Ho imparato che ho ancora molto da imparare.</p><p>Ho imparato che le persone dimenticheranno quanto hai detto, dimenticheranno quanto hai fatto, ma non dimenticheranno mai come le hai fatte sentire.</p><p>Maya Angelou, nata Marguerite Ann Johnson (Saint Louis, 4 aprile 1928 – Winston-Salem, 28 maggio 2014[1]), è stata una poetessa, attrice e ballerina statunitense.</p> </div>

<!-- Poetry4 -->

<div><p>FRANCESCO BERNI</p><p>Chiome d'argento fino, irte e attorte</p><p>Chiome d'argento fine, irte, ed attorte / senz'arte intorno ad un bel viso d'oro; / fronte crespa, u' mirando, io mi scoloro, / dove spunta i suoi strali Amore e Morte; / occhi di perle vaghi, luci torte / da ogni obbietto disuguale a loro; / ciglie di neve; e quelle, ond'io m'accoro, / dita e man dolcemente grosse e corte; / <div style='padding-left: 30pt'> labra di latte; bocca ampia celeste; </div> denti d'ebeno, rari e pellegrini; / inaudita, ineffabile armonia; / <div style='padding-left: 30pt'> costumi alteri e gravi; a voi, divini </div> servi d'Amor, palese fo che queste / son le bellezze de la donna mia.</p><p>Autore: F. Berni (Lamporecchio,1497 - Firenze, 1535). / Note: Poeta satirico nella poesia ricama il profilo di un mostro. / Il sonetto è ispirato da un evidente intento parodistico nei / confronti dell'imperante petrarchismo. Nelle sue rime il poeta / ribalta infatti il verso "Crin d'oro crespo e d'ambra tersa e pura".</p> </div>
<div><p>MICHELANGELO BUONARROTI</p><p>Vivo al peccato, a me morendo vivo</p><p>Vivo al peccato, a me morendo vivo; / vita già mia non son, ma del peccato: / mie ben dal ciel, mie mal da me m'è dato, / dal mie sciolto voler, di ch'io son privo. / Serva mie libertà, mortal mie divo / a me s'è fatto. O infelice stato! / a che miseria, a che viver son nato!</p><p>Autore: M.Buonarroti (1475, Caprese (AR) - 1564, Roma) / Note: L'Uomo si compenetra nei suoi limiti e a questi si / abbandona. Pittore, scultore e architetto, Michelangelo compose / 302 poesie e 42 frammenti, le Rime, composte fra il 1503 e il 1560.</p> </div>
<div><p>GIOVANNI MARRADI</p><p>In giardino</p><p>Non un fremito d'aura giocondo / nell'afa ardente. Su l'immota frasca / tace ogni trillo, e boccheggianti a fondo / giacciono i pesci d'oro entro la vasca.</p><p>Passa d'uccelli una tribu' fuggiasca / radendo in fila il bosco stilbondo, / e i gigli stanchi senton la burrasca / che soffocante gravita sul mondo.</p><p>Oh mentre il viso tuo sfiorisce e langue / come quei gigli, e fra ridente e mesta / mi guardi effusa d'un pallore esangue,</p><p>tu pure, inconscia, senti la tempesta / d'amor che t'urge e che t'affanna il sangue, / e stanca di desio pieghi la testa.</p><p>Autore: G.Marradi (1852 - 1922, Livorno) / Note: Poeta sostenitore di una poesia virile e patriottica, / trovo' la sua espressione ideale nella descrizione del / paesaggio e nel canto del sentimento amoroso. / Opere: "Canzoni Moderne", 1879; "Fantasie Marine", 1881.</p> </div>
<div><p>Il tempo passato</p><p>Come il fantasma d'un amico amato / è il tempo passato. / Un tono che ora è per sempre volato / via, una speranza che ora è per sempre andata / un amore così dolce da non poter durare / fu il tempo passato.</p><p>Ci furon dolci sogni nella notta / del tempo passato. / Di gioia o di tristezza, ogni / giorno un'ombra avanti proiettava / e ci faceva desiderare / che potesse durare / quel tempo passato.</p><p>C'e' rimpianto, quasi rimorso, per / il tempo passato. / E' come il cadavere d'un bimbo molto / amato che il padre veglia, sinche' / alla fine la bellezza e' un / ricordo, lasciato cadere / dal tempo passato.</p><p>Trad. G.Conte</p><p>Autore: P.B.Shelley (1792, Field Place, Sussex - / 1892 golfo di La Spezia) / Note: la poesia fu pubblicata da W.M. Rossetti in / "Complete Poetical Work of P.B.Shelley" nel 1870. / Poesia gemella di "Time", scritta nel 1821.</p> </div>
<div><p>LORENZO DE' MEDICI</p><p>Cerchi chi vuol le pompe e gli alti onori</p><p><div style='padding-left: 30pt'> Cerchi chi vuol le pompe e gli alti onori, </div> le piazze, i templi e gli edifizi magni, / le delizie e il tesor, quale accompagni / mille duri pensier, mille dolori.</p><p><div style='padding-left: 30pt'> Un verde praticel pien di be' fiori, </div> un rivo che l'erbetta intorno bagni, / un augelletto che d'amor si lagni, / acqueta molto meglio i nostri ardori;</p><p><div style='padding-left: 30pt'> l'ombrose selve, i sassi e gli alti monti, </div> gli antri oscuri e le fere fuggitive, / qualche leggiadra ninfa paurosa:</p><p><div style='padding-left: 30pt'> quivi vegg'io con pensier vaghi e pronti </div> le belle luci come fussin vive, / qui me le toglie or una or altra cosa.</p><p>Autore: L. de' Medici (1449, Firenze - 1492, Careggi). / Statista. poeta e mecenate fiorentino. / Note: Sin dalla giovinezza l'autore visse a contatto / con i letterati e i poeti che frequentavano la casa paterna. / Opere: Apollo e Pan (1484); Ambra (1486).</p> </div>
<div><p>Il Chirurgo celeste</p><p>Se ho mancato piu' o meno / Nel mio grande compito di felicita'; / Se ho camminato tra la mia stirpe / Senza mostrare un chiaro volto mattutino; / Se lo splendore di felici occhi umani / Non m'ha commosso; se i cieli mattutini, / I libri, e il mio cibo, e la pioggia d'estate / Hanno battuto invano al mio cuore aggrondato: / Signore, prendi il tuo più intenso piacere / E pugnala il mio spirito ancora ben desto; / Oppure, Signore, s'io tuttavia m'ostini oltre il segno, / Scegli tu allora, prima che lo spirito muoia, / Un dolore lancinante, un peccato che uccida, / E trafiggi con essi il mio cuore gia' morto.</p><p>Trad. R.Mussapi</p><p>Autore: R.L.Stevenson (Edimburgo, 1850 - Isole Samoa, 1894) / Fu giovane ribelle e spirito avventuroso. Viaggio' in Europa / e in America scrivendo saggi e poesie per vari periodici. / Opere: "L'isola del tesoro" (1883) ; "Il ragazzo rapito" / (1886) ; "Lo strano caso del dottor Jekyll e del signor Hyde" (1886).</p> </div>
<div><p>GIUSEPPE GIOACCHINO BELLI</p><p>La vita dell'Omo</p><p>Nove mesi a la puzza: poi in fassciola / tra sbasciucchi, lattime e llagrimoni: / poi p'er laccio, in ner crino, e in vesticciola, / cor torcolo e l'imbraghe pe ccarzoni.</p><p>Poi comincia er tormento de la scola, / l'abbeccé, le frustate, li ggeloni, / la rosalia, la cacca a la ssediola, / e un po' de scarlattina e vvormijjoni.</p><p>Poi viè ll'arte, er diggiuno, la fatica, / la piggione, le carcere, er governo, / lo spedale, li debbiti, la fica,</p><p>er zol d'istate, la neve d'inverno... / E pper urtimo, Iddio sce bbenedica, / viè la Morte, e ffinisce co l'inferno.</p><p>Roma, 18 gennaio 1833</p><p>Autore: G.G.Belli (Roma, 1791-1863) / Note: L'opera comprende ben 2279 sonetti / romaneschi rimasti inediti durante la vita / del poeta. La sua critica dell'esistenza / è severa, comica e tragica.</p> </div>
<div><p>MARCO VALERIO MARZIALE</p><p>Parole al vento</p><p>«Se la fortuna avversa t'implicasse / in una grave accusa di reato, / a te mi attaccherei in veste grama / e con il viso più pallido d'un reo / e se l'ordine avessi di lasciare / la terra dei tuoi padri, / esule andrei a te compagno / per mare e per scogliere.» / (Questo tu dicevi.) / Ora la sorte a te dà la ricchezza. / È questa forse proprietà d'entrambi? / Vuoi darmene dunque la metà? / Ti pare molto? / Candido, vuoi darmene un pochino? / Da povero ti leghi alla mia sorte, / ma se ti favorisce un dio benigno, / Candido, preferisci d'esser solo.</p><p>Epigrammi, Libro Secondo</p><p>Autore: Marco Valerio Marziale (40 - 104) / Note: Il poeta compose in tutto 15 libri di / epigrammi, tra i quali spicca quello Degli / spettacoli pubblicato in occasione della / inaugurazione del Colosseo fatta da Tito (80).</p> </div>
<div><p>TORQUATO TASSO</p><p>Pianto della notte</p><p>Tacciono i boschi e i fiumi, / e'l mar senza onda giace, / ne le spelonche i venti han tregua e pace, / e ne la notte bruna / alto silenzio fa la bianca luna; / e noi tegnamo ascose / le dolcezze amorose. / Amor non parli o spiri, / sien muti i baci e muti i miei sospiri.</p><p>Qual rugiada o qual pianto, / quai lagrime eran quelle / che sparger vidi dal notturno manto / e dal candido volto de le stelle? / E perchè seminò la bianca luna / di cristalline stelle un puro nembo / a l'erba fresca in grembo? / Perchè ne l'aria bruna / s'udian, quasi dolendo, intorno intorno / gir l'aure insino al giorno? / Fur segni forse de la tua partita, / vita de la mia vita?</p><p>Autore: T.Tasso (1544, Sorrento -1595, Roma) / Note: La poesia evoca il notturno tassiano colmo / di malinconia e giocato sui consueti toni sommessi. / La natura e il cuore del poeta piangono assieme. / Tratta da T.Tasso, "Poesie", a cura di F.Flora, Ricciardi, Mi-Na, 1952.</p> </div>
<div><p>FRANCESCO PETRARCA</p><p>Benedetto sia 'l giorno, e 'l mese, et l'anno, / et la stagione, e 'l tempo, et l'ora, e 'l punto, / e 'l bel paese, e 'l loco ov'io fui giunto / da' duo begli occhi che legato m'ànno;</p><p>et benedetto il primo dolce affanno / ch'i' ebbi ad esser con Amor congiunto, / et l'arco, et le saette ondi'i' fui punto, / et le piaghe che 'nfin al cor mi vanno.</p><p>Benedette le voci tante ch'io / chiamando il nome de mia donna ò sparte, / e i sospiri, et le lagrime, e 'l desio;</p><p>et benedette sian tutte le carte / ov'io fama l'acquisto, e 'l pensier mio, / ch'è sol di lei, sì ch'altra non v'à parte.</p><p>Autore: F.Petrarca (1304, Arezzo - 1379, Arquà) / Note. Poeta e letterato italiano rivendico' alla / letteratura e alla poesia una funzione sociale. / Fece della poesia la sua unica attivita'. / La poesia e' tratta dal "Canzoniere".</p> </div>
<div><p>GAIO VALERIO CATULLO</p><p>Sulla tomba del fratello (Carme 101)</p><p>Multas per gentes et multa per aequora vectus / advenio has miseras, frater, ad inferias, / ut te postremo donarem munere mortis / et mutam nequiquam alloquerer cinerem, / quandoquidem fortuna mihi tete abstulit ipsum, / heu miser indigne frater adempte mihi. / Nunc tamen interea haec, prisco quae more parentum / tradita sunt tristi munere ad inferias, / accipe fraterno multum manantia fletu, / atque in perpetuum, frater, ave atque vale.</p><p>Di mare in mare, da un popolo all'altro / vengo a queste tue misere esequie, fratello, / per donarti l'ultima offerta che si deve ai morti / e invano parlare alle tue ceneri mute: / ora che la sorte a me ti ha strappato, / così crudelmente strappato, fratello infelice. / Pure, amaro dono per un rito estremo, / nell'uso antico dei padri accogli l'offerta / che ora ti affido: così intrisa del mio pianto. / E in eterno riposa, fratello mio, addio.</p><p>Trad. Mario Ramous</p><p>Autore: Gaio Valerio Catullo (Verona c.87 a.C.- Roma c.54 a.C.) / Note: Opera catulliana in equilibrio fra meditazione sentimentale / e raffinatezza letteraria. Opere: Ci rimane un Liber di 116 carmi suddivisi in tre parti: nugae, (poesie leggere), carmina docta, epigrammi.</p> </div>
<div><p>SIMONIDE</p><p>Divenire davvero un uomo valente / e' difficile, quadrato nelle mani, nei piedi / e nella mente, plasmato senza biasimo.</p><p>Ne' ritengo intonato il detto / di Pittaco, pur se fu pronunciato da un uomo / saggio. «E' difficile» - disse - «esser valenti.» / Solo un dio puo' avere questo dono, ma un uomo / non puo' non essere ignobile / se una sventura lo coglie senza rimedio. / Se ha successo, ogni uomo e' valente; / ma è malvagio, se ha sorte cattiva; (per più tempo e' eccellente) / chi dagli dèi e' amato. / Non voglio, dunque, in una speranza vuota ed inane / sciupare la mia parte di vita / bramando l'impossibile: / un uomo che sia senza biasimo, fra quanti cogliamo / il frutto della terra vasta. / Quando l'avrò trovato, a voi l'annuncero'. / tutti io lodo e amo: / chi nulla di turpe compia volontariamente; con la necessita' / non lottano neppure gli dèi.</p><p>Basta per me un uomo che non sia cattivo / ne' troppo stolto, e conosca la giustizia che giova alla citta': / un uomo sano. Io non lo biasimero': / al biasimo non sono incline; / infinita e' la razza degli stolti. / Ogni cosa e' bella, cui non si mescola nulla di turpe.</p><p>Autore: Simonide DI CEO (556 Iuli, Ceo - 467/6 a.C. Agrigento) / Note: poeta lirico greco, divenne presto noto come il cantore / della liberta': suoi sono infatti l'elegia per i caduti di Maratona / e l'epitaffio per i caduti delle Termopili. / Opere: sono stati conservati circa settanta epigrammi.</p> </div>
<div><p>Questa vita mortal, che 'n una o 'n due / brevi e notturne ore trapassa, oscura / e fredda, involto avea fin qui la pura / parte di me ne l'atre nubi sue.</p><p>Or a mirar le grazie tante tue / prendo, ché frutti e fior, gelo e arsura, / e sì dolce del ciel legge e misura, / eterno Dio, tuo magisterio fue.</p><p>Anzi 'l dolce aer puro e questa luce / chiara, che 'l mondo a gli occhi nostri scopre, / traesti tu d'abissi oscuri e misti: / e tutto quel che 'n terra o 'n ciel riluce / di tenebre era chiuso, e tu l'apristi; / e 'l giorno e 'l sol de le tue man sono opre.</p><p>Autore: Giovanni Della Casa (Mugello, 1503 - Roma 1556) / Note: Ambasciatore, scrittore, segretario di Stato. / Nel 1534 si stabilì a Roma dove intraprese la carriera / ecclesiastica. Le 64 Rime e il Galateo fra le sue opere / di spicco.</p> </div>
<div><p>Vola, canzone, rapida / davanti a Lei e dille / che, nel mio cuor fedele, / gioioso ha fatto luce / un raggio, dissipando, / santo lume, le tenebre / dell'amore: paura, / diffidenza e incertezza. / Ed ecco il grande giorno! / Rimasta a lungo muta / e pavida - la senti? - / l'allegria ha cantato / come una viva allodola / nel cielo rischiarato. / Vola, canzone ingenua, / e sia la benvenuta / senza rimpianti vani / colei che infine torna.</p><p>Autore: P.Verlaine (Parigi, 1844 -1896) / Note: La poetica dell'autore e' quella della sfumatura, / dell'indefinito, dell'amore musicale. / Opere: I poemi saturnini (1886); Romanze senza parole (1874); / Saggezza (1881); I poeti maledetti (1884).</p> </div>
<div><p>Gioventu' vergine</p><p>Di quando in quando / tutto m'ansima il corpo / e la vita mi appare negli occhi, / tra essi vibrando e la bocca / giù selvatica discende per le membra / lasciando gli occhi miei svuotati tumultuanti / e il petto mio quieto colma d'un fremito e un calore; / e giù per le snelle ondulazioni sottostanti / che onde diventan pesanti, di passione gonfie / e il ventre mio placido e sonnolento / all'istante ribelle si desta bramoso, / eccitato sforzandosi e attento, / mentre le tenere braccia abbandonate / con forza selvaggia s'incrociano / a stringere - quel che non hanno stretto mai. / E tutto io vibro, tremo e ancora tremo / finché la strana potenza che il corpo mi scuoteva / non svanisce e nobile non risorge l'ininterrotto fluire / della vita nella durezza implacabile dei miei occhi, / non risorge dalla bellezza solitaria del corpo mio / esausto e insoddisfatto.</p><p>Autore: D.H. Lawrence (1885, Eastwood - 1930, Vence) / Note: Figlio di un minatore e di una maestra, l'autore / visse a Firenze dove concepi' l'opera piu' discussa: / "L'amante di Lady Chatterley", censurata per molti anni / in quasi tutti i paesi del mondo.</p> </div>
<div><p>Fulgida stella</p><p>Fulgida stella, come tu lo sei / fermo foss'io, però non in solingo / splendore alto sospeso nella notte / con rimosse le palpebre in eterno / a sorvegliare come paziente / ed insonne Romito di natura / le mobili acque in loro puro ufficio / sacerdotale di lavacro intorno / ai lidi umani della terra, oppure / guardar la molle maschera di neve / quando appena coprì monti e pianure. / No, - eppure sempre fermo, sempre senza / mutamento sul vago seno in fiore / dell'amor mio, come guanciale; sempre / sentirne il su e giù soave d'onda, sempre / desto in un dolce eccitamento / a udire sempre sempre il suo respiro / attenuato, e così viver sempre, / - o se no, venir meno nella morte.</p><p>Autore: J.Keats (1795, Londra - 1821, Roma) / Note: Alfiere del romanticismo inglese. La sua / poesie stilisticamente perfetta incarna l'ideale di / bellezza. Opere: La vigilia di San Marco (1848), / La bella dama senza pieta' (1888).</p> </div>
<div><p>GIORDANO BRUNO</p><p>In lode dell'asino</p><p>Oh, sant'asinita', sant'ignoranza, / sa-ntra stoltizia e pia devozione, / qual sola puoi far l'anime si buone, / ch'umano ingegno e studio non l'avanza!</p><p>Non giunge faticosa vigilanza / d'arte, qualunque sia, o invenzione, / ne' di sofossi contemplazione / el ciel, dove t'edifichi la stanza.</p><p>Che ti val, curiosi, il studiare, / voler sapere quel che fa la natura, / se gli astri son pure terra, fuoco e mare?</p><p>La santa asinita' di cio' che non cura, / ma con mani giunte e 'n ginocchion vuol stare / aspettando da Dio la sua ventura.</p><p>Nessuna cosa dura, / eccetto il frutto e l'eterna requie, / la qual ne done Dio dopo l'esequie!</p><p>Autore: Giordano Bruno (1548 Nola - 1600 Roma) / Opere: De la causa, principio et uno; De l'infinito / universo et mondi; Spaccio de la bestia trionfante; Degli eroici / furori. Note: Nel 1591 Bruno fu consegnato alla Inquisizione / che lo processo' per sette anni prima di condannarlo al rogo.</p> </div>
<div><p>OLINDO GUERRINI</p><p>Nell'aria della sera umida e molle / Era l'acuto odor de' campi arati / E noi salimmo insieme su questo colle / Mentre il grillo stridea laggiu' nei prati.</p><p>L'occhio tuo di colomba era levato. / Quasi muta preghiera al ciel stellato;</p><p>Ed io che intesi quel che non dicevi / M'innamorai di te perche' tacevi.</p><p>Autore: O.Guerrini (1854 Forli' - 1916 Roma) / Note: Direttore della biblioteca universitaria di Bologna, / critico letterario e collaboratore di vari giornali. Pubblico' / versi con lo pseudonimo di Lorenzo Stecchetti. Opere: / "Postuma" 1877; "Polemica" 1878; "Nova polemica" 1878.</p> </div>
<div><p>FOLGORE da San Gimignano</p><p>Corona dei mesi: Febbraio</p><p>E di febraio vi dono bella caccia / di cervi, cavrioli e di cinghiari, / corte gonnelle con grossi calzari / e compagnia che ve deletta e piaccia; / can de guinzagli e segugi da traccia / e le borse fornite di danari, / ad onta degli scarsi e degli avari / o chi di questo vi dà briga e 'mpaccia. / E la sera tornar co' vostri fanti / carcati de la molta salvagina, / avendo gioia, alegrezza e canti; / far trar del vino e fumar la cucina, / e fin al primo sonno star raggianti / e po' posar en fin a la mattina.</p><p>Note: Poeta comico-realistico, fu alfiere della / poetica eterea e giocosa della fine del 1200. / Dell'autore ci restano tre raccolte di sonetti / ("Dei mesi", "Della semana" e una terza incompiuta, / in cui descrive le virtu' di un buon cavaliere.</p> </div>
<div><p>EMILY DICKINSON</p><p>Temo un uomo dal discorso frugale</p><p>Temo un uomo silenzioso: / l'arringatore posso sorpassare, / il chiaccherone intrattenere. / Ma colui che pondera, / mentre gli altri spendono l'ultima lira, / di quest'uomo diffido. / Temo che egli sia grande.</p><p>Autore: E. Dickinson (Amherst, 1830 - 1886) / Note: Considerata la più grande poetessa americana / del suo secolo. La sua poesia, mai retorica, ci / inizia al suo mondo, sfera incontaminata e vergine / che i suoi versi distillano.</p> </div>
<div><p>JOHANN WOLFGANG GOETHE</p><p>O sorella dell'astro fulgente, / tenerezza ravvolta in cordoglio, / una nebbia sottile d'argento / nuota al vago tuo viso d'intorno. / Il tuo passo leggero ridesta, / da recessi di tenebre fonde, / l'alme tristi, divise dal mondo: / me, e gli uccelli notturni con me.</p><p>Indagante il tuo sguardo disvaria, / lungo e largo, per ampia distesa: / a te accanto sollevami in aria; / al fantastico appresta tal bene! / E, cullandomi in pieno godere, / oh, ch'io veda fra i vetri e i cancelli, / la stanzetta ove trepida quella / che il mio cuore tutto empie di se'! / trad. B. Croce</p><p>Autore: J.W.Goethe / Note: Simbolo della cultura tedesca. Secondo lo / stesso autore tutte le sue opere non sono che il / prodotto di un'autoanalisi e, dunque, frammenti / di un'unica, grande confessione.</p> </div>
<div><p>GIUSEPPE GIOACCHINO BELLI</p><p>L'aducazzione</p><p><div style='padding-left: 30pt'> Fijo, nun ribbarta' mai tata tua: </div> abbada a tte', nun te fa mette sotto. / Si quarchiduno te viè a dà un cazzotto, / lì callo callo tu dajene dua.</p><p><div style='padding-left: 30pt'> Si poi quarcantro porcaccio da ua </div> Te ce facessi un po' de predicotto, / dije: "De ste ragione io me ne fotto: / iggnuno penzi a li fattacci sua".</p><p><div style='padding-left: 30pt'> Quanno giuchi un bucale a mora, o a boccia, </div> bevi fijo; e a sta gente buggiarona / nu gnene fa restà manco una goccia.</p><p><div style='padding-left: 30pt'> D'esse cristiano e' puro cosa bbona: </div> pe questo hai da porta' sempre in zaccoccia / er cortello arrotato e la corona.</p><p>Autore: G.G.Belli (Roma, 1791 - 1863) / Note: L'autore seppe ritrarre la vita della "plebe / di Roma" nella sua quotidianita' e nelle sue espressioni. / La vena descrittiva dell'autore eccelle grazie alla vastita' / e alla compiutezza dei riferimenti.</p> </div>
<div><p>GIOVANNI PASCOLI</p><p>I canti di Castel Vecchio / Appendice Diario Autunnale II</p><p>Per il viale, neri lunghi stormi, / facendo tutto a man a man piu' fosco, / passano: preti, nella nebbia informi, / che vanno in riga a San Michele in Bosco. / Vanno. Tra loro parlano di morte. / Cadono sopra loro foglie morte. / Sono con loro morte foglie sole. / Vanno a guardare l'agonia del sole.</p><p>Autore: G.Pascoli (1855, San Mauro di Romagna - 1912, Bologna) / Note: Tragedie familiari influenzarono profondamente / la vita, e la poetica dell'autore. Pascoli, nella sua / costante opera di rinnovamento, restitui' la visione / del mondo nelle impressioni fugaci dei suoi versi.</p> </div>
<div><p>DANTE ALIGHIERI</p><p>Due donne in cima de la mente mia / venute sono a ragionar d'amore: / l'una ha in se' cortesia e valore, / prudenza e onesta' in compagnia; / l'altra ha bellezza e vaga leggiadria, / adorna gentilezza le fa onore: / e io, merze' del dolce mio signore, / mi sto a piè de la lor signoria. / Parlan Bellezza e Virtu' a l'intelletto, / e fan quistion come un cor puote stare / intra due donne con amor perfetto. / Risponde il fonte del gentil parlare / ch'amar si puo' bellezza per diletto, / e puossi amar virtu' per operare.</p><p>Autore: DANTE (Firenze 1265 - Ravenna 1321) / Note: Il piu' grande poeta italiano e uno fra / i maggiori al mondo. Amo' i classici latini come / Cicerone e Orazio ma riconobbe il «suo maestro e / suo autore» in Virgilio, da cui derivo' «lo bello stile».</p> </div>
<div><p>Canzone</p><p>Chi la storia d'amore puo' raccontare / Di meta' delle sue pene si libera. / La sua nave vira alla tempesta: / La nuvola solitaria e' illuminata.</p><p>Sfugge l'amore alla vista / Come sotto il calice la corrente piu' profonda, / Quella silenziosa, che non ha voce / per dire il suo incessante lavorio.</p><p>Rassegnati, cuore mio, il tuo destino e' segnato: / Sento profondo il suo segno, / Ma questo mio dolore durera' / Solo finche' tu sei spezzato.</p><p>Autore: J.Baillie (1762, Bothwell - 1851, London). / Grande interprete del romanticismo inglese. / Note: Plays of Passion (1798); Fugitive Pieces (1790); / Metrical Legends of Exalted Characters (1821); A / Collection of Poems (1823); The Martyr (1826).</p> </div>
<div><p>Ti amai</p><p>Ti amai - anche se forse / ancora non e' spento / del tutto l'amore. / Ma se per te non e' più tormento / voglio che nulla ti addolori. / Senza speranza, geloso, / ti ho amata nel silenzio e soffrivo, / teneramente ti ho amata / come - Dio voglia - un altro possa amarti.</p><p>Autore: A.Puskin (Mosca, 1799 - Pietroburgo, 1837) / Note: Considerato il maggiore poeta russo. Fu esiliato / perche' alcune sue opere furono giudicate «rivoluzionarie». / Si consiglia "A. Puskin, Lirica, introduzione, versioni, / commenti e note di E. Lo Gatto", Sansoni, Firenze 1968.</p> </div>
<div><p>Jenny mi baciò</p><p>Jenny mi bacio' quando mi vide / Balzando dalla sedia incontro a me; / O tempo ladro, che ami procurare piaceri / Nella tua lista, mettici anche questo! / Di' pure che sono noioso, che son malinconico, / Di' pure che mi fan cilecca la salute e gli ori, / Di' che son vecchio, ma mettici anche questo: / Jenny mi bacio', quando mi vide.</p><p>Autore: L.Hunt(1784-1859) / Giornalista, editore e poeta inglese. / La poesia fu dedicata a Jane Welsh Carlyle, moglie / di Thomas Carlyle. Nel 1822 viaggio' in Italia con / Lord Byron e Percy Bysshe Shelley.</p> </div>
<div><p>Canzone</p><p>Non è bella al primo sguardo / come lo sono molte fanciulle: / la sua dolcezza mai conobbi / finche' non mi sorrise. / Oh allora vidi i suoi occhi lucenti / come fonte d'amore e di luce sorgenti.</p><p>E ora che lo sguardo e' timido e freddo / e non sa più rispondere al mio, / io non riesco, malgrado a non guardare / la luce d'amore nei suoi occhi: / la sua durezza persino è più bella / dei sorrisi delle altre fanciulle.</p><p>Autore: H.Coleridge (1796-1849) / Note: Figlio di Samuel Taylor Coleridge e / Sara Fricker. Si dice abbia sprecato il suo talento. / Suo padre gli dedicò due poesie, "Frost at Midnight" / e "The Nightingale". Opere: "Poems, Songs and Sonnets" (1833).</p> </div>
<div><p>Seconda Ode</p><p>Tu vai. Io mi sdegno. / Và! Lasciami al mio dispetto. / Nobile anima, / fuggi da questa terra.</p><p>Morte paludi, fumanti / nebbie d'ottobre / indissolubilmente tessono / i loro miasmi</p><p>Culla / di dannosi insetti, / matrice / della loro perfidia.</p><p>Sulla riva cannosa / la voluttuosa serpe / dalla lingua di fuoco / si crogiola ai raggi del sole</p><p>Fuggi i dolci canti notturni / nel chiaror della luna, / nei crocicchi i rospi convulsi / tengono i loro convegni</p><p>Se anche non nuocciono / incutono orrrore / Nobile anima, / fuggi da questa terra!</p><p>Autore: J.W.Goethe (1749, Francoforte - 1832, Weimar) / Note: Avvocato, abbandonò la professione per dedicarsi / alle lettere, alla filosofia, alle scienze occulte. / Ottenne uno straordinario successo nel 1774 grazie alla / celeberrima opera "I dolori del giovane Werther".</p> </div>
<div><p>LO STUPORE</p><p>Ed era solo, col suo stupore, / tra le creature senza meraviglia / - per le quali esistere e trascorrere era sufficiente. / L'uomo, con loro, scorreva sull'onda dello stupore! / Meravigliandosi, sempre emergeva / dal maroso che lo trasportava, / come per dire a tutto il mondo: / "fermati! - in me hai un porto, / in me c'è quel luogo d'incontro / col Primordiale Verbo" - / "fermati, questo trapasso ha un senso, / ha un senso... ha un senso... ha un senso!"</p><p>Karol Wojtyla / da Trittico romano, 2003, raccolta di dodici poesie / Edizione speciale alla memoria di Papa Giovanni Paolo II (1978-2005)</p> </div>
<div><p>CANZONE</p><p>Mio dolcissimo amore, non fuggo / per stanchezza di te, / ne' perche' spero che il mondo possa offrirmi / un amore piu' degno; / ma poiche' e' destino / che io debba infine morire, e' molto meglio / che mi prenda per scherzo l'abitudine / di morire cosi' di qualche morte finta.</p><p>Ieri sera anche il sole era fuggito, / eppure oggi e' qui. / lui non ha desideri e non ha sensi, / nemmeno un corso breve come il mio: / dunque non ti preoccupare per me, / credi che tutti i miei viaggi / saranno assai piu' rapidi, perche' io / ho piu' ali e piu' sproni di lui.</p><p>Ma come e' fragile il potere dell' uomo, / che se anche ha buona fortuna / non vi si puo' aggiungere un' ora di piu', / ne' richiamare un' ora che ha perduta! / Ma venga pure la cattiva sorte: / le aggiungeremo la nostra forza, / le insegneremo l'arte e la portata, / cosi' che su noi tragga vantaggio.</p><p>Quando sospiri non sospiri vento, / ma esali la mia anima; / quando piangi, scortesemente cortese, / corrompi il sangue della mia vita. / Non e' possibile che tu mi ami / come dici di amarmi se disperdi / con la tua la mia vita, / tu che di me sei la parte migliore.</p><p>il tuo cuore da oracolo / non mi preannunci alcun male: il destino / potrebbe prendere anche la tua parte, / realizzando cosi' le tue paure; / pensa piuttosto che noi / ci siamo solo voltati le spalle nel sonno; / coloro che a vicenda si tengono vivi / non sono mai separati.</p><p>Autore: J.Donne (Londra, 1572 - 1631) / Note: La sua produzione letteraria puo' essere / ripartita in poetica amorosa e religiosa. I suoi versi / d'amore sono dedicati a Anne More, donna di cui fu / follemente innamorato e alla quale sacrifico' ogni cosa..</p> </div>
<div><p>Amaro Lagrimar II</p><p>Quando bel ginepro, cui d'intorno cinge / Oh che tranquillo mar, che placide onde / Quanto piu arroge a le mie antiche pene / Di gravosi pensier la turba infesta / Quando il turbato mar s'alza e circonda / Quanto e piu vile il nostro ingordo frale / Deh! perche non posso io dolermi tanto / S'io cerco, ahi lasso! fuggir dal pensiero / S'in me questa fallace e breve speme / A che sempre chiamar la sorda morte</p><p>Autore: V.Colonna Marchesa di Pescara / (Colli Albani, 1492 - Roma, 1547) / Note: Nobildonna romana, poetessa celebrata da Michelangelo. / Rimase vedova verso la fine del 1525; il dolore per / la morte del marito la porto' prima a desiderare la morte / e poi a ritrovare la pace in un convento.</p> </div>
<div><p>UGO FOSCOLO</p><p>A Firenze</p><p>E tu ne' carmi avrai perenne vita / Sponda che Arno saluta in suo cammino / Partendo la città che del latino / Nome accogliea finor l'ombra fuggita.</p><p>Già dal tuo ponte all'onda impaurita / Il papale furore e il ghibellino / Mescean gran sangue, ove oggi al pellegrino / Del fero vate la magion s'addita.</p><p>Per me cara, felice, inclita riva / Ove sovente i piè leggiadri mosse / Colei che vera al portarnento Diva</p><p>In me volgeva sue luci beate, / Mentr'io sentia dai crini d'oro commosse / Spirar ambrosia l'aure innamorate.</p><p>Autore: U.Foscolo (Zante, 1778 - Londra, 1827) / Nacque da padre veneziano e madre greca. E' considerato il primo / grande intellettuale dell'eta' neoclassica. Oltre alla produzione / maggiore (Ortis, Odi, Sonetti, Grazie, Sepolcri) scrisse alcune / tragedie (Aiace, Tieste e Ricciarda).</p> </div>
<div><p>CALLINO</p><p>Fino a quando sarete oziosi? Quando avrete un animo forte, / o giovani? Non provate vergogna, così neghittosi, / dei vostri vicini? Stare seduti in tempo di pace / voi sembrate, ma la guerra possiede l'intero paese.</p><p>Mentre muore, ognuno per l'ultima volta scagli la lancia. / E' cosa onorevole e splendida per l'uomo combattere / contro i nemici, difendendo la terra, i figli e la moglie / legittima; allora la morte verra', quando le Parche / l'abbian filata. Brandendo in alto la lancia, / avanzi ognuno diritto, e sotto lo scudo raccolga / il suo cuore valoroso, non appena s'accenda la mischia. / Che un uomo sfugga alla morte non è concesso dal fato, / neppure se è prole di antenati immortali. / Spesso, chi fugge la lotta e lo strepito dei dardi / ritorna, e in casa lo coglie destino di morte. / Ma costui non è caro al popolo ne' e' desiderabile mai; / l'altro, umili e potenti lo piangono se qualcosa gli accade. / Tutto il popolo ha rimpianto dell'uomo valoroso / quando muore, ma se vive è degno dei semidei; / nei loro occhi lo vedono quasi fosse una torre: / da solo egli compie imprese degne di molti.</p><p>Autore: CALLINO (VIII-VII sec. a.C.) / Il primo, in ordine cronologico, dei poeti elegiaci / greci di cui si ha notizia. Nacque e visse ad Efeso. / Nella elegia esorta la gioventu' a combattere contro / gli invasori. Ci restano di lui altri tre frammenti.</p> </div>
<div><p>CARLO PORTA</p><p>La mia povera nonna la gh'aveva</p><p>La mia povera nonna la gh'aveva / On vignoeu arent ai Pader Cappiscin: / el guardian ghe le benediseva: / i soeu fraa beveven mezz el vin.</p><p>La nonna in del morì la me diseva: / Te lassi sto vignoeu, el mè Frnzeschin; / s'el voeur bev el guardian lassa ch'el beva: / usellin tira a casa el porscellin.</p><p>Quand ecco tutt a on tratt Napoleon / El dà ona soppressada ai fratarij. / S'ciavo suo, sur vin, la protezion.</p><p>Credeva de fann pù nanch on boccaa: / inscambi mò hoo impienii tucc i vassij, / inscambi hoo bevuu anch quell che dava ai fraa.</p><p>Eppur in sti agn pasaa / Gh'avarev giugaa el coo che senza lor / No scusavem né nun né nost Signor!</p><p>Autore: C.Porta (Milano 1775-1821) / Note: Porta visse la sua breve vita attardandosi / nelle lunghe conversazioni serali, nelle creazioni / poetiche durante le lunghe ore di ufficio, osservatore / attento della Milano che gli passava davanti...</p> </div>
<div><p>SIMONIDE</p><p>Degli uomini poca / e' la forza, e vane sono le pene: / nella vita breve, fatica s'aggiunge a fatica; / e sovrasta la morte, che non si può fuggire. / Parte uguale ne ebbero in sorte / i buoni e tutti i cattivi.</p><p>Poiche' sei uomo, non dire mai quel che accadra' / domani; e se vedi uno felice, / per quanto tempo lo sara': / veloce e' il mutamento, come neppure lo scarto / della mosca dalle ali distese.</p><p>....</p><p>Non voglio, dunque, in una speranza vuota ed inane / sciupare la mia parte di vita / bramando l'impossibile: / un uomo che sia senza biasimo, fra quanti cogliamo / il frutto della terra vasta. / Quando l'avrò trovato, a voi l'annuncerò. / Tutti io lodo e amo: / chi nulla di turpe compia volontariamente; con la necessità / non lottano neppure gli dèi.</p><p>Basta per me un uomo che non sia cattivo / ne' troppo stolto, e conosca la giustizia che giova alla citta': / un uomo sano. Io non lo biasimero': / al biasimo non sono incline; / infinita e' la razza degli stolti. / Ogni cosa è bella, cui non si mescola nulla di turpe.</p><p>Autore: Simonide (Iuli, isola di Ceo, 556 a.C. - Agrigento, 468) / Note: Visse in pieno splendore greco militare e culturale. Fra / i piu' grandi poeti di corte della lirica corale dedicata agli Dei / ed alla gloria dei tiranni. Secondo Cicerone lui "fu il primo a / quanto dicono, ad inventare l'arte della memoria" (De Oratore II, 351)</p> </div>
<div><p>Il regno di Dio</p><p>O mondo invisibile, noi ti vediamo, / O mondo intangibile, noi ti tocchiamo, / O mondo inconoscibile, noi ti conosciamo, / Inafferrabile, noi ti stringiamo!</p><p>Vola forse il pesce per trovare l'oceano, / Sprofonda forse l'aquila per trovare l'aria, / Che noi chiediamo alle stelle in movimento / Se hanno notizia di te lassu'?</p><p>Non dove i sistemi roteanti s'oscurano, / E il nostro torpido intelletto sale! / Fremito d'ali, tendessimo le orecchie, / Batte alle nostre porte murate di creta.</p><p>Tengono gli angeli il loro posto antico; / Solo che vòlti una pietra, e tu susciti un'ala! / Siete voi, sono i vostri vólti straniati, / Cui manca il prisma dai molti splendori.</p><p>Ma (quando triste oltre ogni segno) / Piangi; e sulla tua perdita tanto cocente / Splenderà il brulichio della scala di Giacobbe / Piantata fra il Cielo e Charing Cross.</p><p>Sì, nella notte, mia Anima, mia figlia, / Piangi, afferrando per i lembi il Cielo; / Ed ecco Cristo camminare sulle acque / Non del Gennesareth, ma del Tamigi!</p><p>Autore: F.Thomson (1859, Preston - 1907, London) / Note: Poeta inglese autore di liriche mistico-religiose / Dopo la scuola dell'obbligo, dall'eta di 11 anni, frequento' / un seminario di preti (Ushaw College) cui non fu ammesso / a causa della suo temperamento depresso e labile.</p> </div>
<div><p>Il messaggio degli occhi</p><p>Non mi mandar messaggi, che son falsi. / non mi mandar messaggi, che son rei. / Messaggio siano gli occhi quando li alzi, / messaggio siano gli occhi tuoi ai miei. / Tiene queste mie labbra rosse / che altro marito non conosce. / (Anonimo trecentesco)</p> </div>
<div><p>ANACREONTE</p><p>Con una palla purpurea, di nuovo, / Eros chioma d'oro mi colpisce, / e mi invita a giocare / con una fanciulla dal sandalo variegato. / Ma lei, di Lesbo / ben costruita, disprezza / la mia chioma che e' bianca, / e di fronte a un'altra sta a bocca aperta. / ... / Ormai canute son le mie / tempie, e bianco e' il capo: / la giovinezza amabile / non c'è piu', e vecchi sono i denti: / della vita dolce non molto / e' il tempo che resta. / Per questo, io piango / spesso, temendo il Tartaro. / Terribile e' l'antro / di Ade: penosa / e' la discesa; e per chi e' andato giù / e' destino non risalire.</p><p>Autore: Anacreonte (Teo, Ionia, 570 ca. - 480? a.C.) / Poeta greco. Visse come ospite presso la corte dei tiranni / protettori delle arti, Policrate di Samo e ad Atene di / Ipparco. La sua opera fu raccolta in 5 libri divisi in / giambi ed elegie, di cui rimangono 160 frammenti.</p> </div>
<div><p>GIUSEPPE GIOACCHINO BELLI</p><p>ER VOTO</p><p>Senti st'antra. A Ssan Pietro e Marcellino / Ce stanno certe moniche befane, / C'aveveno pe voto er contentino / De maggnà ttutto-quanto co le mane.</p><p>Vedi si una forchetta e un cucchiarino, / Si un cortelluccio pe ttajacce er pane, / Abbi da offenne Iddio! N'antro tantino / Leccaveno cor muso com'er cane!</p><p>Pio Ottavo però, bona-momoria, / Che vedde una matina quer porcaro, / Je disse: "Madre, e che vò dì sta storia?</p><p>Sete state avvezzate ar monnezzaro?! / Che voto! un cazzo. A dio pò dasse groria / Puro co la forchetta e cor cucchiaro".</p><p>Autore: G.G.Belli (Roma, 1791-1863) / Note: Tradizionalmente considerato il poeta di Roma. / Fra il 1824 e il 1846 scrisse oltre 2.200 sonetti, / ognuno dei quali restituisce fedelmente la citta' dei / primi dell'Ottocento. "Er voto" fu scritta il 2/2/1833.</p> </div>
<div><p>GIOVANNI DELLA CASA</p><p>Questa vita mortal, che 'n una o 'n due / brevi e notturne ore trapassa, oscura / e fredda, involto avea fin qui la pura / parte di me ne l'atre nubi sue.</p><p>Or a mirar le grazie tante tue / prendo, ché frutti e fior, gielo e arsura, / e sì dolce del ciel legge e misura, / eterno Dio, tuo magisterio fue.</p><p>Anzi 'l dolce aer puro e questa luce / chiara, che 'l mondo a gli occhi nostri scopre, / traesti tu d'abissi oscuri e misti: / e tutto quel che 'n terra o 'n ciel riluce / di tenebre era chiuso, e tu l'apristi; / e 'l giorno e 'l sol de le tue man sono opre.</p><p>Autore: G.Della Casa (Mugello, 1503 - Montepulciano 1556) / Note: Fu poeta burlesco. Membro dell'Accademia dei / Vignaiuoli, conobbe e fu amico del Berni. Opere: "Il capitolo / del Martello" 1533, "Il capitolo del Forno" 1532, "I capitoli / della Stizza, del Nome di Giovanni e del Bacio", 1536.</p> </div>
<div><p>Ode on a Grecian Urn</p><p>parte 2</p><p>Heard melodies are sweet, but those unheard / Are sweeter; therefore, ye soft pipes, play on; / Not to the sensual ear, but, more endear'd, / Pipe to the spirit ditties of no tone: / Fair youth, beneath the trees, thou canst not leave 15 / Thy song, nor ever can those trees be bare; / Bold Lover, never, never canst thou kiss, / Though winning near the goal yet, do not grieve; / She cannot fade, though thou hast not thy bliss, / For ever wilt thou love, and she be fair!</p><p>Dolci le udite melodie, piu' dolci / le non udite; dunque voi, soavi / flauti, all'orecchio no, più care all'anima / sonate melodie prive di suono. / Bel ragazzo, cessare tu non puoi / sotto gli alberi il canto, ne' quegli alberi / essere nudi; audace amante, mai / tu puoi baciare benche' quasi a meta; / pur non ti dolga, ella non puo' sfiorire / benche' tu gioia non ne colga, sempre / tu l'amerai ed ella sara' bella.</p><p>Autore: John Keats (londra, 1795 - Roma, 1821). / Note: Eccellente interprete del romanticismo inglese. / Pubblica nel 1817 il suo primo volume di poesie. / Nel 1820 si ammala di tubercolosi, che l'avrebbe / portato, ventiseienne, alla morte.</p> </div>
<div><p>WILLIAM SHAKESPEARE / Sonetto 128</p><p>How oft, when thou, my music, music play'st / Upon that blessed wood whose motion sounds / With thy sweet fingers when thou gently sway'st / The wiry concord that mine ear confounds, / Do I envy those jacks that nimble leap / To kiss the tender inward of thy hand / Whilst my poor lips, which should that harvest reap, / At the wood's boldness by thee blushing stand! / To be so tickled, they would change their state / And situation with those dancing chips / O'er whom thy fingers walk with gentle gait, / Making dead wood more blessed than living lips. / Since saucy jacks so happy are in this, / Give them thy fingers, me thy lips to kiss.</p><p>Quando musica tu suoni, mia musica, / su quel beato legno che alle dita / gentili replica mentre conduci / la vibrante armonia che mi smarrisce, / quanto invidio quei tasti che in su e in giù / tenendo il cavo di tua mano baciano - / e dal raccolto le mie labbra escluse, / lì accanto, si fan rosse a tanta audacia. / Ben situazione e stato muterebbero, / purché tu le sfiorassi, con quei rapidi / in danza - e tu scorri sì che lieto / fai morto legno più che vive labbra. / Se tanta sorte hanno quegli sfrontati, / da' lor le dita, a me le labbra al bacio.</p><p>Autore: W.Shakespeare (Stratford-on-Avon, 1564 - 1616) / Note: Poeta e drammaturgo inglese. Terzogenito di otto / figli, William frequento' la Grammar School di Stratford. / Fu introdotto al teatro dal padre che curo' il passaggio / della compagnia teatrale "The Earl of Worcester's Men".</p> </div>
<div><p>EMILY DICKINSON / Poesia 245</p><p>I held a jewel in my fingers / And went to sleep / The day was warm, and winds were prosy / I said "'Twill keep" / I woke and child my honest fingers, / The Gem was gone / and now, an Amethyst remembrance / Is all I own / --- / Tenevo un gioiello fra le dita / e mi addormentai. / Il giorno era tiepido, i venti monotoni / Mi dissi: "Durerà" / Mi svegliai e sgridai le mie dita innocenti, / la gemma era sparita / E adesso, un ricordo di ametista / è tutto ciò che mi resta. / Trad. Barbara Lanati</p><p>Autore: E.Dickinson (1830- 1886 Amherst, Massachusetts) / Note: Fra i più grandi lirici moderni. In vita vide / pubblicate soltanto sette delle sue poesie. La sua opera / apparve in varie edizioni postume incomplete. Interrogando / il silenzio, l'autrice svela la condizione umana.</p> </div>
<div><p>LORD BYRON / Dal "PROMETHEUS"</p><p>"But I have lived, and have not lived in vain: / My mind may lose its force, my blood its fire, / And my frame perish even in conquering pain, / But there is that within me which shall tire / Torture and Time, and breathe when I expire"</p><p>"Ma ho vissuto, e non ho vissuto / invano; la mia mente perderà / la sua forza, il mio sangue il suo fuoco, / e, sconfitto dal male, perirà / anche il mio corpo, ma in me esiste / qualcosa che consumerà il tormento / del tempo e vivrà quando sarò morto"</p><p>Autore: G.G. Byron (Londra 1788 - Missolungi 1824) / Note: Poeta britannico esponente del romanticismo inglese. / Dopo aver studiato a Cambridge, alla morte dello zio William, / quinto barone di Byron, ne ereditò titolo e possedimenti. / Seppe trovare ispirazione fra gli splendidi lidi d'Italia.</p> </div>
<div><p>Vi è un incanto nei boschi senza sentiero / Vi è un'estasi sulla spiaggia solitaria / Vi è un asilo dove nessun importuno penetra / In riva all'acque del mare profondo / E vi è un'armonia nel frangersi delle onde / Non amo meno gli uomini ma più la natura / E in questi miei colloqui con lei mi libero / Da tutto quel che sono e da quel che ero prima / Per confondermi con l'universo e sentire / Ciò che non so esprimere e che pure / Non so del tutto nascondere</p><p>Autore: G.G. Byron (Londra 1788 - Missolungi 1824) / Note: Poeta britannico esponente del romanticismo inglese. / "Pazzo, cattivo e pericoloso da conoscersi": così Lady / Caroline Lamb, una delle tante amanti di Lord Byron, / definì il poeta il giorno in cui lo conobbe.</p> </div>
<div><p>CAIO VALERIO CATULLO / CARMEN II</p><p>Passer, deliciae meae puellae, / quicum ludere, quem in sinu tenere, / cui primum digitum dare appetenti / et acris solet incitare morsus / cum desiderio meo nitenti / carum nescio quid lubet iocari, / credo ut, cum gravis acquiescet ador, / sit solaciolum sui doloris, / tecum ludere sicut ipsa possem / et tristis animi levare curas!</p><p>Vorrei potere anch'io / Passero amore dell'amore mio / Divertirmi con te come fa lei / E sviare le tristezze del mio cuore! / Il desiderio mio la luce mia / Con te gioca, ti tiene in seno / Ti vuole sulla punta del ditino / Ti eccita a dargli forti beccate / E così attratta è da questo suo gioco / Da trovarci sollievo al suo dolore / Al suo terribile fuoco una strana frescura</p><p>Autore: C.V.CATULLO (Sirmione, 84? - Roma 54? a.C.) / Note: Poeta della giovinezza, appartenne a una famiglia / agiata: suo padre ospitò più di una volta Cesare nella / villa di Sirmione. Morì poco più che 30enne afflitto dal / dolore che Lesbia gli dava intrattenendosi con i suoi amanti.</p> </div>
<div><p>EMILY DICKINSON / Poesia 536</p><p>The Heart asks Pleasure- first- / And then- Excuse from Pain - / And then - those little Anodynes / That deaden suffering- / And then - to go to sleep - / And then - if it should be / The will of its Inquisitor / The privilege to die - / ---- / Il cuore ricerca il piacere - dapprima - / E poi - la dispensa del dolore - / E poi - quei blandi anodini / che anestetizzano la sofferenza -</p><p>E poi - di potersi addormentare - / E poi - se tale fosse / la volontà del suo inquisitore - / il lusso di morire</p><p>Trad. Barbara Lanati</p><p>Autore: E.Dickinson (1830- 1886 Amherst, Massachusetts) / Emily Dickinson ci ha lasciato tre grandi raccolte di / poesie, e un volume di lettere. La sua raccolta poetica / e' composta da 1775 poesie, pubblicate in tre edizioni / (1890, 1891,1896).</p> </div>
<div><p>GIOVANNI CAMERANA</p><p>Non vederti mai più ! Meglio il martirio</p><p>Fra cielo e terra dei confitti in croce, / Meglio nel folto circo il morso atroce / Che non vederti più!</p><p>Non vederti mai più! Sentir nel torrido / Cielo, il canto dei sogni e dei fulgenti / giorni, gli olezzi delle gioie ardenti, / E non vederti più!</p><p>Più non vederti - stendere le braccia / Verso te, verso te - sempre - chiamarti / A nome - oltre ogni uman confine amarti, / E non vederti più!... / Luglio, 1883</p><p>Autore: G.CAMERANA (1845 - 1905) / Note: Scapigliato milanese. Avviato alla / carriera di magistrato visse il suo rapporto / con la poesia come amore illegittimo firmando / le sue poesie con una Y.</p> </div>
<div><p>PIETRO BEMBO</p><p><div style='padding-left: 60pt'> SONETTO XIV. (XXXVIII.) </div></p><p><div style='padding-left: 30pt'> Guidommi Amor in parte, ond'io vedea </div> Quella, che sol veder sempre vorrei, / Specchiarsi lieta, che dagli occhi miei, / E fuor d'ogn'altra vista esser credea.</p><p><div style='padding-left: 30pt'> I' son pur bella, a se stessa parea </div> Sovente dir, per quel ch'io scorsi in lei: / Poi que' suoi crini a me sì dolci e rei, / Che 'l vento sparse, in bei modi accogliea.</p><p><div style='padding-left: 30pt'> Io che son troppo di tal vista ingordo, </div> Lasso, come non so, pur mi scopersi, / Ond'ella si ritrasse vergognando.</p><p><div style='padding-left: 30pt'> Così in un punto ogni mio ben dispersi, </div> Nè 'l trovai, per andarlo ricercando: / E tremo ancor, qualor me ne ricordo.</p><p>Autore: P.Bembo (Venezia, 1470 - Roma, 1547) / Note: Una delle forme poetiche predilette dal Berni / è la parodia. La maggior parte della produzione / parodica si ha nel triennio compreso fra 1524 e / il 1527.</p> </div>
<div><p>UGO FOSCOLO</p><p>Il ritratto</p><p><div style='padding-left: 30pt'> Scrivo che tu sei bella, </div> Scrivo che tutto è accolto / Sul grazïoso volto / De' vezzi il roseo stuol. / <div style='padding-left: 30pt'> Scrivo che i tuoi dolci occhi </div> Vibran soave foco, / Scrivo.... Ma questo è poco / Per sì gentil beltà. / <div style='padding-left: 30pt'> Chi mai potria le grazie </div> Spiegar di quei colori, / Ove si stan gli Amori / Come sul loro altar? / <div style='padding-left: 30pt'> Dir altro io mai non seppi </div> So non che tanto sei / Vezzosa agli occhi miei / Ch'altra non sanno amar.</p><p>Autore: U.Foscolo (Zacinto, 1778 - Turnham Green, Londra, 1827) / Note: Versi dell'adolescenza dell'autore. La poesia fu pubblicata nel libretto "Poesie inedite di Nicolò Ugo Foscolo tratte da un manoscritto originale.</p> </div>
<div><p>GUIDO GOZZANO / Ad un'ignota</p><p>Tutto ignoro di te: nome, cognome, / l'occhio, il sorriso, la parola, il gesto; / e sapere non voglio, e non ho chiesto / il colore nemmen delle tue chiome.</p><p>Ma so che vivi nel silenzio; come / care ti sono le mie rime: questo / ti fa sorella nel mio sogno mesto, / o amica senza volto e senza nome.</p><p>Fuori del sogno fatto di rimpianto / forse non mai, non mai c'incontreremo, / forse non ti vedrò, non mi vedrai.</p><p>Ma più di quella che ci siede accanto / cara è l'amica che non mai vedremo; / supremo è il bene che non giunge mai!</p><p>Autore: G.Gozzano (Torino, 1883 - 1916) / Fra le sue raccolte poetiche: "La via del rifugio" (1907) / e "I colloqui" (1911), il suo capolavoro. Lavorò anche / ad un poemetto, Le farfalle, e scrisse racconti e fiabe. / Affrontò tematiche quotidiane e borghesi con un / linguaggio ricco e prezioso.</p> </div>
<div><p>Sonetto n.18</p><p>Ti comparerò dunque a giornata d'estate? / Tu sei ben più leggiadro e meglio temperato: / Ruvidi venti sferzano i soavi boccioli di maggio / E il termine d'estate troppo ha breve durata; / Troppo ardente talvolta splende l'occhio del cielo, / E sovente velato è il suo aureo sembiante, / E ogni bellezza alla fine decade dal suo stato, / Spoglia dal caso, o dal mutevole corso di natura: / Ma la tua eterna estate non potrà mai svanire / Né perdere il possesso delle tue bellezze, / Né la Morte vantarsi di averti nell'ombra sua, / Poiché tu crescerai nel tempo in versi eterni. / Sin che respireranno uomini, e occhi vedranno / Di altrettanto vivranno queste rime, se a te daranno vita.</p><p>Autore: W.Shakespeare (Stratford-on-Avon, 1564 - 1616) / Note: Poeta e drammaturgo inglese. Terzogenito di otto / figli, William frequento' la Grammar School di Stratford. / Fu introdotto al teatro dal padre che curo' il passaggio / della compagnia teatrale "The Earl of Worcester's Men".</p> </div>
<div><p>SAFFO</p><p>Ad Afrodite</p><p>O mia Afrodite dal simulacro / colmo di fiori, tu che non hai morte, / figlia di Zeus, tu che intrecci inganni, / o dominatrice, ti supplico, / non forzare l'anima mia / con affanni né con dolore; / ma qui vieni. Altra volta a mia voce / udendo di lontano la preghiera / ascoltasti, e lasciata la casa del padre / sul carro d'oro venisti. / Leggiadri veloci uccelli / Sulla nera terra ti portarono, / dense agitando le ali per l'aria celeste. / E subito giunsero. E tu, o beata, / sorridendo nell'immortale volto / chiedesti del mio nuovo patire, / e che cosa un'altra volta invocavo, / e che più desideravo / nell'inquieta anima mia. / "Chi vuoi che Péito spinga al tuo amore, / o Saffo? Chi ti offende? / Chi ora ti fugge, presto t'inseguirà, / chi non accetta doni, ne offrirà, / chi non ti ama, pure contro voglia, / presto ti amerà." / Vieni a me anche ora; / liberami dai tormenti, avvenga ciò che l'anima mia vuole: / aiutami, Afrodite.</p><p>(traduzione di S. Quasimodo)</p><p>Autore: Saffo (Efeso, 612 a.C. - Militene, 580 a.C.) / Note: Di origine aristocratica dipinge l'amore, / tema dominante, raffigurato come forza che sconvolge / i sensi e la mente. La lingua è sempre raffinata e / ricca di immagini luminose.</p> </div>
<div><p>EDMONDO DE AMICIS</p><p>A una turca</p><p>Bella turchetta coi cerchioni negli occhi / che scendi a lesti passi per la china / e sgonnelli la veste cremesina / e lunghe umide occhiate ai Franche scocchi / perchè, ligia al voler dei turchi sciocchi, / col tuo candido vel di monachina / copri il visetto bianco di farina / mentre mostri benissimo i ginocchi? / Vedi cos'è passar lunghe giornate / con le gambette in croce sul cuscino! / Bella turchina, hai le gambette arcate. / Ma il piede è così dritto e così snello, / e tutto, fuor che l'arco, è così fino / Ahi, me infelice, che anche l'arco è bello!</p><p>Autore: (Oneglia, 1846 - Bordighera, 1908) / Note: Nel 1868 pubblicò "La vita militare", una / raccolta di bozzetti ispirati al periodo trascorso / nell'esercito quando, in qualità di ufficiale di / fanteria, combatté nella battaglia di Custoza, nel 1866.</p> </div>
<div><p>GIORDANO BRUNO</p><p>Io che porto d'amor l'alto vessillo, / gelate ho spene e gli desir cuocenti: / a uh tempo triemo, agghiaccio, ardo e sfavillo, / son muto, e colmo il ciel de strida ardenti: / dal cor scintillo, e dagli occhi acqua stillo; / e vivo e muoio, e fo riso e lamenti: / son vive l'aqui, e incendio non more, / chË a gli occhi ho Teti, ed ho Vulcan al core.</p><p>Altr'amo, odio me stesso; / ma s'io m'impiumo; altri si cagian in sasso; / poggi'altr'al ciel, s'io mi ripongo in basso;</p><p>sempre altri fugge, s'io seguir non cesso; / s'io chiamo, non risponde; / e quand'io cerco più, più mi s'asconde.</p><p>Autore: G.Bruno (Nola, 1548 - Roma, 1600) / Note: Citiamo le maggiori opere. Candelaio (1582); / De umbris idearum (1582); Cena de le Ceneri (1584); / De la causa, principio e uno (1584); De l'infinito, / universo e mondi (1584); Spaccio de la bestia / trionfante (1584); De gli eroici furori (1585); / De minimo (1591); De monade (1591); De immenso / et innumerabilis (1591)</p> </div>
<div><p>Sonetto 115</p><p>Mentono i versi che una volta ho scritto, / dissi:" Di più non ti potrei amare"; / ma all'intelletto era allora incredibile / ch'io, sì colmo, avvampassi ancor più chiaro. / Guardando al tempo, che in vicende a mille / scongiunge i voti e muta legge ai re, / scurisce la beltà sacra, i più fini / stempra, i forti nel suo flusso traveste; / ah del tempo implacato nel timore / come non dirti: "Ora t'amo nel culmine" / quando l'incerto m'era certo e l'oggi / incoronavo, del futuro in dubbio?</p><p>E' un bimbo Amore, non dire dovevo, / lasciar pienezza a quel che ancora cresce.</p><p>Autore: W.Shakespeare (Stratford-on-Avon, 1564 - 1616) / Note: Il 26 aprile 1564 viene battezzato nella / chiesa di Stratford-upon-Avon. Nel 1582 / si sposa con Anne Hathaway: l'anno successivo / nasce Susan, la prima figlia della coppia, / un anno dopo nascono due gemelli di cui uno / soltanto sopravviverà.</p> </div>
<div><p>PIETRO METASTASIO</p><p>Aria VI</p><p>Io dico all'antro, addio; / ma quello al pianto mio / sento che mormorando, / addio, risponde. / Sospiro, e i miei sospiri / ne' replicati giri / Zeffiro rende a me / da quelle fronde.</p><p>Autore: P.Metastasio (Roma, 1698 - Vienna 1782) / Note: poeta e librettista italiano, fra i / maggiori esponenti dell'Arcadia nonchè poeta / alla Corte di Vienna. Scrisse più di / milleduecento arie.</p> </div>
<div><p>Misura, providenzia e meritanza</p><p>Misura, providenzia e meritanza / fanno esser l'uomo sagio e conoscente / e ogni nobiltà bon sen[n]'avanza / e ciascuna ric[c]heza fa prudente. / Nè di ric[c]heze aver grande abundanza / faria l'omo ch'è vile esser valente, / ma della ordinata costumanza / discende gentileza fra la gente. / Omo ch'è posto in alto signoragio / e in riccheze abunda, tosto scende, / credendo fermo stare in signoria. / Unde non salti troppo omo ch'è sagio, / per grande alteze che ventura prende, / ma tut[t]ora mantegna cortesia.</p><p>Autore: Federico II di Svevia / (1194, Jesi - 1250, Castelfiorentino) / Note: Puer Apuliae. A soli 20 anni (nel 1214) vinse / il Re di Francia Filippo II Augusto e John Lackland / Re di Inghilterra; nel 1215 conquistò Aquisgrana / dove si fece incoronare Re di Germania.</p> </div>
<div><p>Del mondo e sue parti</p><p>Il mondo è un animal grande e perfetto, / statua di Dio, che Dio lauda e simiglia: / noi siam vermi imperfetti e vil famiglia, / ch'intra il suo ventre abbiam vita e ricetto. / Se ignoriamo il suo amor e 'l suo intelletto, / né il verme del mio ventre s'assottiglia / a saper me, ma a farmi mal s'appiglia: / dunque bisogna andar con gran rispetto. / Siam poi alla terra, ch'è un grande animale / dentro al massimo, noi come pidocchi / al corpo nostro, e però ci fan male. / Superba gente, meco alzate gli occhi / e misurate quanto ogn'ente vale: / quinci imparate che parte a voi tocchi.</p><p>Autore: T.Campanella (Stilo, 1568 - pARIGI, 1639) / Note: Entrò nel 1582 nell’Ordine dei Domenicani / ma le sue idee gli procurarono ben presto / persecuzioni e condanne. Sfuggi' alla / condanna capitale fingendo la pazzia. / Visse in carcere per 27 anni.</p> </div>
<div><p>De gli occhi della mia donna</p><p>De gli occhi de la mia donna si move / un lume sì gentil che, dove appare, / si veggion cose ch'uom non pò ritrare / per loro altezza e per lor esser nove: / e de' suoi razzi sovra 'l meo cor piove / tanta paura, che mi fa tremare / e dicer: «Qui non voglio mai tornare»; / ma poscia perdo tutte le mie prove: / e tornomi colà dov'io son vinto, / riconfortando gli occhi paurusi, / che sentier prima questo gran valore. / Quando son giunto, lasso!, ed e' son chiusi; / lo disio che li mena quivi è stinto: / però proveggia a lo mio stato Amore.</p><p>Autore: D.Alighieri (Firenze, 1265 - Ravenna, 1321) / Note: Noto sonetto dedicato a Beatrice. / L'autore fu condannato all'esilio nel 1302. / Morì a Ravenna alla corte di Guido da Polenta / nel 1321.</p> </div>
<div><p>Nevicata</p><p>Lenta fiocca la neve pe 'l cielo cinereo: gridi, / suoni di vita più non salgon da la città, / non d'erbaiola il grido o corrente rumore di carro, / non d'amor la canzon ilare e di gioventú. / Da la torre di piazza roche per l'aere le ore / gemon, come sospir d'un mondo lungi dal dí. / Picchiano uccelli raminghi a' vetri appannati: / gli amici spiriti reduci son, guardano e chiamano a me. / In breve, o cari, in breve, tu calmati, indomito cuore, / giú al silenzio verrò, ne l'ombra riposerò</p><p>Autore: G.Carducci (1835, Val di Castello - Bologna, 1907) / Note: Ottenne il premio Nobel per la poesia nel 1906. / Nel 1860 fu chiamato dal ministro Terenzio Mamiani a / dirigere la cattedra di letteratura italiana a Bologna. / Carducci insegnò per quaranta anni, fino al 1904.</p> </div>
<div><p>Ecco che un'altra volta, o piagge apriche, / udrete il pianto e i gravi miei lamenti; / udrete, selve, i dolorosi accenti / e 'l tristo suon de le querele antiche.</p><p>Udrai tu, mar, le usate mie fatiche, / e i pesci al mio lagnar staranno intenti; / staran pietose a' miei sospiri ardenti / quest'aure, che mi fur gran tempo amiche.</p><p>E se di vero amor qualche scintilla / vive fra questi sassi, avran mercede / del cor, che desiando arde e sfavilla.</p><p>Ma, lasso, a me che val, se già nol crede / quella ch'i' sol vorrei vèr me tranquilla, / né le lacrime mie m'acquistan fede?</p><p>(Rime, XXXIV)</p><p>Autore: J.Sannazaro (Napoli, 1457-1530) / Note: accanto alle tradizionali "piagge" e "selve", / il mare e i pesci, di cui l'Autore fa menzione, / costituiscono un tramite concreto all'esperienza del / Sannazaro, che contemplava il Golfo di Napoli dalla / Villa di Mergellina.</p> </div>
<div><p>Gelsomino notturno</p><p>E s'aprono i fiori notturni, / nell'ora che penso a' miei cari. / Sono apparse in mezzo ai viburni / le farfalle crepuscolari.</p><p>Da un pezzo si tacquero i gridi: / la' sola una casa bisbiglia. / Sotto l'ali dormono i nidi, / come gli occhi sotto le ciglia.</p><p>Dai calici aperti si esala / l'odore di fragole rosse. / Splende un lume là nella sala. / Nasce l'erba sopra le fosse.</p><p>Un'ape tardiva sussurra / trovando già prese le celle. / La Chioccetta per l'aia azzurra / va col suo pigolio di stelle.</p><p>Per tutta la notte s'esala / l'odore che passa col vento. / Passa il lume su per la scala; / brilla al primo piano: s'è spento...</p><p>E' l'alba: si schiudono i petali / un poco gualciti; si cova, / dentro l'urna molle e segreta, / non so che felicità nuova.</p><p>Autore: Giovanni Pascoli (S.Mauro di Romagna 1855- / Bologna 1912) Note: questa lirica, che rappresenta / uno dei risultati più alti della produzione pascoliana, / fu scritta dall'Autore in occasione delle nozze / dell'amico Raffaele Briganti.</p> </div>
<div><p>"Cerchi chi vuol"</p><p>Cerchi chi vuol le pompe e gli alti onori, / le piazze, i templi e gli edifizi magni, / le delizie e il tesor, quale accompagni / mille duri pensier, mille dolori.</p><p>Un verde praticel pien di be' fiori, / un rivo che l'erbetta intorno bagni, / un augelletto che d'amor si lagni, / acqueta meglio i nostri ardori;</p><p>l'ombrose selve, i sassi e gli alti monti, / gli antri oscuri e le fère fuggitive, / qualche leggiadra ninfa paurosa:</p><p>quivi vegg'io con pensier vaghi e pronti / le belle luci come fussin vive, / qui me le toglie or una or altra cosa.</p><p>(Comento, XX)</p><p>Autore : Lorenzo de' Medici (Firenze 1449-Careggi 1492) / Note: l'Autore, importante uomo politico, fu / anche poeta e mecenate, e coltivò l'amicizia dei / maggiori artisti del suo tempo, dei quali si / circondò finchè visse.</p> </div>
<div><p>La rriliggione del tempo nostro</p><p>Che rriliggione ! è rriliggione questa ? / Tuttaquanta oramai la riliggione / conziste in zinfonie, ggenufressione, / segni de crosce, fittucce a la vesta*, / <div style='padding-left: 30pt'> cappell'in mano, cenneracccio in testa**, </div> pessci da tajjo***, razzi, priscissione, / bbussolette, Madonne a 'ggni cantone, / cene a ppunta d'orloggio, ozzio de festa, / <div style='padding-left: 30pt'> scampanate, sbaciucchi, picchiapetti, </div> parme, reliquie, medajje, abbitini, / corone, acquasantiere e mmoccoletti. / <div style='padding-left: 30pt'> E trattanto er Vangelo, fratel caro, </div> tra un diluvio de smorfie e bbell'inchini, / è un libbro da dà a ppeso ar zalumaro****.</p><p><ul> <li>nastrini che le donne per voto, attaccavano alle vesti</li> </ul> ** capo cosparso di cenere / *** pesci pregiati / **** salumiere</p><p>Autore: Giuseppe Gioacchino Belli (Roma 1791-1863) / Note: il poeta e' noto per i 2279 sonetti in dialetto romano / stampati clandestinamente e poi pubblicati nel 1865-1866. / In essi l'autore esprime una pessimistica concezione del / mondo e la sua pesante accusa nei confronti della Chiesa.</p> </div>
<div><p>Fortezza e senno Amor dona, non tolge / giova, non nuoce; al ben, non al mal chiama; / trova, non perde onor, costumi, fama; / bellezza e castità lega, non scioglie;</p><p>dolcezza, non affanno l'uomo ne colge; / nova perfida Amor rompe, non trama; / prova, non crucia; il duol odia, non ama; / prezza, non scherne; in buon, non in rio volge;</p><p>vita, non morte da'; gioia, non pena; / sorte buona, non ria; frutto, non danno; / invita al ciel, non al'inferno mena;</p><p>accorte, non vieche l'alme si fanno; / aita, non offende; arma, non svena; / forte, non molle Amor; dio, non tiranno.</p><p>(Rime, 62 a)</p><p>Autore: Luigi Groto (Adria, 1541- Venezia, 1585) / Note: la costruzione del sonetto è particolare: / infatti, leggendo ogni verso al contrario, il / significato si capovolge e vengono elencate tutte / le tradizionali accuse contro Amore</p> </div>
<div><p>Qual rugiada o qual pianto, / quai lagrime eran quelle / che sparger vidi dal notturno manto / e dal candido volto delle stelle? / E perchè seminò seminò la bianca luna / di cristalline stelle un puronembo / a l'erba fresca in grembo? / Perchè ne l'aria bruna / s'udian, quasi dolendo, intorno intorno / gir l'aure insino al giorno? / Fur segni forse de la tua partita, / vita de la mia vita?</p><p>(Rime, 324)</p><p>Autore: T.Tasso (Sorrento, 1544 - Roma, 1595) / Note: Formatosi a Urbino in studi giuridici, / seppe dedicarsi allo studio della filosofia e / della eloquenza. Nel 1565 entrò al servizio del / cardinale Luigi D'Este a Ferrara.</p> </div>
<div><p>Non è re chi ha regno, ma chi sa reggere.</p><p>Chi pennelli have e colori, ed a caso / pinge, imbrattando le mura e le carte, / pittor non è; ma chi possede l'arte, / benché non abbia inchiostri, penne e vaso. / Né frate fan cocolle e capo raso. / Re non è dunque chi ha gran regno e parte, / ma chi tutto è Giesù, Pallade e Marte / benché sia schiavo o figlio di bastaso. / Non nasce l'uom con la corona in testa, / come il re delle bestie, che han bisogno, / per lo conoscer, di tal sopravvesta. / Repubblica onde all'uom doversi espogno, / o re, che pria d'ogni virtù si vesta, / provata al sole, e non a piume e 'n sogno.</p><p>Autore: T.Campanella (Stilo, 1568 - Parigi, 1639) / Note: Entrò nel 1582 nell’Ordine dei Domenicani / ma le sue idee gli procurarono ben presto / persecuzioni e condanne. Sfuggì alla / condanna capitale fingendo la pazzia. / Visse in carcere per 27 anni.</p> </div>
<div><p>Ad Elena</p><p>Elena, la tua bellezza è per me / come quei navigli nicei d'un tempo / che, mollemente, sull'odorato mare / riportavano il pellegrino stanco d'errare / alla sua sponda natia.</p><p>Da tempo avezzo a disperati mari, / la tua chioma di giacinto, il tuo classico volto, / la tua grazia di Naiade riportano me anche in patria, / a quella gloria che fu la Grecia, / a quella maestà che fu Roma.</p><p>Là, nel rilucente vano della finestra, / come statua eretta io ti vedo, / con in mano la tua lampada d'agata! / Ah, Psyche, qui venuta dalle regioni / che son Terra Santa.</p><p>Autore: Edgar Allan Poe (Boston, 1809 - Baltimora 1849) / Note: Vero antesignano della letteratura horror moderna. / Maestro nel raccontare l'irrealtà e nel descrivere / atmosfere angoscianti e tenebrose in cui ambientò / le sue incredibili storie.</p> </div>
<div><p>Forse tu pensi...</p><p>Forse tu pensi che da' labbri tuoi / cadendo si dileguin parole, / come a sommo di placide correnti / ad una ad una / si posan lievemente aride foglie, / e senza ombra nè segno / fuggon mute sulla queta via. / Invece in me discende / ogni suon della tua voce soave, / siccome cosa grave / scende per acque immobili e profonde, / presto al guardo s'asconde / e nell'imo si posa.</p><p>Autore: Antonio Fogazzaro (Vicenza 1842-1911) / Note: Romanziere e poeta. Laureato a Torino in / giurisprudenza, dopo il matrimonio con Margherita / Valmarana, nel 1869 si stabilì a Vicenza e iniziò / la sua carriera di scrittore.</p> </div>
<div><p>Alchimia dell'amore</p><p>Chi piu' di me ha scavato nel profondo la miniera d'Amore, / dice, dove risiede il centro della sua felicita': / ho amato, ho conquistato e detto, / ma se dovessi amare, conquistare e dire, / finche' non saro' vecchio, / non potrei mai comprendere quel nascosto mistero; / oh, non e' che impostura tutto quanto: / e come nessun alchimista ha potuto scoprire l'Elisir, / ma ugualmente glorifica il suo fecondo vaso / se per caso gli accade di scoprire / qualche odorosa sostanza, o nuova medicina, / cosi' gli amanti sognano un godimento ricco e prolungato, / ma non trovano altro che una notte estiva simile all' inverno. / La nostra pace, il denaro, l' onore e il nostro giorno, / questo noi pagheremo, per questa vana ombra di una / bolla d' aria? / In questo ha fine amore, che ogni uomo / puo' essere felice come me se puo' sostenere / la breve vergogna di una farsa nuziale? / Quell'infelice amante che afferma / non essere i corpi a sposarsi, ma solo gli spiriti, / e che pretende trovare in lei un Angelo, / in egual modo esatto parlerebbe dicendo di udire / nel quotidiano e rozzo strimpellare roco il suono delle celesti sfere. / Non sperare che la donna possegga intelligenza, al massimo / ha estro e dolcezza, e non e', una volta posseduta, altro che vuota forma</p><p>Autore: J.Donne (Londra, 1572 - 1631) / Note: La sua produzione letteraria puo' essere / ripartita in poetica amorosa e religiosa. I suoi versi / d'amore sono dedicati a Anne More, donna di cui fu / follemente innamorato e alla quale sacrifico' ogni cosa</p> </div>
<div><p>Non è cosa divina l'amare?</p><p>Non è cosa divina l'amare? / Addio, bella: addio, cara e nobile donna. / Vorrei dirti quanto smisuratamente mi è / cresciuto l'amore per te in questi giorni: / ma non ho parole tanto gentili e profonde. / Grazie, grazie, grazie! Tu mi hai rinnovellato / la gioventù e la fede. Farò ancora qualcosa / di degno, forse. In tanto ti amo: e non è / cosa divina amare, l'amare così? / Addio, tutta l'anima mia a te</p><p>Autore: Giosuè Carducci (1835, Val di Castello - / 1907, Bologna). Trascorse l' infanzia in maremma, / tra Bolgheri e Castegnato, a contatto con una natura / aspra e selvaggia, nella quale seppe ritrovarsi. / Fu premio Nobel per la poesia nel 1906.</p> </div>
<div><p>Fortuna de' savi</p><p>Gran fortuna è 'l saper, possesso grande / più dell'aver; né i savi ha sventurati / l'esser di vil progenie e patria nati: / per illustrarle son sorti ammirande. / Hanno i guai per ventura, che più spande / lor nome e gloria; e l'esser ammazzati / gli fa che sien per santi e dèi adorati, / ed allegrezza han da contrarie bande: / ché le gioie e le noie a lor son spasso, / come all'amante pare il gaudio e 'l lutto / per la sua ninfa: e qui a pensar vi lasso. / Ma il sciocco i ben pur crucciano, e più brutto / nobiltà il rende, ed ogni tristo passo / suo sventurato fuoco smorza in tutto.</p><p>Autore: T.Campanella (Stilo, 1568 - Parigi, 1639) / Note: Entrò nel 1582 nell’Ordine dei Domenicani / ma le sue idee gli procurarono ben presto / persecuzioni e condanne. Sfuggì alla / condanna capitale fingendo la pazzia. / Visse in carcere per 27 anni.</p> </div>
<div><p>A me pare uguale agli dèi / chi a te vicino così dolce / suono ascolta mentre tu parli</p><p>e ridi amorosamente. Subito a me / il cuore si agita nel petto / solo che appena ti veda, e la voce</p><p>si perde sulla lingua inerte. / Un fuoco sottile affiora rapido alla pelle, / e ho buio negli occhi e il rombo / del sangue alle orecchie.</p><p>E tutta in sudore e tremante / come erba patita scoloro: / e morte non pare lontana / a me rapita di mente.</p><p>Autore: Saffo (Efeso, 612 a.C. - Militene, 580 a.C.) / Note: Di origine aristocratica dipinge l'amore, / tema dominante, raffigurato come forza che sconvolge / i sensi e la mente. La lingua è sempre raffinata e / ricca di immagini luminose.</p> </div>
<div><p>Il trionfo di Bacco e Arianna</p><p>Quant'è bella giovinezza, / che si fugge tuttavia! / Chi vuol esser lieto, sia: / di doman non c'è certezza.</p><p>Quest'è Bacco e Arianna, / belli, e l'un dell'altro ardenti: / perché 'l tempo fugge e inganna, / sempre insieme stan contenti. / Queste ninfe ed altre genti</p><p>sono allegre tuttavia. / Chi vuol esser lieto, sia: / di doman non c'e certezza. / Questi lieti satiretti, / delle ninfe innamorati,</p><p>per caverne e per boschetti / han lor posto cento agguati; / or da Bacco riscaldati, / ballon, salton tuttavia. / Chi vuol esser lieto sia:</p><p>di doman non c'è certezza. / Queste ninfe anche hanno caro / da lor essere ingannate: / non puon fare a Amor riparo, / se non genti rozze e ingrate:</p><p>ora insieme mescolate / suonon, canton tuttavia. / Chi vuol esser lieto, sia: / di doman non c'è certezza. / Questa soma, che vien drieto</p><p>sopra l'asino, è Sileno: / così vecchio è ebbro e lieto, / già di carne e d'anni pieno; / se non può star ritto, almeno / ride e gode tuttavia.</p><p>Chi vuol esser lieto, sia: / di doman non c'è certezza. / Mida vien drieto a costoro: / ciò che tocca, oro diventa. / E che giova aver tesoro,</p><p>s'altri poi non si contenta? / Che dolcezza vuoi che senta / chi ha sete tuttavia? / Chi vuol esser lieto, sia: / di doman non c'è certezza.</p><p>Ciascun apra ben gli orecchi, / di doman nessun si paschi; / oggi siam, giovani e vecchi, / lieti ognun, femmine e maschi; / ogni tristo pensier caschi:</p><p>facciam festa tuttavia. / Chi vuol esser lieto, sia: / di doman non c'è certezza. / Donne e giovìnetti amanti, / viva Bacco e viva Amore!</p><p>Ciascun suoni, balli e canti! / Arda di dolcezza il core! / Non fatica, non dolore! / Ciò c'ha a esser, convien sia. / Chi vuol esser lieto, sia: / di doman non c'è certezza.</p><p>Autore : Lorenzo de' Medici (Firenze 1449-Careggi 1492) / Note: l'Autore, importante uomo politico, fu / anche poeta e mecenate, e coltivò l'amicizia dei / maggiori artisti del suo tempo, dei quali si / circondò finchè visse. Ritona nei versi / l'esaltazione entusiastica della giovinezza / e dell'amore</p> </div>
<div><p>Cuore di fanciulla</p><p>Se c'incontriamo, / il mio volto nascondo; / eppur tu sei / l'amor che senza tregua / desidero vedere.</p><p>Anonimo Giapponese</p> </div>
<div><p>Voi che savete ragionar</p><p>Voi che savete ragionar d'Amore, / udite la ballata mia pietosa, / che parla d'una donna disdegnosa, / la qual m'ha tolto il cor per suo valore. / Tanto disdegna qualunque la mira, / che fa chinare gli occhi di paura, / però che intorno a' suoi sempre si gira / d'ogni crudelitate una pintura; / ma dentro portan la dolze figura / ch'a l'anima gentil fa dir: «Merzede», / sì vertuosa, che quando si vede, / trae li sospiri altrui fora del core. / Par ch'ella dica: «Io non sarò umile / verso d'alcun che ne li occhi mi guardi, / ch'io ci porto entro quel segnor gentile / che m'ha fatto sentir de li suoi dardi». / E certo i' credo che così li guardi / per vederli per sé quando le piace, / a quella guisa retta donna face / quando si mira per volere onore. / Io non ispero che mai per pietate / degnasse di guardare un poco altrui, / così è fera donna in sua b ieltatel / questa che sente Amor negli occhi sui. / Ma quanto vuol nasconda e guardi lui, / ch'io non veggia talor tanta salute; / però che i miei disiri avran vertute / contra 'l disdegno che mi dà tremore.</p><p>Autore: D.Alighieri (Firenze, 1265 - Ravenna, 1321) / Note: L'autore, massimo esponente della letteratura / italiana, fu condannato all'esilio nel 1302. / Morì a Ravenna alla corte di Guido da / Polenta nel 1321.</p> </div>
<div><p>Sonetto XV</p><p>Quando penso che tutto ciò che nasce / resta perfetto un solo breve istante, / e questa scena immensa offre solo / fantasmi su cui le stelle calano il / loro arcano influsso. Quando vedo / crescere gli uomini come le piante, / favoriti o contrastati dallo stesso / cielo, E vantarsi in gioventù e al / culmine decrescere, cancellando dalla / memoria l'orgogliosa primavera, / allora nel sogno di questa vita / precaria, ti mostri ai miei occhi di / gioventù vestito, mentre il tempo e / la morte cospirano insieme, per / trasformare in fetida notte il tuo / fresco giorno. Allora per amor tuo / lotto col tempo e come esso ti lacera, / io ti risemino ancora.</p><p>Autore: W.Shakespeare (Stratford-on-Avon, 1564 - 1616) / Note: Poeta e drammaturgo inglese. Terzogenito di otto / figli, William frequento' la Grammar School di Stratford. / Fu introdotto al teatro dal padre che curo' il passaggio / della compagnia teatrale "The Earl of Worcester's Men".</p> </div>
<div><p>The Soul selects her own society</p><p>L'anima si sceglie il proprio compagno - / Poi - chiude la porta - / così che la maggioranza divina / non possa più turbarla -</p><p>Impassibile - vede i cocchi - che si fermano / laggiù al cancello - / Impassibile - vede un Re inginocchiarsi / alla sua soglia -</p><p>Io so che - tra tantissimi - / L'anima ne scelse uno - / Per poi sigillare - come fossero pietra - / le valve della sua attenzione.</p><p>Trad. di Barbara Lanati / Autore: E.Dickinson (1830- 1886 Amherst, Massachusetts) / Note: Fra i più grandi lirici moderni. In vita vide / pubblicate soltanto sette delle sue poesie. La sua opera / apparve in varie edizioni postume incomplete.</p> </div>
<div><p>La più bella</p><p>I.</p><p>Ma bella più di tutte l'Isola Non-Trovata: / quella che il Re di Spagna s'ebbe da suo cugino / il Re di Portogallo con firma sugellata / e bulla del Pontefice in gotico latino.</p><p>L'Infante fece vela pel regno favoloso, / vide le fortunate: Iunonia, Gorgo, Hera / e il Mare di Sargasso e il Mare Tenebroso / quell'isola cercando... Ma l'isola non c'era.</p><p>Invano le galee panciute a vele tonde, / le caravelle invano armarono la prora: / con pace del Pontefice l'isola si nasconde, / e Portogallo e Spagna la cercano tuttora.</p><p>II.</p><p>L'isola esiste. Appare talora di lontano / tra Teneriffe e Palma, soffusa di mistero: / «...l'Isola Non-Trovata!» Il buon Canarïano / dal Picco alto di Teyde l'addita al forestiero.</p><p>La segnano le carte antiche dei corsari. / ...Hifola da - trovarfi? ...Hifola pellegrina?... / È l'isola fatata che scivola sui mari; / talora i naviganti la vedono vicina...</p><p>Radono con le prore quella beata riva: / tra fiori mai veduti svettano palme somme, / odora la divina foresta spessa e viva, / lacrima il cardamomo, trasudano le gomme...</p><p>S'annuncia col profumo, come una cortigiana, / l'Isola Non-Trovata... Ma, se il pilota avanza, / rapida si dilegua come parvenza vana, / si tinge dell'azzurro color di lontananza...</p><p>Autore: G.Gozzano (Torino, 1883 - 1916) / Fra le sue raccolte poetiche: "La via del rifugio" (1907) / e "I colloqui" (1911), il suo capolavoro. Lavorò anche / ad un poemetto, Le farfalle, e scrisse racconti e fiabe. / Affrontò tematiche quotidiane e borghesi con un / linguaggio ricco e prezioso.</p> </div>
<div><p>In sogno ogni notte ti vedo</p><p>In sogno ogni notte ti vedo / Sei tu, mi saluti ridente. / Mi getto ai tuoi teneri piedi, / Piangendo disperatamente.</p><p>Tu mi guardi con aria mesta, / Scotendo la testina bionda, / Dai tuoi occhi le umide perle / Del pianto si sciolgono a onda.</p><p>Mi hai detto una lieve parola: / Una verde rama m'hai data. / Son desto: sparita è la rama. / La parola è dimenticata.</p><p>Autore: Heinrich Heine (1797, Dusseldorf - 1856, Parigi) / Note: Nacque da una famiglia di commercianti e banchieri / ebrei. Le sue prime liriche pubblicate nel 1822, mostrano / l'influsso di Byron e di Fouqué, insieme a caratteri / d'originalità che si ispirano a ballate popolari .</p> </div>
<div><p>Il sonno</p><p>Maledetti voi, veleni oscuri, / bianco sonno! / Questo stranissimo giardino / d'alberi crepuscolari / popolato di serpi e di falene, / di ragni, pipistrelli. / L'ombra, straniero, che hai perduta / nel rosso del tramonto: / un truce corsaro / nel salso mar della tristezza. / Sul ciglio delle notte / s'alzano a volo uccelli bianchi / sopra crollanti citta' d'acciaio.</p><p>Trad. E. Pocar / Autore: Georg Trakl (Salisburgo 1887- Cracovia 1914) / Note: poeta tedesco della corrente espressionistica, / mori' suicida in giovane eta'. Trakl e' autore di numerosi volumi di lirica, / tra cui "Poesie" (1913).</p> </div>
<div><p>Ode on a Grecian Urn</p><p>parte 2 / Heard melodies are sweet, but those unheard / Are sweeter; therefore, ye soft pipes, play on; / Not to the sensual ear, but, more endear'd, / Pipe to the spirit ditties of no tone: / Fair youth, beneath the trees, thou canst not leave 15 / Thy song, nor ever can those trees be bare; / Bold Lover, never, never canst thou kiss, / Though winning near the goal yet, do not grieve; / She cannot fade, though thou hast not thy bliss, / For ever wilt thou love, and she be fair! / --- / Dolci le udite melodie, piu' dolci / le non udite; dunque voi, soavi / flauti, all'orecchio no, più care all'anima / sonate melodie prive di suono. / Bel ragazzo, cessare tu non puoi / sotto gli alberi il canto, ne' quegli alberi / essere nudi; audace amante, mai / tu puoi baciare benche' quasi a meta; / pur non ti dolga, ella non puo' sfiorire / benche' tu gioia non ne colga, sempre / tu l'amerai ed ella sara' bella.</p><p>Autore: John Keats (Londra, 1795 - Roma, 1821). / Eccellente interprete del romanticismo inglese. / Pubblica nel 1817 il suo primo volume di poesie. / Nel 1820 si ammala di tubercolosi, che l'avrebbe / portato, ventiseienne, alla morte.</p> </div>
<div><p>Fame</p><p>Se ho voglia, e' soltanto / di terra e di pietre. / il mio pranzo e' sempre aria, / roccia, carbone, ferro.</p><p>Girate, mie fami. Brucate / il prato dei suoni. / Succhiate il gaio veleno / delle campanule.</p><p>Mangiate i ciottoli infranti, / le vecchie pietre di chiesa; / i sassi dei vecchi diluvi, / pani sparsi nelle valli grige.</p><p>Trad. D.Grange Fiori</p><p>Autore: A.Rimbaud (1854, Charleville - 1891, Marsiglia) / Note: Il poeta teorizzo' un nuovo concetto di poesia / tramite il "dereglement", tradotto come "un immenso / e lucido sregolamento dei sensi" reso attraverso le / piu' autentiche voci e ogni mezzo espressivo.</p> </div>
<div><p>L'albatro</p><p>Spesso per divertirsi, i marinai / prendono degli albatri, grandi uccelli di mare / che seguono, compagni indolenti di viaggio, / le navi in volo sugli abissi amari.</p><p>L'hanno appena posato sulla tolda / e gia'il re dell'azzurro, goffo e vergognoso, / pietosamente accanto a se' strascina / come fossero remi le ali grandi e bianche.</p><p>Com'e' fiacco e sinistro il viaggiatore alato! / E comico e brutto, lui prima cosi' bello! / Chi gli mette una pipa sotto il becco, / chi, zoppicando, fa il verso allo storpio che volava!</p><p>Il Poeta e' come lui, principe dei nembi / che sta con l'uragano e ride degli arcieri; / fra le grida di scherno esule in terra, / con le sue ali da gigante non riesce a camminare.</p><p>Tratto da "I Fiori del male", II; / Trad. G. Raboni / Autore: C. Baudelaire (Parigi, 1821-1867) / Note: la poesia esprime un'idea centrale della raccolta, / quella della solitudine del poeta e del rapporto / conflittuale con la societa' che lo circonda. / Opere: "I Fiori del male", 1857; "Poemetti in prosa", 1868.</p> </div>
<div><p>Sonetto in lode di carcerati e tormentati / per difesa dell'innocenza</p><p>Veggio spirti rivolti al Creatore / schernir tormenti e morte, del tiranno / armi sovrane, e scherzar con l'affanno, / onta e dispetto del moresco core. / Di libertà e ragion tanto è l'ardore, / che dolcezza il dolor, ricchezza il danno, / seguendo l'orme di color che sanno, / stimano, armati di gloria ed onore. / Rinaldi, il primo, sei notti e sei giorni / vince i tormenti antichi e i nuovi sprezza, / onde Calavria se ne fregi ed orni. / Fan doi germani all'orrida fierezza / del mostro di Granata gravi scorni, / esempio agli altri d'invitta fortezza.</p><p>Autore: T.Campanella (Stilo, 1568 - Parigi, 1639) / Note: Entrò nel 1582 nell’Ordine dei Domenicani / ma le sue idee gli procurarono ben presto / persecuzioni e condanne. Sfuggì alla / condanna capitale fingendo la pazzia. / Visse in carcere per 27 anni.</p> </div>
<div><p>Sospiro</p><p>L'anima verso la tua fronte, o calma sorella, / dove sogna un autunno sparso di macchie di porpora / e verso il cielo errabondo delle tue iridi / angeliche, sale, come in malinconico / giardino, fedele un bianco zampillo / sospira verso l'Azzurro! / - Verso l'Azzurro raddolcito d'Ottobre / pallido e puro che specchia il suo languore infinito / ai grandi bacini e lascia, sull'acqua morta / dov'erra col vento la fulva agonia delle foglie / scavando un gelido solco, trascinarsi / il sole giallo con obliquo raggio.</p><p>Autore: S.Mallarme' (1842, Parigi - 1898, Valvins) / Note: Professore di Inglese si dedico' alla poesia / cercando in essa evasione dalla monotonia della / realta' quotidiana.</p> </div>
<div><p>Palinodia</p><p>Placa gli sdegni tuoi, / perdono, amata Nice: / l'error d'un infelice / è degno di pietà. / E' ver, de' lacci suoi / vantai che l'alma è sciolta; / ma fu l'estrema volta / ch'io vanti libertà...</p><p>Autore: P.Metastasio (Roma, 1698 - Vienna 1782) / Note: Poeta e librettista italiano. Nella / canzonetta 'Palinodia', l'autore traduce la / sconfitta del poeta, che a distanza di tempo si / ritrova ancora perdutamente innamorato di Nice, / nonostante tutti i tentativi di dimenticarla.</p> </div>
<div><p>Stanzas for Music</p><p>There be none of Beauty's daughters / With a magic like thee; / And like music on the waters / Is thy sweet voice to me: / When, as if its sound were causing / The charmed ocean's pausing, / The waves lie still and gleaming, / And the lull'd winds seem dreaming:</p><p>And the midnight moon is weaving / Her bright chain o'er the deep; / Whose breast is gently heaving, / As an infant's asleep: / So the spirit bows before thee, / To listen and adore thee; / With a full but soft emotion, / Like the swell of Summer's ocean.</p> </div>
<div><p>Stanze per Musica</p><p>Non c'è figlia della Bellezza / D'un incanto simile al tuo; / Come musica sulle acque / La tua voce è dolce per me: / Quando, come se avesse posa / L'oceano ammaliato a quel suono, / Scintillano calme le onde, / Placati i venti sembrano sognare:</p><p>E la luna di mezzanotte / Tesse una trama lucente sul mare / Che lieve solleva il suo petto / Come un fanciullo addormentato: / Così l'anima a te s'inchina / Per ascoltare ed adorarti, / Con emozione profonda e soave / Come d'estate l'onda dell'oceano.</p><p>Autore: G.G. Byron (Londra 1788 - Missolungi 1824) / Note: Poeta britannico esponente del romanticismo inglese. / Dopo aver studiato a Cambridge, alla morte dello zio William, / quinto barone di Byron, ne ereditò titolo e possedimenti. / Seppe trovare ispirazione fra gli splendidi lidi d'Italia.</p> </div>
<div><p>Per una ghirlandetta</p><p>Per una ghirlandetta / ch'io vidi, mi farà / sospirare ogni fiore. / I' vidi a voi, donna, portare / ghirlandetta di fior gentile, / e sovr'a lei vidi volare / un angiolel d'amore umile; / e 'n suo cantar sottile / dicea: «Chi mi vedrà / lauderà 'l mio signore». / Se io sarò là dove sia / Fioretta mia bella a sentire, / allor dirò la donna mia / che port'in testa i miei sospire. / Ma per crescer disire / mia donna verrà / coronata da Amore. / Le parolette mie novelle, / che di fiori fatto han ballata, / per leggiadria ci hanno tolt'elle / una vesta ch'altrui fu data: / però siate pregata, / qual uom la canterà, / che li facciate onore.</p><p>Autore: D.Alighieri (Firenze, 1265 - Ravenna, 1321) / Note: Dante fu guelfo bianco e perciò fu condannato / all'esilio nel 1302. Non rivide più Firenze e vagò / ramingo per l'Italia. Morì a Ravenna alla corte di / Guido da Polenta, suo protettore, nel 1321</p> </div>
<div><p>Rime d'Amore – LXXXVII</p><p>Prendi Amor i tuoi strali e la tua face, / ch'io ti rinunzio i torti e le fatiche, / le voglie a' propri danni sempre amiche, / la guerra certa e la dubbiosa pace. / Trova un novo soggetto e più capace, / cui 'l tuo foco arda e la sua rete intriche, / ch'io per me non vo' più che mi si diche: / - Questa per altri indarno arde e si sface.- / Io son dal grave essilio tuo tornata, / e son resa a me stessa, e non men pento, / mercé di lui che m'ha la via mostrata. / E ne' miei danni ho pur questo contento, / ch'almen, s'io fui da te sì mal trattata, / alta fu la cagion del mio tormento.</p><p>Note: Gaspara Stampa, la voce più autentica / della poesia erotica italiana del XVI secolo, / nacque a Padova nel 1523 da una famiglia / milanese. Le Rime, dopo la prima pubblicazione, / caddero nell’oblìo per quasi due secoli, solo / verso la metà del Settecento ne fu preparata / la seconda edizione.</p> </div>
<div><p>Perchè taccia</p><p>Perché taccia il rumor di mia catena / di lagrime, di speme, e di amor vivo, / e di silenzio; ché pietà mi affrena / se di lei parlo, o di lei penso e scrivo.</p><p>Tu sol mi ascolti, o solitario rivo, / ove ogni notte amor seco mi mena, / qui affido il pianto e i miei danni descrivo, / qui tutta verso del dolor la piena.</p><p>E narro come i grandi occhi ridenti / arsero d'immortal raggio il mio core, / come la rosea bocca, e i rilucenti</p><p>odorati capelli, ed il candore / delle divine membra, e i cari accenti / m'insegnarono alfin pianger d'amore.</p><p>Note: Ugo Foscolo, maggiore di sei figli, nacque / a Zante, una delle isole jonie dipendenti dalla / Repubblica veneta, il 6 febbraio 1778. Alla morte / del padre nel 1792 si trasferì presso la madre a / Venezia, dopo aver compiuto i primi studi a Spalato.</p> </div>
<div><p>Il lampo</p><p>E cielo e terra si mostrò qual era: / la terra ansante, livida, in sussulto; / il cielo ingombro, tragico, disfatto: / bianca bianca nel tragico tumulto / una casa apparì sparì d'un tratto; / come un occhio, che, largo esterefatto, / s'aprì si chiuse, nella notte nera.</p><p>Autore: Giovanni Pascoli (S.Mauro di Romagna / 1855 - Bologna 1912) Note: questa lirica, che / rappresenta uno dei risultati più alti della / produzione pascoliana, fu scritta dall'Autore / in occasione delle nozze dell'amico Raffaele Briganti</p> </div>
<div><p>To</p><p>Had I a man's fair form, then might my sighs / Be echoed swiftly through that ivory shell, / Thine ear, and find thy gentle heart; so well / Would passion arm me for the enterprise: / But ah! I am no knight whose foeman dies; / No cuirass glistens on my bosom's swell; / I am no happy shepherd of the dell / Whose lips have trembled with a maiden's eyes. / Yet must I dote upon thee, -call thee sweet, / Sweeter by far than Hybla's honied roses / When steeped in dew rich to intoxication. / Ah! I will taste that dew, for me 'tis meet, / And when the moon her pallid face discloses, / I'll gather some by spells, and incantation</p><p>A...</p><p>"Se io avessi una bella forma d'uomo, / allora i miei sospiri entro l'avorio / di codesta conchiglia, il tuo orecchio, / saprebbero echeggiare e il tuo gentile / cuore trovare senza indugio; armato / troppo bene sarei dalla passione / per questa impresa. Ahimè, ma cavaliere / di cui muoia il nemico non son io, / sul petto prominente non mi brilla / corazza alcuna; né un pastor di valle / sono, felice, che per gli occhi d'una / fanciulla gli tremarono le labbra. / Pure bisogna ch'io per te vaneggi, / dolce chiamarti, delle rose d'Ibla / più dolce assai che sentono di miele / quando le impregna una rugiada ricca / tanto che inebria. Ah sì, quella rugiada / gustare voglio, quella mi bisogna, / e quando il viso pallido disvela / la luna voglio andarne raccogliendo / qualche po' con incanti e con malie."</p><p>Autore: John Keats (Londra, 1795 - Roma, 1821). / Note: Eccellente interprete del romanticismo inglese. / Pubblica nel 1817 il suo primo volume di poesie. / Nel 1820 si ammala di tubercolosi, che lo / porta, ventiseienne, alla morte.</p> </div>
<div><p>O THAT A CHARIOT OF CLOUD WERE MINE</p><p>O that a chariot of cloud were mine! / Of cloud which the wild tempest weaves in air, / When the moon over the ocean's line / Is spreading the locks of her bright gray hair. / O that a chariot of cloud were mine! / I would sail on the waves of the billowy wind / To the mountain peak and the rocky lake, / And the...</p><p>----</p><p>OH, QUEL CARRO FATTO DI UNA NUBE, FOSSE MIO</p><p>Oh, quel carro fatto di una nube, fosse mio / Di una nube che tesse nell'aria / la tempesta selvaggia, quando la luna / sulla linea dell'oceano sparge / i ricci della sua chioma grigia e di splendore! / Farei vela sulle onde del vento di mare verso / la vetta della montagna, e il lago di roccia, / e...</p><p>Trad. G.Conte</p><p>Autore: P.B.Shelley (1792, Field Place, Sussex - / 1892 golfo di La Spezia) / Note: Yeats scrisse che la vera dimora di Shelley / "era la Stella del desiderio infinito". Nella / poesia, l'amore di Shelley per la natura.</p> </div>
<div><p>La luna e la sua donna</p><p>Diva, antiquo splendor del primo cielo, / liquida più che mai, più relucente, / tempra l'ardor de l'infiammata mente, / col notturno, soave e dolce gelo. / Forse però ne vai senza alcun velo, / che 'l proprio specchio or vedi in occidente; / miralo ancor dentro 'l mio petto ardente, / ch'a te, che tutto vedi, io già no' 'l celo. / Contempla e mira ben l'alma figura, / quegli occi, che di mente mi privaro / e quella fronte in nulla parte oscura. / Vedi il solido petto, e bianco e chiaro: / così bella saresti così pura, / s'avessi più del senso e men del raro.</p><p>Autore: Benedetto Gareth detto il Cariteo (1450-1514) / Il poeta catalano scrisse il sonetto ponendo / in parallelo la luna e Luna, donna amata. / In cielo, rivide l'ispirazione della sua vita.</p> </div>
<div><p>Escape at Bedtime / The lights from the parlour and kitchen shone out / Through the blinds and the windows and bars; / And high overhead and all moving about, / There were thousands of millions of stars. / There ne’er were such thousands of leaves on a tree, / Nor of people in church or the Park, / As the crowds of the stars that looked down upon me, / And that glittered and winked in the dark.</p><p>The Dog, and the Plough, and the Hunter, and all, / And the star of the sailor, and Mars, / These shone in the sky, and the pail by the wall / Would be half full of water and stars. / They saw me at last, and they chased me with cries, / And they soon had me packed into bed; / But the glory kept shining an d bright in my eyes,&amp;nbs p; / And the stars going round in my head. / --- / Evasione notturna</p><p>Dalla sala le luci ammantavano la casa / oltrepassando finestre e davanzali, / e sopra, in alto, la notte era invasa / da milioni di stelle in moti celestiali. / Mai albero ebbe tante foglie sui rami / nè chiesa o parco videro tanta gente / quante le stelle che guardavano a sciami / brillando dall'alto del cielo splendente</p><p>Il Cane, Il Carro e poi Orione, / e la stella del Marinaio, e Marte, così belle / splendevano in cielo e il secchio nel cantone / sembrava pieno di acqua e di stelle. / Poi mi hanno scoperto, preso e sgridato, / impacchettato e rispedito a letto, / ma nei miei occhi splendeva lo stellato / nella sua gloria e nel moto perfetto. / trad.R.Mussapi</p><p>Autore: R.L.Stevenson (Edimburgo, 1850 - Upolu, isole Samoa, 1894) / Note: Scrittore di fama mondiale, tra le sue opere / celeberrime ricordiamo, "L'isola del tesoro" (1883) e / "Lo strano caso del dottor Jekill e mister Hide" (1886).</p> </div>
<div><p>Al dio Sole</p><p>Dove sei ? Ebbra l'anima mi s'invèspera / di tutta la tua delizia. Perché, ora, questo / ho veduto, come stanco del suo / corso, l'estasiato giovinetto dio</p><p>Le giovani ciocche bagnava nel nuvolato d'oro: / e anche adesso l'occhio dietro di lui si affisa. / ma lontano a devoti popoli / che ancora l'onorano se n'è andato.</p><p>Ti amo, Terra! Tu pure con me sei triste: / e la tristezza nostra si muta come dolore / di fanciulli in sopore: e come i venti / aliano e sussurrano nella cetra</p><p>Finchè le dita dell'aedo un suono più dolce / ne traggano, così nuvole e sogni intorno / a noi vibrano finchè torni l'amato / e vita e spirito in noi accenda.</p><p>Autore: F. Holderlin (1770, Lauffen - 1843, Tubinga) / Note: Poeta romantico tedesco, compose alla ricerca / dell'equilibrio e della purezza formale. / Opere: Iperione (romanzo epistolare, 1797-99), Empedocle / (tragedia in versi,1799-1802), Poesie, Odi, Elegie (1791-1812).</p> </div>
<div><p>Guerra di baci</p><p>Feritevi, ferite, / viperette mordaci, / dolci guerriere ardite / del Diletto e d'Amor, bocche sagaci! / l'armi vostre pungenti! / Ma le morti sien vite, / ma le guerre sien paci, / sian saette le lingue e piaghe i baci.</p><p>Note: Giambattista Marino (Napoli, 1569 - 1625) / Fin da giovane egli mirò alla carriera di / poeta cortigiano. Nel 1615 fu invitato a Parigi / alla corte regale di Maria de' Medici, / ricevendo una magnifica accoglienza.</p> </div>
<div><p>To-morrow</p><p>Where art thou, beloved To-morrow ? / When young and old, and strong and weak, / Rich and poor, through joy and sorrow, / Thy sweet smiles we ever seek, / In thy place-ah! well-a-day! / We find the thing we fled-To-day.</p><p>***</p><p>Domani</p><p>Dove sei tu, amato / Domani? Da giovani e da / vecchi, forti e deboli, ricchi / e poveri, attraverso gioia e pena / sempre cerchiamo i dolci tuoi / sorrisi. Ma al tuo posto noi / troviamo quello che abbiamo / fuggito, l'oggi.</p><p>Trad. G.Conte</p><p>Autore: P.B.Shelley (1792, Field Place, Sussex - / 1822 golfo di La Spezia). Tragica la morte / dell'autore: annegato durante una tempesta al largo / di Livorno, nel viaggio di ritorno da una gita / in barca a Lerici.</p> </div>
<div><p>The Consecration of Braille - To Mrs. A. Baker</p><p>I was a barren tree before / I blew a quenchèd coal, / I could not, on their midnight shore / The lonely blind console. / A moment, lend your hand, I bring / My sheaf for your to bind, / And you can teach my words to sing / In the darkness of the blind</p><p>***</p><p>Consacrazione del Braille - Alla signora Baker</p><p>Ero un albero inaridito un tempo, / soffiavo su carboni spenti, / in quella spiaggia di mezzanotte io non potevo / lenire la cieca solitudine</p><p>Ascolta, porgimi la mano, / lega questi miei fogli sparsi / e insegna alle mie parole il canto / nel buio dei ciechi, nella notte.</p><p>(Dicembre 1893) / trad.R.Mussapi</p><p>Autore: R.L.Stevenson (Edimburgo, 1850 - Upolu, isole Samoa, 1894) / Note: Scrittore di fama mondiale, tra le sue opere / celeberrime ricordiamo, "L'isola del tesoro" (1883) e / "Lo strano caso del dottor Jekill e mister Hide" (1886).</p> </div>
<div><p>Sogni e favole</p><p>Sogni e favole io fingo; e pure in carte / mentre favole e sogni orno e disegno, / io lor, folle ch'io sono, prendo tal parte, / che del male che inventai piango e mi sdegno. / Ma forse, allor che non m'inganna l'arte / più saggio io sono? E' l'agitato ingegno / forse allor più tranquillo? O forse parte / da più salda cagion l'amor, lo sdegno? / Ah che non sol quelle, ch'io canto o scrivo / favole son; ma quanto temo o spero, / tutto è menzogna, e delirando io vivo! / Sogno della mia vita è il corso intero. / Deh tu, Signor, quando a destarmi arrivo, / fa ch'io trovi riposo in sen del Vero!</p><p>Autore: Pietro Trapassi detto Metastasio (Roma, 1698 / Vienna, 1782) / Note: Sonetto scritto intorno al 1733 che / esprime la concezione dell'arte dell'autore: / sogno, finzione, essa è esile diaframma che / separa il vero dal falso.</p> </div>
<div><p>Erano i capei d'oro a l'aura sparsi / che 'n mille dolci nodi gli avolgea, / e 'l vago lume oltre misura ardea / di quei begli occhi, ch'or ne son sì scarsi; / e 'l viso di pietosi color farsi / non so se vero o falso, mi parea: / i' che l'esca amorosa al petto avea, / qual meraviglia se di sùbito arsi? / Non era l'andar suo cosa mortale, / ma d'angelica forma; e le parole / sonavan altro, che pur voce humana. / Uno spirto celeste, un vivo sole / fu quel ch'i' vidi: et se non fosse or tale, / piagha per allentar d'arco non sana.</p><p>Autore: Francesco Petrarca (1304, Arezzo - 1374, Arquà) / Note: Sonetto tratto dal Canzoniere, nel quale / il poeta ricorda la bellezza di Laura. Il tempo / è trascorso e il volto dell'amata si colora di / malinconia.</p> </div>
<div><p>Les Coquillages</p><p>Chaque coquillage incrusté / Dans la grotte où nous nous aimâmes / A sa particularité. / L'un a la pourpre de nos âmes / Dérobée au sang de nos coeurs / Quand je brûle et que tu t'enflammes; / Cet autre affecte tes langueurs / Et tes pâleurs alors que, lasse, / Tu m'en veux de mes yeux moqueurs; / Celui -ci contrefait la grâce / De ton oreille, et celui-là / Ta nuque rose, courte et grasse; / Mais un, entre autres, me troubla.</p><p>***</p><p>Le Conchiglie</p><p>Ogni incrostata conchiglia che sta / In quella grotta in cui ci siamo amati / Ha la sua propria particolarità.</p><p>Una dell'anima nostra ha la porpora / Che ha succhiato nel sangue ai nostri cuori / Quando io brucio e tu a quel fuoco ardi;</p><p>Un'altra imita te nei tuoi languori / E nei pallori tuoi di quando, stanca, / Ce l'hai con me perché ho gli occhi beffardi.</p><p>Questa fa specchio a come in te s'avvolge / La grazia del tuo orecchio, un'altra invece / Alla tenera e corta nuca rosa;</p><p>Ma una sola, fra tutte, mi sconvolge.</p><p>Autore: Paul Verlaine (Metz 1844- Parigi 1896) / Note: poeta francese, trascorse una vita errabonda e / miserabile, segnata dal bere, dalla prigione, dalle / malattie. Opere: "Poemi saturnini" (1866); / "Romanze senza parole" (1874); "Saggezza" (1881).</p> </div>
<div><p>A une passante</p><p>La rue assourdissante autour de moi hurlait. / Longue, mince, en grand deuil, douleur majestueuse, / Une femme passa, d'une main fastueuse / Soulevant, balançant le feston et l'ourlet ;</p><p>Agile et noble, avec sa jambe de statue. / Moi, je buvais, crispé comme un extravagant, / Dans son oeil, ciel livide où germe l'ouragan, / La douceur qui fascine et le plaisir qui tue.</p><p>Un éclair... puis la nuit ! - Fugitive beauté / Dont le regard m'a fait soudainement renaître, / Ne te verrai-je plus que dans l'éternité ?</p><p>Ailleurs, bien loin d'ici ! trop tard ! jamais peut-être ! / Car j'ignore où tu fuis, tu ne sais où je vais, / Ô toi que j'eusse aimée, ô toi qui le savais !</p><p>***</p><p>A una passante</p><p>Attorno m'urlava. la strada assordante. / Alta, sottile, in lutto, nel dolor regale, una donna passò, / alzando con superba mano e agitando, la balza e / l'orlo della gonna; agile e nobile, con le gambe statuarie.</p><p>Ed io le bevevo, esaltato come un folle, nell'occhio, / cielo livido presago d'uragano, / dolcezza che incanta e piacere che dà morte.</p><p>Un lampo...poi la notte! / Bellezza fugace, il cui sguardo m'ha ridato vita a un tratto, / nell'eternità solamente potrò rivederti?</p><p>Altrove, lontano, troppo tardi, mai forse! / Perché ignoro dove fuggi, e tu dove io vada, / o te che avrei amato, o te che lo sapevi!</p><p>Autore: Charles Baudelaire (Parigi, 1821-1867) / Note: Esordì come poeta nel 1845, pubblicando la / poesia "À une dame créole", seguita l'anno seguente / da "Don Juan aux enfers", lirica che i critici / definirono "pregevole come un'acquaforte".</p> </div>
<div><p>How do I love thee?</p><p>How do I love thee? Let me count the ways. / I love thee to the depth and breadth and height / my soul can reach, when feeling out of sight / for the ends of Being and Ideal Grace. / I love thee fo the levei of everyday’s / most quiet need, by sun and candlelight. / I love thee freely, as men strive for Right; / I love thee purely, as they turn from Praise; / I love thee with the passion put fo use / in my old griefs, and with my childhood’s faith; / I love thee with a love I seemed fo lose / with my lost saints, - I love thee with the breath, / smiles, tears, of all my life! - and, if God, choose, / I shall but love thee better affer death.</p><p>***</p><p>Come ti amo?</p><p>Come ti amo? Lascia che ti annoveri i modi. / Ti amo fino agli estremi di profondità, / di altura e di estensione che l’anima mia / può raggiungere, quando al di là del corporeo / tocco i confini dell’Essere e della Grazia Ideale. / Ti amo entro la sfera delle necessità quotidiane, / alla luce del giorno e al lume di candela. / Ti amo liberamente, come gli uomini che lottano per la Giustizia; / Ti amo con la stessa purezza con cui essi / rifuggono dalla lode; / Ti amo con la passione delle trascorse sofferenze / e quella che fanciulla mettevo nella fede; / Ti amo con quell’amore che credevo aver smarrito / coi miei santi perduti, - ti amo col respiro, / i sorrisi, le lacrime dell’intera mia vita! - e, / se Dio vuole, ancor meglio t’amerò dopo la morte.</p><p>Tratta da "Sonetti dal portoghese" (1847)</p><p>Autore: E.B. Browning (1806, Coxhoe Hall, - 1861, Firenze ) / Note: Poetessa inglese. In seguito alle crisi familiari, / fuggi' con l'amato Robert Browning a Firenze dove / avrebbe vissuto nuova vita e avuto un figlio, Pen. / Opere: "Poesie" (1844), "Le finestre di casa Guidi" (1851), / "Poesie davanti al congresso" (1860).</p> </div>
<div><p>Le clown</p><p>Bobèche, adieu! bonsoir, Paillasse! arrière, Gille! / Place, bouffons vieillis, au parfait plaisantin, / Place ! très grave, très discret et très hautain, / Voici venir le maître à tous, le clown agile.</p><p>Plus souple qu'Arlequin et plus brave qu'Achille, / C'est bien lui, dans sa blanche armure de satin; / Vides et clairs ainsi que des miroirs sans tain, / Ses yeux ne vivent pas dans son masque d'argile.</p><p>Ils luisent bleus parmi le fard et les onguents, / Cependant que la tête et le buste, élégants, / Se balancent sur l'arc paradoxal des jambes.</p><p>Puis il sourit. Autour le peuple bête et laid, / La canaille puante et sainte des Iambes, / Acclame l'histrion sinistre qui la hait.</p><p>***</p><p>Il Clown</p><p>Saltimbanco, addio! Buona sera, Pagliaccio! Indietro, Babbeo: / Fate posto, buffoni antiquati, dalla burla impeccabile, / Fate largo! Solenne, altero e discreto, / ecco venire il migliore di tutti, l'agile clown.</p><p>Più snello d'Arlecchino e più impavido di Achille / è lui di certo, nella sua bianca armatura di raso: / etereo e chiaro come uno specchio senza argento. / I suoi occhi non vivono nella sua maschera d'argilla.</p><p>Brillano azzurri fra il belletto e gli unguenti / mentre, eleganti il busto e il capo si bilanciano / sull'arco paradossale delle gambe.</p><p>Poi sorride. Intorno il volgo stupido e sporco / la canaglia puzzolente e santa dei Giambi / applaude al sinistro istrione che l'odia.</p><p>Autore: Paul Verlaine (Metz 1844- Parigi 1896) / Note: poeta francese, trascorse una vita errabonda e / miserabile, segnata dal bere, dalla prigione, dalle / malattie. Opere: "Poemi saturnini" (1866); / "Romanze senza parole" (1874); "Saggezza" (1881).</p> </div>
<div><p>Light as...</p><p>Light as the linnet on my way I start, / For all my pack I bear a chastened heart. / Forth on the world without a guide or chart, / Content to know trhough all man's varying fates, / The eternal woman by the wayside waits.</p><p>***</p><p>Leggero come il fanello parto per la mia strada, / unico mio bagaglio un cuore incatenato. / Avanti nel mondo senza una guida o una mappa, / pago di conoscere ogni destino umano, / l'eterna donna ai bordi della strada aspetta.</p><p>Autore: R.L.Stevenson (1850, Edimburgo - 1894, Isole Samoa) / Note: Nasce da Margaret Isabel Belfour, figlia / del reverendo Lewis Balfour di Colinton, e da / Thomas, ingegnere civile specializzato nella / costruzione di fari marittimi.</p> </div>
<div><p>Passa la mia nave colma d'oblio</p><p>Passa la nave mia colma d'oblio / per aspro mare, a mezza notte il verno, / enfra Scilla e Cariddi; et al governo / siede 'l signore, anzi 'l nimico mio.</p><p>A ciascun remo un penser pronto et rio / che la tempesta e 'l fin par ch'abbi a scherno; / la vela rompe un vento humido eterno / di sospir', di speranze et di desio.</p><p>Pioggia di lagrimar, nebbia di sdegni / bagna et rallenta le già stanche sarte, / che son d'error con ignorantia attorto.</p><p>Celansi i duo mei dolci usati segni; / morta fra le onde è la ragion e l'arte, / tal ch'incomincio a desperar del porto.</p><p>Autore: F. Petrarca (1304 - 1374) / Note: tema centrale del sonetto è l'identificazione / dell'anima del poeta con la nave che solca un mare / agitato e minaccioso, nel rischio di essere travolta / dalla tempesta. Qualcuno ha ritenuto che Petrarca / alludesse a una passione sconvolgente che lo avrebbe / allontanato da Laura.</p> </div>
<div><p>Fragment: Rome and Nature</p><p>Roma has fallen, ye see it lying / Heaped in unidstinguished ruin: / Nature is alone undying.</p><p>***</p><p>Frammento: Roma e la Natura</p><p>Roma è caduta, tu lo vedi che giace / ammassata in una rovina dove non puoi / distinguere. La Natura è la sola che / non muore.</p><p>Trad. Giuseppe Conte</p><p>Autore: Percy Bysshe Shelley (1792, Warnham - 1851, Londra) / Note: Frammento pubblicato in Poetical Works nel 1819. / La caduta di Roma viene affrontata come un fatto / astorico, simbolico. La poesia è tratta dal testo / <ol type="A" start="16"> <li>B. Shelley, Poesie, BUR, Milano, 1989.</li> </ol></p> </div>
<div><p>Sonnet 128</p><p>How oft when thou, my music, music play'st, / Upon that blessed wood whose motion sounds / With thy sweet fingers when thou gently sway'st / The wiry concord that mine ear confounds, / Do I envy those jacks that nimble leap, / To kiss the tender inward of thy hand, / Whilst my poor lips which should that harvest reap, / At the wood's boldness by thee blushing stand! / To be so tickled, they would change their state / And situation with those dancing chips, / O'er whom thy fingers walk with gentle gait, / Making dead wood more bless'd than living lips. / Since saucy jacks so happy are in this, / Give them thy fingers, me thy lips to kiss.</p><p>Sonetto n. 128</p><p>Quando musica tu suoni, mia musica, / su quel beato legno che alle dita / gentili replica mentre conduci / la vibrante armonia che mi smarrisce, / quanto invidio quei tasti che in su e in giù / tenendo il cavo di tua mano baciano - / e dal raccolto le mie labbra escluse, / lì accanto, si fan rosse a tanta audacia. / Ben situazione e stato muterebbero, / purché tu le sfiorassi, con quei rapidi / in danza - e tu scorri sì che lieto / fai morto legno più che vive labbra. / Se tanta sorte hanno quegli sfrontati, / dà lor le dita, a me le labbra al bacio.</p><p>Autore: W. Shakespeare (Stratford upon-Avon, 1564 - 1616) / Note: William Shakespeare nacque in aprile: / fu battezzato il 26, ma per tradizione la nascita si / celebra il 23, giorno di San Giorgio patrono della / nazione.</p> </div>
<div><p>Paysage</p><p>Je veux, pour composer chastement mes églogues, / Coucher auprès du ciel, comme les astrologues, / Et, voisin des clochers écouter en rêvant / Leurs hymnes solennels emportés par le vent.</p><p>Les deux mains au menton, du haut de ma mansarde, / Je verrai l'atelier qui chante et qui bavarde; / Les tuyaux, les clochers, ces mâts de la cité, / Et les grands ciels qui font rêver d'éternité.</p><p>Il est doux, à travers les brumes, de voir naître / L'étoile dans l'azur, la lampe à la fenêtre / Les fleuves de charbon monter au firmament / Et la lune verser son pâle enchantement.</p><p>Je verrai les printemps, les étés, les automnes; / Et quand viendra l'hiver aux neiges monotones, / Je fermerai partout portières et volets / Pour bâtir dans la nuit mes féeriques palais.</p><p>Alors je rêverai des horizons bleuâtres, / Des jardins, des jets d'eau pleurant dans les albâtres, / Des baisers, des oiseaux chantant soir et matin, / Et tout ce que l'Idylle a de plus enfantin.</p><p>L'Emeute, tempêtant vainement à ma vitre, / Ne fera pas lever mon front de mon pupitre; / Car je serai plongé dans cette volupté / D'évoquer le Printemps avec ma volonté, / De tirer un soleil de mon coeur, et de faire / De mes pensers brûlants une tiède atmosphère</p><p>***</p><p>Paesaggio</p><p>Voglio, per comporre in castità le mie egloghe, / dormire accanto al cielo, come gli astrologhi, / e, vicino alle campane, ascoltare sognante / i loro inni solenni portati dal vento.</p><p>Dall’alto della soffitta, le mani sotto il mento, / vedrò l’officina che chiacchiera e canta; / i comignoli e i campanili, alberi di città, / e grandi cieli che fanno sognare d’eternità.</p><p>Com’è dolce veder nascere tra le brume / la stella nell’azzurro, alla finestra il lume, / i fiumi di carbone salire al firmamento / e la luna versare il suo vago incantamento.</p><p>Vedrò le primavere, le estati, gli autunni / e quando verrà l’inverno e le sue monotone nevi, / dappertutto chiuderò tende e imposte, / per costruire nella notte i miei palazzi fatati.</p><p>Mi abbandonerò al sogno di orizzonti bluastri, / di giardini, di zampilli piangenti in alabastri, / di baci, d’uccelli che cantano mattino e sera, / e tutto quello che di più infantile c’è nell’Idillio.</p><p>La Sommossa, battendo invano sul vetro, / non riuscirà a farmi alzare la fronte dal leggìo; / perchè sarò immerso in quella voluttà / di evocare la Primavera con la mia volontà, / di tirar fuori un sole dal mio cuore e di fare / dei miei ardenti pensieri un tiepido aere.</p><p>Autore: Charles Baudelaire (Parigi, 1821 - 1867) / Note: Il 25 giugno 1857 Les Fleurs du Mal viene messo / in vendita, ma dopo pochi giorni viene sequestrato / per oscenità: nel processo penale the si celebra / il 20 agosto Baudelaire e gli editori vengono / condannati «pour dèlit d' outrages a la morale publique».</p> </div>
<div><p>The Wind</p><p>It ’s like the light,— / A fashionless delight, / It’s like the bee,— / A dateless melody.</p><p>It ’s like the woods, / Private like breeze, / Phraseless, yet it stirs / The proudest trees.</p><p>It ’s like the morning,— / Best when it’s done,— / The everlasting clocks / Chime noon.</p><p>***</p><p>Il vento</p><p>Come la luce, / Delizia senza forma - / E come l'ape, / Melodia senza tempo -</p><p>Come i boschi, / Segreto come brezza / Che, senza frasi, agita / Gli alberi più superbi -</p><p>Come il mattino, / Perfetto sul finire, / Quando orologi immortali / Suonano mezzogiorno</p><p>Autore: Emily Dickinson (Ainherst, 1830 - 1886) / Note: La Dickinson trascorse l'intera esistenza nella / casa paterna, confinandosi negli ultimi anni nella / propria stanza in un isolamento volontario. / E' considerata oggi tra i più grandi lirici moderni. / Scrisse 1775 poesie: soltanto 7 furono pubblicate / durante la sua vita.</p> </div>
<div><p>L'ADUCAZZIONE</p><p>Fijo, nun ribbartà mai tata tua: / Abbada a tte, nun te fà mette sotto. / Si quarchiduno te viè a dà un cazzotto, / Lì callo callo tu dajene dua.</p><p>Si ppoi quarcantro porcaccio da ua / Te ce facessi un po' de predicotto / Dije: "De ste raggione io me ne fotto: / Iggnuno penzi a li fattacci sua".</p><p>Quanno giuchi un bucale a mora, o a boccia, / Bevi fijo; e a sta gente buggiarona / Nun gnene fà restà manco una goccia.</p><p>D'esse cristiano è ppuro cosa bona: / Pe questo hai da portà ssempre in zaccoccia / Er cortello arrotato e la corona.</p><p>Roma, 14 settembre 1830</p><p>***</p><p>L'EDUCAZIONE</p><p>Figlio, non far mai torto al tuo babbo, / Bada a te stesso, non ti far prevaricare. / Se qualcuno viene a darti un pugno, / Tu lì per lì dagliene due.</p><p>Se poi qualche altro maiale / Ti facesse un po' di predica, / Digli: "Di queste ragioni io me ne infischio: / Ognuno pensi ai fattacci proprî".</p><p>Quando scommetti un boccale a morra [1], o a bocce, / Bevi, figlio; e a questa gente stolta / Non farne restare nemmeno una goccia.</p><p>Anche l'essere cristiano è buona cosa: / Per questo devi portare sempre in tasca / Il coltello affilato e il rosario.</p><p>Autore: Giuseppe Gioacchino Belli (Roma, 1791 - 1863) / Note: G.G.Belli è tradizionalmente considerato il poeta / di Roma. Fra il 1824 e il 1846 scrisse oltre 2,200 sonetti, / ognuno dei quali è una fedele riproduzione della città dei / primi dell'Ottocento. La sua introduzione alla raccolta di / sonetti inizia con queste parole "Io ho deliberato di / lasciare un monumento alla plebe di Roma...".</p> </div>
<div><p>The Past</p><p>The past is such a curious creature, / To look her in the face. / A transport may reward us, / Or a disgrace.</p><p>Unarmed if any meet her, / I charge him, fly! / Her rusty ammunition / Might yet reply!</p><p>***</p><p>Il Passato</p><p>E' una curiosa creatura il passato / Ed a guardarlo in viso / Si può approdare all'estasi / O alla disperazione.</p><p>Se qualcuno l'incontra disarmato, / Presto, gli grido, fuggi! / Quelle sue munizioni arrugginite / Possono ancora uccidere!</p><p>Autore: Emily Dickinson (Ainherst, 1830 - 1886) / Note: La Dickinson trascorse l'intera esistenza nella / casa paterna, confinandosi negli ultimi anni nella / propria stanza in un isolamento volontario. / E' considerata oggi tra i più grandi lirici moderni. / Scrisse 1775 poesie: soltanto 7 furono pubblicate / durante la sua vita.</p> </div>
<div><p>Woher sind wir geboren?</p><p>Woher sind wir geboren? / Aus Lieb. / Wie wären wir verloren? / Ohn Lieb. / Was hilft uns überwinden? / Die Lieb. / Kann man auch Liebe finden? / Durch Lieb. / Was läßt nicht lange weinen? / Die Lieb. / Was soll uns stets vereinen? / Die Lieb.</p><p>***</p><p>Da dove siamo nati?</p><p>Da dove siamo nati? / Dall'amore. / Come saremmo perduti? / Senza amore. / Cosa ci aiuta a superarci? / L'amore. / Si può trovare anche l'amore? / Con amore. / Cosa abbrevia il pianto? / L'amore. / Cosa deve unirci sempre? / L'amore.</p><p>Autore: Wolfgang Goethe (1749, Francoforte - 1832, Roma) / Note: Nel 1782 gli fu conferito il diploma di nobiltà / dall'imperatore Giuseppe II, che gli consentì di porre / la particella von davanti al suo cognome. Nel 1808 fu / insignito della Legion d'Onore da Napoleone.</p> </div>
<div><p>We Two Boys Together Clinging</p><p>We two boys together clinging, / One the other never leaving, / Up and down the roads going, North and South excursions making, / Power enjoying, elbows stretching, fingers clutching, / Arm'd and fearless, eating, drinking, sleeping, loving, / No law less than ourselves owning, sailing, soldiering, thieving, threatening, / Misers, menials, priests alarming, air breathing, water drinking, / on the turf or the sea-beach dancing, / Cities wrenching, ease scorning, statutes mocking, freebleness chasing, / Fulfilling our foray.</p><p>****</p><p>Noi due ragazzi che stretti ci avvinghiamo</p><p>Noi due ragazzi che stretti ci avvinghiamo, / mai che l'uno lasci l'altro, / sempre su e giù lungo le strade, compiendo escursioni a Nord e a Sud, / godiamo della nostra forza, gomiti in fuori, pugni serrati, / armati e senza paura, mangiamo, beviamo, dormiamo, amiamo, / non riconoscendo altra legge all'infuori di noi, / marinai, soldati, ladri, pronti alle minacce, / impauriamo avari, servi e preti, respirando aria, / bevendo acqua, danzando sui prati o sulle spiagge, / depredando città, disprezzando ogni agio, ci beffiamo delle leggi, / cacciando ogni debolezza, compiendo le nostre scorrerie.</p><p>Autore: Walt Whitman (1819, Huntington - Long Island / - 1892, Camden - New Jersey). / Note: Nel 1833 fu pubblicata la prima edizione di / Foglie d'erba, la più nota raccolta di poesie del poeta americano. / Il libro non riportava il nome del suo autore ma solo / il ritratto di Whitman in abito da operaio.</p> </div>
<div><p>Beviamo !</p><p>Beviamo! Perché aspettiamo le lucerne? / Un dito è questo giorno. / Prendi giù le grandi coppe variopinte, o amico. / Come oblio degli affanni, il figlio di Zeus e di Semele / ha dato agli uomini il vino. / Mescolane una parte a due di acqua / e versa coppe piene fino all'orlo; / e una coppa scacci / l'altra...</p><p>Autore: Alceo (630 a.C. Lesbo - 570 a.C. Mitilene) / La sua vita fu segnata dall'interesse / per la politica e l'amore per la poesia. / Nei versi di Alceo il vino è gioia di vivere, / evasione più pura dalla vita interessata.</p> </div>
<div><p>Lovers' Infiniteness...</p><p>If yet I have not all thy love, / Dear, I shall never have it all; / I cannot breathe one other sigh, to move, / Nor can intreat one other tear to fall; / And all my treasure, which should purchase thee-- / Sighs, tears, and oaths, and letters--I have spent. / Yet no more can be due to me, / Than at the bargain made was meant; / If then thy gift of love were partial, / That some to me, some should to others fall, / Dear, I shall never have thee all.</p><p>Or if then thou gavest me all, / All was but all, which thou hadst then; / But if in thy heart, since, there be or shall / New love created be, by other men, / Which have their stocks entire, and can in tears, / In sighs, in oaths, and letters, outbid me, / This new love may beget new fears, / For this love was not vow'd by thee. / And yet it was, thy gift being general; / The ground, thy heart, is mine; whatever shall / Grow there, dear, I should have it all.</p><p>Yet I would not have all yet, / He that hath all can have no more; / And since my love doth every day admit / New growth, thou shouldst have new rewards in store; / Thou canst not every day give me thy heart, / If thou canst give it, then thou never gavest it; / Love's riddles are, that though thy heart depart, / It stays at home, and thou with losing savest it; / But we will have a way more liberal, / Than changing hearts, to join them; so we shall / Be one, and one another's all.</p><p>***</p><p>Infinità d'amore</p><p>Se ancor non ho tutto l'amore tuo, / cara, giammai tutto l'avrò; / non posso esalare un altro sospiro per intenerirti, / né posso implorare un'altra lacrima a che sgorghi; / ormai tutto il tesoro che avevo per acquistarti / - sospiri, lacrime, e voti e lettere - l'ho consumato. / Eppure non può essermi dovuto / più di quanto fu inteso alla stipulazione del contratto; / se allora il tuo dono d'amore fu parziale, / si che parte a me toccasse, parte ad altri, / cara giammai tutta ti avrò</p><p>Ma se allora tu mi cedesti tutto, / quel tutto non fu che il tutto di cui allora tu disponevi; / ma se nel cuore tuo, in seguito, sia stato o sarà / generato amor nuovo, ad opera di altri, / che ancor possiedono intatte le lor sostanze, e possono di lacrime, / di sospiri, di voti, di lettere, fare offerte maggiori, / codesto amore nuovo può produrre nuove ansie, / poiché codesto amore non fu da te impegnato. / Eppur lo fu, dacché la tua donazione fu totale: / il terreno, cioè il tuo cuore, è mio; quanto ivi cresca, / cara, dovrebbe tutto spettare a me.</p><p>Tuttavia ancor non vorrei avere tutto; / chi tutto ha non può aver altro, / e dacché il mio amore ammette quotidianamente / nuovo accrescimento, tu dovresti avere in serbo nuove ricompense; / tu non puoi darmi ogni giorno il tuo cuore: / se puoi darlo, vuol dire che non l'hai mai dato. / IL paradosso d'amore consiste nel fatto che, sebbene il tuo cuore si diparta, / tuttavia rimane, e tu col perderlo lo conservi. / Ma noi terremo un modo più liberale / di quello di scambiar cuori: li uniremo; così saremo / un solo essere, e il Tutto l'un dell'altro.</p><p>Autore: John Donne (London, 1572 - 1631). / Note: Fu poeta e predicatore inglese, considerato il / più rappresentativo dei poeti metafisici, fra i più / grandi poeti d'amore. Studiò nelle Università / di Oxford e Cambrdige dove coltivò la sua passione / per la letteratura.</p> </div>
<div><p>To Sleep</p><p>O soft embalmer of the still midnight, / Shutting, with careful fingers and benign, / Our gloom-pleas'd eyes, embower'd from the light, / Enshaded in forgetfulness divine: / O soothest Sleep! if so it please thee, close / In midst of this thine hymn my willing eyes, / Or wait the "Amen", ere thy poppy throws / Around my bed its lulling charities. / Then save me, or the passed day will shine / Upon my pillow, breeding many woes, - / Save me from curious Conscience, that still lords / Its strength for darkness, burrowing like a mole; / Turn the key deftly in the oiled wards, / And seal the hushed Casket of my Soul.</p><p>****</p><p>Al sonno</p><p>O soave che balsamo soffondi / alla quieta mezzanotte, e serri / con attente e benevole le dita / gli occhi nostri del buio compiaciuti, / protetti dalla luce, avvolti d'ombra / nel ricovero di un divino oblio. / O dolcissimo sonno! se ti piace / chiudi a metà di questo, che è tuo, inno / i miei occhi in vedetta, o attendi l'Amen / prima che il tuo papavero al mio letto / largisca in carità il suo dondolio. / Poi salvami, altrimenti il giorno andato / lucido apparirà sul mio guanciale / di nuovo, producendo molte pene, / salvami dall'alerte coscienza / che viepiù insignorisce il suo vigore / causa l'oscurità, scavando come / una talpa. Volgi abile la chiave / nella toppa oliata e dà il sigillo / allo scrigno, che tace, del mio cuore.</p><p>Autore: John Keats (1795, London - 1821, Roma) / Orfano a 15 anni, Keats seguì l'interesse per la / poesia che lo spinse ad abbandonare la professione / di apprendista chirurgo. Grazie alla protezione / di J.L. Hunt pubblicò il suo primo volume di versi.</p> </div>
<div><p>Le Chat</p><p>Viens, mon beau chat, sur mon coeur amoureux; / Retiens les griffes de ta patte, / Et laisse-moi plonger dans tes beaux yeux, / Mêlés de métal et d'agate.</p><p>Lorsque mes doigts caressent à loisir / Ta tête et ton dos élastique, / Et que ma main s'enivre du plaisir / De palper ton corps électrique,</p><p>je vois ma femme en esprit. Son regard, / Comme le tien, aimable bête, / Profond et froid, coupe et fend comme un dard,</p><p>Et, des pieds jusques à la tête, / Un air subtil, un dangereux parfum, / Nagent autour de son corps brun.</p><p>****</p><p>Il Gatto</p><p>Vieni, mio bel gatto, sul mio cuore innamorato; / ritira le unghie nelle zampe, / lasciami sprofondare nei tuoi occhi / in cui l'agata si mescola al metallo.</p><p>Quando le mie dita carezzano a piacere la tua testa / e il tuo dorso elastico e la mia mano s'inebria / del piacere di palpare il tuo corpo elettrizzato,</p><p>vedo in spirito la mia donna. Il suo sguardo, / profondo e freddo come il tuo, amabile bestia, / taglia e fende simile a un dardo, e dai piedi / alla testa</p><p>un'aria sottile, un temibile profumo ondeggiano / intorno al suo corpo bruno.</p><p>Autore: Charles Baudelaire (Parigi, 1821 - 1867) / Note: Il 25 giugno 1857 Les Fleurs du Mal viene messo / in vendita, ma dopo pochi giorni viene sequestrato / per oscenità: nel processo penale the si celebra / il 20 agosto Baudelaire e gli editori vengono / condannati «pour dèlit d' outrages a la morale publique».</p> </div>
<div><p>I am the only being</p><p>I am the only being whose doom / No tongue would ask no eye would mourn / I never caused a thought of gloom / A smile of joy since I was born</p><p>In secret pleasure--secret tears / This changeful life has slipped away / As friendless after eighteen years / As lone as on my natal day</p><p>There have been times I cannot hide / There have been times when this was drear / When my sad soul forgot its pride / And longed for one to love me here</p><p>But those were in the early glow / Of feelings since subdued by care / And they have died so long ago / I hardly now believe they were</p><p>First melted off the hope of youth / Then Fancy's rainbow fast withdrew / And then experience told me truth / In mortal bosoms never grew '</p><p>Twas grief enough to think mankind / All hollow servile insincere / But worse to trust to my own mind / And find the same corruption there</p><p>****</p><p>Io sono l’unica il cui destino</p><p>Io sono l’unica il cui destino / lingua non indaga, occhio non piange; / non ho mai causato un cupo pensiero, / né un sorriso di gioia, da quando sono nata.</p><p>Tra piaceri segreti e lacrime segrete, / questa mutevole vita mi è sfuggita, / dopo diciott’anni ancora così solitaria / come nel giorno della mia nascita.</p><p>E vi furono tempi che non posso nascondere, / tempi in cui tutto ciò era terribile, / quando la mia triste anima perse il suo orgoglio / e desiderò qualcuno che l’amasse.</p><p>Ma ciò apparteneva ai primi ardori / di sentimenti poi repressi dal dolore; / e sono morti da così lungo tempo / che stento a credere siano mai esistiti.</p><p>Prima si dissolse la speranza giovanile, / poi svanì l’arcobaleno della fantasia; / infine l’esperienza mi insegnò che mai / crebbe in un cuore mortale la verità.</p><p>Era già amaro pensare che l’umanità / fosse insincera, sterile, servile; / ma peggio fu fidarmi della mia mente / e trovarvi la stessa corruzione.</p><p>Autore: Emily Brontë (Thornton - Yorkshire, / 1818 - Haworth, 1848) / Note: L'opera maggiore è "Cime tempestose" / (Wuthering heights - 1847), nella quale i / placidi ritmi di vita quotidiana sono / increspati da inquietanti suggestioni / simboliche.</p> </div>
<div><p>Love’s Philosophy</p><p>The fountains mingle with the river / And the rivers with the Ocean, / The winds of Heaven mix for ever / With a sweet emotion; / Nothing in the world is single; / All things by a law divine / In one spirit meet and mingle. / Why not I with thine?- -</p><p>See the mountains kiss high Heaven / And the waves clasp one another; / No sister-flower would be forgiven / If it disdained its brother; / And the sunlight clasps the earth / And the moonbeams kiss the sea: / What is all this sweet work worth / If thou kiss not me? - -</p><p>****</p><p>La filosofia dell'amore</p><p>Le fonti si confondono col fiume / i fiumi con l'Oceano / i venti del Cielo sempre / in dolci moti si uniscono / niente al mondo è celibe / e tutto per divina / legge in una forza / si incontra e si confonde. / Perché non io con te?</p><p>Vedi che le montagne baciano l'alto / del Cielo, e che le onde una per una / si abbracciano. Nessun fiore-sorella / vivrebbe più ritroso / verso il fratello-fiore. / E il chiarore del sole abbraccia la terra / e i raggi della Luna baciano il mare. / Per che cosa tutto questo lavoro tenero / se tu non vuoi baciarmi?</p><p>Autore: Percy Bysshe Shelley (1792, Warnham / - 1851, Londra) / Note: Frammento pubblicato in Poetical Works / nel 1819. La caduta di Roma viene affrontata / come un fatto astorico, simbolico. La poesia / è tratta dal testo P. B. Shelley, Poesie, BUR, / Milano, 1989.</p> </div>
<div><p>Wild Nights</p><p>Wild Nights - Wild Nights! / Were I thee / Wild Nights should be / Our luxury!</p><p>Futile - the Winds - / To a Heart in port - / Done with the Compass - / Done with the Chart!</p><p>Rowing in Eden - / Ah, the Sea! / Might I but moor, Tonight - / In thee!</p><p>****</p><p>O frenetiche notti!</p><p>O frenetiche notti! / Se fossi accanto a te, / Queste notti frenetiche sarebbero / La nostra estasi!</p><p>Futili i venti / A un cuore in porto: / Ha riposto la bussola, / Ha riposto la carta.</p><p>Vogare nell'Eden! / Ah, il mare! / Se potessi ancorarmi / Stanotte in te!</p><p>Autore: Emily Dickinson (Ainherst, 1830 - 1886) / Note: La Dickinson trascorse l'intera esistenza nella / casa paterna, confinandosi negli ultimi anni nella / propria stanza in un isolamento volontario. / E' considerata oggi tra i più grandi lirici moderni. / Scrisse 1775 poesie: soltanto 7 furono pubblicate / durante la sua vita.</p> </div>
<div><p>Sonnet 23</p><p>As an unperfect actor on the stage / Who with his fear is put beside his part, / Or some fierce thing replete with too much rage, / Whose strength's abundance weahens his own heart: / So I, for fear of trust, forget to say / The perfect ceremony of love's rite, / And in mine own love's strength seem to decay, / O'ercharged with burden of mine own love's might, / And dumb presagers of my speaking breast, / Who plead for love and look for recompense / More than that tongue that more hath more expressed. / O, learn to read what silent love hath writ: / To hear with eyes belongs to love's fine writ.</p><p>****</p><p>Sonetto 23</p><p>Come un pessimo attore in scena / colto da paura dimentica il suo ruolo, / oppur come una furia stracarica di rabbia / strema il proprio cuore per impeto eccessivo, / anch'io, sentendomi insicuro, non trovo le parole / per la giusta apoteosi del ritual d'amore, / e nel colmo del mio amor mi par mancare / schiacciato sotto il peso della sua potenza. / Sian dunque i versi miei, unica eloquenza / e muti messaggeri della voce del mio cuore, / a supplicare amore e attender ricompensa / ben più di quella lingua che più e piu' parlò. / Ti prego, impara a leggere il silenzio del mio cuore / è intelletto sottil d'amore intendere con gli occhi.</p><p>Autore: William Shakespeare / (Stratford upon-Avon, 1564 - 1616) / Note: William Shakespeare nacque in aprile: / fu battezzato il 26, ma per tradizione la nascita / si celebra il 23, giorno di San Giorgio patrono / della nazione.</p> </div>
<div><p>Es schlug mein Herz; geschwind zu Pferde!</p><p>Es schlug mein Herz; geschwind zu Pferde! / Und fort! wild, wie ein Held zur Schlacht. / Der Abend wiegte schon die Erde, / Und an den Bergen hing die Nacht; / Schon stund im Nebelkleid die Eiche / Wie ein getürmter Riese da, / Wo Finsternis aus dem Gesträuche / Mit hundert schwarzen Augen sah.</p><p>Der Mond von einem Wolkenhügel / Sah schläfrig aus dem Duft hervor; / Die Winde schwangen leise Flügel, / Umsausten schauerlich mein Ohr; / Die Nacht schuf tausend Ungeheuer; / Doch tausendfacher war mein Mut; / Mein Geist war ein verzehrend Feuer, / Mein ganzes Herz zerfloß in Glut.</p><p>Ich sah dich, und die milde Freude / Floß aus dem süßen Blick auf mich. / Ganz war mein Herz an deiner Seite, / Und jeder Atemzug für dich. / Ein rosafarbes Frühlingswetter / Lag auf dem lieblichen Gesicht, / Und Zärtlichkeit für mich, ihr Götter! / Ich hofft es, ich verdient es nicht.</p><p>Der Abschied, wie bedrängt, wie trübe! / Aus deinen Blicken sprach dein Herz. / In deinen Küssen welche Liebe, / O welche Wonne, welcher Schmerz! / Du gingst, ich stund und sah zur Erden, / Und sah dir nach mit nassem Blick; / Und doch, welch Glück! geliebt zu werden, / Und lieben, Götter, welch ein Glück!</p><p>****</p><p>Mi batteva il cuore; svelto, a cavallo!</p><p>Mi batteva il cuore; svelto, a cavallo! / E via! Con l'impeto dell'eroe in battaglia. / La sera cullava già la terra, / e sui monti si posava la notte; / se ne stava vestita di nebbia la quercia, / gigantesca guardiana, là / dove la tenebre dai cespugli / con cento occhi neri guardava.</p><p>Da un cumulo di nubi la luna / sbucava assonnata tra le nebbie; / i venti agitavano le ali sommesse, / sibilavano orridi al mio orecchio; / la notte generava migliaia di mostri, / ma io mille volte più coraggio avevo; / il mio spirito era un fuoco ardente, / il mio cuore intero una brace.</p><p>Ti vidi, e una mite gioia / passò dal tuo dolce sguardo su di me; / fu tutto per te il mio cuore, / fu tuo ogni mio respiro. / Una rosea primavera / colorava l'adorabile volto, / e tenerezza per me, o numi, / m'attendevo, ma meriti non avevo.</p><p>L'addio, invece, mesto e penoso. / Dai tuoi occhi parlava il cuore; / nei tuoi baci quanto amore, / oh che delizia, e che dolore! / Partisti, e io restai, guardando a terra, / guardando te che andavi, con umido sguardo; / eppure, che gioia essere amati, / e amare, o numi, che gioia!</p><p>Autore: Wolfgang Goethe (1749, Francoforte - 1832, Roma) / Note: Nel 1782 gli fu conferito il diploma di nobiltà / dall'imperatore Giuseppe II, che gli consentì di porre / la particella von davanti al cognome. Nel 1808 fu / insignito della Legion d'Onore da Napoleone</p> </div>
<div><p>Le Balcon</p><p>Mère des souvenirs, maîtresse des maîtresses, / O toi, tous mes plaisirs! Ô toi, tous mes devoirs! / Tu te rappelleras la beauté des caresses, / La douceur du foyer et le charme des soirs, / Mère des souvenirs, maîtresse des maîtresses!</p><p>Les soirs illurninés par l'ardeur du charbon, / Et les soirs au balcon, voilés de vapeurs roses. / Que ton sein rn'était doux! que ton coeur m'était bon! / Nous avons dit souvent d'impérissables choses / Les soirs illurninés par l'ardeur du charbon.</p><p>Que les soleils sont beaux dans les chaudes soirées! / Q ue l'espace est profond! que le coeur est puissant! / En me penchant vers toi, reine des adorées, / Je croyais respirer le parfum de ton sang. / Que les soleils sont beaux dans les chaudes soirées!</p><p>La nuit s'épaississait ainsi qu'une cloison, / Et mes yeux dans le noir devinaient tes prunelles, / Et je buvais toli souffle, ô douceur! ô poison! / Et tes pieds s'endormaient dans mes mains fraternelles. / La nuit s'épaississait ainsi qu'une cloison.</p><p>Je sais l'art d'évoquer les minutes heureuses, / Et revis mon passé blotti dans tes genoux. / Car à quoi bon chercher tes beautés langoureuses / Ailleurs qu'en ton cher corps et qu'en ton cceur si doux? / Je sais l'art d'évoquer les minutes heureuses!</p><p>Ce serments, ces parfums, ces baisers infinis, / Renaîtront-ils d'un gouffre interdit à nos sondes, / Comme montent au ciel les soleils rajeunis / Après s'ètre lavés au fond des mers profondes? / - O serments! Ô parfums! Ô baisers infinis!</p><p>***</p><p>Il Balcone</p><p>O madre dei ricordi, amante delle amanti, o tu che assommi / tutti i miei piaceri, tutti i miei doveri. Ricorderai la / bellezza delle carezze, la dolcezza del focolare, l'incanto / delle sere, madre dei ricordi, amante delle amanti?</p><p>Le sere illuminate dall'ardore dei tizzoni e le sere al balcone, / velate da vapori rosa. Come il tuo seno m'era dolce / il tuo cuore fraterno! Noi abbiamo pronunciato spesso / imperiture parole, le sere illuminate dall'ardore dei tizzoni.</p><p>Come sono belli i soli nelle calde sere, come lo spazio è / profondo, il cuore possente! Curvandomi su di te, regina / fra tutte le adorate, credevo respirare il profumo del tuo / sangue. Come sono belli i soli nelle calde sere!</p><p>La notte s'ispessiva come un muro, i miei occhi indovinavano / al buio le tue pupille e io bevevo il tuo respiro, / o dolcezza mia, mio veleno, mentre i tuoi piedi s'addormentavano / nelle mie mani fraterne. La notte s'ispessiva come un muro.</p><p>Conosco l'arte di evocare gli istanti felici: così rividi il / mio passato, accucciato fra i tuoi ginocchi. Perché cercare / la tua languida bellezza fuori del tuo caro corpo e del tuo / cuore così dolce? Conosco l'arte di evocare gli istanti felici.</p><p>Giuramenti, profumi, baci senza fine rinasceranno da un / abisso interdetto alle nostre sonde così come risalgono al / cielo i soli, rinvigoriti, dopo essersi lavati nel profondo / dei mari. O giuramenti, profumi, baci senza fine!</p><p>Autore: Charles Baudelaire (Parigi, 1821 - 1867) / Note: Il 25 giugno 1857 Les Fleurs du Mal viene messo / in vendita, ma dopo pochi giorni viene sequestrato / per oscenità: nel processo penale the si celebra / il 20 agosto Baudelaire e gli editori vengono / condannati «pour dèlit d' outrages a la morale publique».</p> </div>
<div><p>O, how much more doth beauty beauteous seem</p><p>O, how much more doth beauty beauteous seem / By that sweet ornament which truth doth give! / The rose looks fair, but fairer we it deem / For that sweet odour which doth in it live. / The canker-blooms have full as deep a dye / As the perfumed tincture of the roses, / Hang on such thorns, and play as wantonly / When summer's breath their masked buds discloses: / But, for their virtue only is their show, / They live unwooed and unrespected fade, / Die to themselves. Sweet roses do not so: / Of their sweet deaths are sweetest odours made: / And so of you, beauteous and lovely youth, / When that shall fade, my verse distils your truth.</p><p>***</p><p>Quanto ancor piu' bella sembra la bellezza</p><p>Quanto ancor più bella sembra la bellezza, / per quel ricco ornamento che virtù le dona! / Bella ci appar la rosa, ma più bella la pensiamo / per la soave essenza che vive dentro a lei. / Anche le selvatiche hanno tinte molto intense / simili al colore delle rose profumate, / hanno le stesse spine e giocano con lo stesso brio / quando la brezza d'estate ne schiude gli ascosi boccioli: / ma poiché il loro pregio è solo l'apparenza, / abbandonate vivono, sfioriscono neglette e / solitarie muoiono. Non così per le fragranti rose: / la loro dolce morte divien soavissimo profumo: / e così è; per te, fiore stupendo e ambito, / come appassirai, i miei versi stilleran la tua virtù</p><p>Autore: W. Shakespeare (Stratford upon-Avon, 1564 - 1616) / Note: William Shakespeare nacque in aprile: / fu battezzato il 26, ma per tradizione la nascita si / celebra il 23, giorno di San Giorgio patrono della / nazione.</p> </div>
<div><p>Mentre andavo</p><p>Andavo per i campi / così, per conto mio, / e non cercare niente / era quello che volevo.</p><p>E lì c'era un fiorellino, / subito lì, vicino, / che nella vita mai / ne vidi uno più bello.</p><p>Volevo coglierlo, / ma il fiore mi disse: / possiedo radici, / e sono ben nascoste.</p><p>Giù nel profondo / sono interrato; / per questo i miei fiori / son belli tondi.</p><p>Non so amoreggiare, / non so adulare; / non cogliermi devi, / ma trapiantare.</p><p>Autore: Wolfgang Goethe (1749, Francoforte - 1832, Roma) / Note: Nel 1782 gli fu conferito il diploma di nobiltà / dall'imperatore Giuseppe II, che gli consentì di porre / la particella von davanti al cognome. Nel 1808 fu / insignito della Legion d'Onore da Napoleone</p> </div>
<div><p>Beltà crudele</p><p>E labra ha di rubino / ed occhi ha di zaffiro / la bella e cruda donna ond'io sospiro. / Ha d'alabastro fino / la man che volge del tuo carro il freno, / di marmo il seno e di diamante il core. / Qual meraviglia, Amore, / s'ai tuoi strali, ai miei pianti ella e' si' dura ? / Tutta di pietre la formo' la natura.</p><p>Autore: Giambattista Marino (Napoli, 1569 - 1625) / Note: Poeta più significativo dell'Italia del Seicento. / Da poeta-faber costruiva le sue composizioni / mantenendo il gusto dell'eccentrico e del / meraviglioso.</p> </div>
<div><p>Le Vampire</p><p>Toi qui, comme un coup de couteau, / Dans mon coeur plaintif es entrée ; / Toi qui, forte comme un troupeau / De démons, vins, forte et parée,</p><p>De mon esprit humilié / Faire ton lit et ton domaine ; / - Infâme à qui je suis lié / Comme un forçat à la chaîne,</p><p>Comme au jeu le joueur têtu, / Comme à la bouteille l'ivrogne, / Comme aux vermines la charogne, / Maudite, maudite sois-tu !</p><p>J'ai prié le glaive rapide / De conquérir ma liberté / Et j'ai dit au poison perfide / De secourir ma lâcheté.</p><p>Hélas! le poison et le glaive / M'ont pris en dédain et m'ont dit : / Tu n'es pas digne qu'on t'enlève / A ton esclavage maudit,</p><p>Imbécile ! - de son empire / Si nos efforts te délivraient, / Tes baisers ressusciteraient / Le cadavre de ton vampire !»</p><p>*****</p><p>Il Vampiro</p><p>Tu che t'insinuasti come una lama / Nel mio cuore gemente; tu che forte / Come un branco di demoni venisti / A fare, folle e ornata, del mio spirito / Umiliato il tuo letto e il regno-infame</p><p>A cui, come il forzato alla catena, / Sono legato; come alla bottiglia / L'ubriacone; come alla carogna / I vermi; come al gioco l'ostinato</p><p>Giocatore, - che tu sia maledetta! / Ho chiesto alla fulminea spada, allora, / Di conquistare la mia libertà; / Ed il veleno perfido ho pregato</p><p>Di soccorrer me vile. Ahimè, la spada / Ed il veleno, pieni di disprezzo, / M'han detto: "Non sei degno che alla tua / Schiavitù maledetta ti si tolga,</p><p>Imbecille! - una volta liberato / Dal suo dominio, per i nostri sforzi, / Tu faresti rivivere il cadavere / Del tuo vampiro, con i baci tuoi!"</p><p>Autore: Charles Baudelaire (Parigi, 1821 - 1867) / Note: Il 25 giugno 1857 Les Fleurs du Mal viene messo / in vendita, ma dopo pochi giorni viene sequestrato / per oscenità: nel processo penale the si celebra / il 20 agosto Baudelaire e gli editori vengono / condannati «pour dèlit d' outrages a la morale publique».</p> </div>
<div><p>Woher sind wir geboren?</p><p>Woher sind wir geboren? / Aus Lieb. / Wie wären wir verloren? / Ohn Lieb. / Was hilft uns überwinden? / Die Lieb. / Kann man auch Liebe finden? / Durch Lieb. / Was läßt nicht lange weinen? / Die Lieb. / Was soll uns stets vereinen? / Die Lieb.</p><p>*****</p><p>Da dove siamo nati?</p><p>Da dove siamo nati? / Dall'amore. / Come saremmo perduti? / Senza amore. / Cosa ci aiuta a superarci? / L'amore. / Si può trovare anche l'amore? / Con amore. / Cosa abbrevia il pianto? / L'amore. / Cosa deve unirci sempre? / L'amore.</p><p>Autore: Wolfgang Goethe (1749, Francoforte - / 1832, Roma) / Note: Nel 1782 gli fu conferito il diploma di nobiltà / dall'imperatore Giuseppe II, che gli consentì di porre / la particella von davanti al cognome. Nel 1808 fu / insignito della Legion d'Onore da Napoleone.</p> </div>
<div><p>Autumn</p><p>The morns are meeker than they were, / The nuts are getting brown; / The berry's cheek is plumper, / The rose is out of town.</p><p>The maple wears a gayer scarf, / The field a scarlet gown. / Lest I should be old-fashioned, / I'll put a trinket on.</p><p>*****</p><p>Autunno</p><p>Sono più miti le mattine / E più scure diventano le noci / E le bacche hanno un viso più rotondo, / La rosa non è più nella città.</p><p>L'acero indossa una sciarpa più gaia, / E la campagna una gonna scarlatta. / Ed anch'io, per non essere antiquata, / Mi metterò un gioiello.</p><p>Autore: Emily Dickinson (Ainherst, 1830 - 1886) / Note: La Dickinson trascorse l'intera esistenza nella / casa paterna, confinandosi negli ultimi anni nella / propria stanza in un isolamento volontario. / E' considerata oggi tra i più grandi lirici moderni. / Scrisse 1775 poesie: soltanto 7 furono pubblicate / durante la sua vita.</p> </div>
<div><p>O Me! O Life!</p><p>O me! O life! Of the questions of these recurring, / Of the endless trains of the faithless, of cities fill'd with the foolish, / Of myself forever reproaching myself, ( for who more foolish than I, / and who more faithless? ) / Of eyes that vainly crave the light, of the objects mean, / of the struggle ever renew'd, / Of the poor results of all, of the plodding and sordid crowds I see around me, / Of the empty and useless years of the rest, with the rest me intertwined, / The question, O me! So sad, recurring - What good amid these, O me, O life?</p><p>[ Answer ] That you are here - that life exists and identity, / That the powerful play goes on, and you may contribute a verse.</p><p>****</p><p>O me! O vita!</p><p>O me! O vita! Per queste domande sempre ricorrenti, / per la folla infinita di infedeli, per le città piene di stolti, / per il mio continuo rimproverarmi, ( poiché chi è più sciocco di me e più infedele? ) / Per gli occhi invano assetati di luce, per gli oggetti perfidi, per la lotta sempre ritrovata, / per gli scarsi risultati di tutti, per le sordide folle che vedo attorno a me avanzare con fatica, / per gli anni inutili e vuoti di coloro che rimangono, con il resto di me avvinghiato, / La domanda, Ohimè! Così triste, così ricorrente / - Cosa c'è di buono in tutto questo? Ohimè! O vita!</p><p>[ Risposta ] Che tu sei qui - che la vita esiste, e l'identità, / che il potente spettacolo continua, e tu puoi contribuire con un verso.</p><p>Autore: Walt Whitman (1819, Huntington - Long Island / - 1892, Camden - New Jersey). / Note: Nel 1833 fu pubblicata la prima edizione di / Foglie d'erba, la più nota raccolta di poesie del poeta americano. / Il libro non riportava il nome del suo autore ma solo / il ritratto di Whitman in abito da operaio.</p> </div>
<div><p>La Musique</p><p>La musique souvent me prend comme une mer! / Vers ma pâle étoile, / Sous un plafond de brume ou dans un vaste éther, / je mets à la voile;</p><p>La poitrine en avant et les poumons gonflés / Comme de la la toile, / j'escalade le dos des flots amoncelés / Que la nuit me voile;</p><p>je sens vibrer en moi toutes les passions / D'un vaisseau qui souffre; / Le bon vent, la tempête et ses convulsions</p><p>Sur l'immense gouffre / Me bercent. D'autres fois, calme plat, grand miroir / De mon désespoir!</p><p>****</p><p>La Musica</p><p>Spesso la musica mi porta via come fa il mare. Sotto una / volta di bruma o in un vasto etere isso la vela verso / la mia pallida stella.</p><p>Petto in avanti e polmoni gonfi come vela scalo la cresta / dei flutti accavallati che la notte mi nasconde;</p><p>sento vibrare in me tutte le passioni d'un vascello che soffre, / il vento gagliardo, la tempesta e i suoi moti convulsi</p><p>sull'immenso abisso mi cullano. Altre volte, piatta bonaccia, / grande specchio della mia disperazione!</p><p>Autore: Charles Baudelaire (Parigi, 1821 - 1867) / Note: Il 25 giugno 1857 Les Fleurs du Mal viene messo / in vendita, ma dopo pochi giorni viene sequestrato / per oscenità: nel processo penale the si celebra / il 20 agosto Baudelaire e gli editori vengono / condannati «pour dèlit d' outrages a la morale publique».</p> </div>
<div><p>Cupido, loser, eigenwilliger Knabe!</p><p>Cupido, loser, eigenwilliger Knabe! / Du batst mich um Quartier auf einige Stunden. / Wie viele Tag' und Nächte bist du geblieben! / Und bist nun herrisch und Meister im Hause geworden!</p><p>Von meinem breiten Lager bin ich vertrieben; / Nun sitz ich an der Erde, Nächte gequälet; / Dein Mutwill schüret Flamm auf Flamme des Herdes, / Verbrennet den Vorrat des Winters / und senget mich Armen.</p><p>Du hast mir mein Geräte verstellt und verschoben; / Ich such und bin wie blind und irre geworden. / Du lärmst so ungeschickt; ich fürchte das Seelchen / Entflieht, um dir zu entfliehn, und räumet die Hütte.</p><p>***</p><p>Cupido, monello testardo!</p><p>Cupido, monello testardo! / M'hai chiesto un riparo per poche ore, / e quanti giorni e notti sei rimasto! / Adesso il padrone in casa mia sei tu!</p><p>Sono scacciato dal mio ampio letto; / sto per terra, e di notte mi tormento; / il tuo capriccio attizza fiamma su fiamma nel fuoco, / brucia le scorte d'inverno / e arde me misero.</p><p>Hai spostato e scompigliato gli oggetti miei, / io cerco, e sono come cieco e smarrito. / Strepiti senza ritegno, e io temo che l'animula / fugga via per sfuggire te, e abbandoni questa capanna.</p><p>Autore: Wolfgang Goethe (1749, Francoforte - 1832, Roma) / Note: Nel 1782 gli fu conferito il diploma di nobiltà / dall'imperatore Giuseppe II, che gli consentì di porre / la particella von davanti al cognome. Nel 1808 fu / insignito della Legion d'Onore da Napoleone.</p> </div>
<div><p>Sonnet 25 / Let those who are in favour with their stars</p><p>Let those who are in favour with their stars / Of public honour and proud titles boast, / Whilst I, whom fortune of such triumph bars, / Unloocked for joy in that I honour most. / Great prince's favourites their fair leaves spread / But as the marigold at the sun's eye, / And in themselves their pride lies buried, / For at a frown they in their glory die. / The painful warrior famoused for fight, / After a thousand victories once foiled, / Is from the book of honour razed quite, / And all the rest forgot for which he toiled: / Then happy I, that love and me beloved / Where I may not remove nor be removed.</p><p>****</p><p>Chi è in favore delle proprie stelle</p><p>Chi è in favore delle proprie stelle / si vanti di pubblico onore e superbi titoli, / mentre io, cui la sorte nega simili trionfi, / godo insperatamente chi maggiormente apprezzo. / I favoriti dei potenti schiudono i bei petali / soltanto come calendule allo splendor del sole, / è già sepolto in loro il loro proprio orgoglio / perché alla prima nuvola cade la loro aureola. / L'eroico combattente, famoso per valore / se dopo tante vittorie subisce una sconfitta, / per sempre vien radiato dall'albo dell'onore / e in più dimenticato ogni successo ardito: / felice sono io che amo e son riamato / dove l'amor non cambia né può esser ripudiato.</p><p>Autore: William Shakespeare / (Stratford upon-Avon, 1564 - 1616) / Note: William Shakespeare nacque in aprile: / fu battezzato il 26, ma per tradizione la nascita / si celebra il 23, giorno di San Giorgio patrono / della nazione.</p> </div>
<div><p>If I can stop one Heart from breaking</p><p>If I can stop one Heart from breaking / I shall not live in vain / If I can ease one Life the Aching / Or cool one Pain</p><p>Or help one fainting Robin / Unto his Nest again / I shall not live in Vain.</p><p>***</p><p>Se potrò impedire</p><p>Se potrò impedire / a un cuore di spezzarsi / non avrò vissuto invano- / Se allevierò il dolore di una vita / o guarirò una pena-</p><p>o aiuterò un pettirosso caduto / a rientrare nel nido / non avrò vissuto invano.</p><p>Autore: Emily Dickinson (Ainherst, 1830 - 1886) / Note: La Dickinson trascorse l'intera esistenza nella / casa paterna, confinandosi negli ultimi anni nella / propria stanza in un isolamento volontario. / E' considerata oggi tra i più grandi lirici moderni. / Scrisse 1775 poesie: soltanto 7 furono pubblicate / durante la sua vita.</p> </div>
<div><p>The Blossom</p><p>Little think'st thou, poor flower, / Whom I've watch'd six or seven days, / And seen thy birth, and seen what every hour / Gave to thy growth, thee to this height to raise, / And now dost laugh and triumph on this bough, / Little think'st thou, / That it will freeze anon, and that I shall / To-morrow find thee fallen, or not at all.</p><p>Little think'st thou, poor heart, / That labourest yet to nestle thee, / And think'st by hovering here to get a part / In a forbidden or forbidding tree, / And hopest her stiffness by long siege to bow, / Little think'st thou / That thou to-morrow, ere the sun doth wake, / Must with the sun and me a journey take.</p><p>But thou, which lovest to be / Subtle to plague thyself, wilt say, / Alas ! if you must go, what's that to me? / Here lies my business, and here I will stay / You go to friends, whose love and means present / Various content / To your eyes, ears, and taste, and every part ; / If then your body go, what need your heart?</p><p>Well then, stay here ; but know, / When thou hast stay'd and done thy most, / A naked thinking heart, that makes no show, / Is to a woman but a kind of ghost. / How shall she know my heart ; or having none, / Know thee for one? / Practice may make her know some other part ; / But take my word, she doth not know a heart.</p><p>Meet me in London, then, / Twenty days hence, and thou shalt see / Me fresher and more fat, by being with men, / Than if I had stay'd still with her and thee. / For God's sake, if you can, be you so too ; / I will give you / There to another friend, whom we shall find / As glad to have my body as my mind</p><p>****</p><p>Il fiore</p><p>Ben poco ti preoccupi, povero fiore, / che ho osservato per sei o sette giorni, / e ho visto la tua nascita, e ho visto quanto / ogni ora donava / al tuo sviluppo, affinchè tu crescessi fino / a questa altezza, / e ora che su questo ramo tu trionfi e ridi, / ben poco ti preoccupi / che gelerà fra breve, e che domani / ti troverò caduto, o non ti troverò per nulla.</p><p>Ben poco ti preoccupi, povero cuore, / che ancora fatichi a costruirti un nido, / e pensi qui svolando di conquistarti un luogo / su un albero vietato o che a te si rifiuta, / e speri di piegare, in un lungo assedio, / la sua rigidezza: / ben poco ti preoccupi, / che prima che si desti il sole, domani mattina, / dovrai con questo sole e insieme a me metterti / in viaggio.</p><p>Ma tu, che ami essere / sottile a tormentarti, dirai: / ahimè, se tu devi partire a me che importa? / Qui son le mie faccende, qui voglio restare; / tu vai da amici il cui affetto e i cui mezzi / altro piacere arrecano / agli occhi tuoi, agli orecchi, alla lingua, / a ogni parte di te. / Se quindi parte il tuo corpo, che bisogno / hai di un cuore?</p><p>Bene, allora rimani: ma sappi, / quando sarai rimasto, e fatto del tuo meglio: / un cuore nudo e pesante, che non fa mostra di / sè, per una donna non è che una specie di spettro; / come potrà conoscere il mio cuore; o non avendo / cuore in te riconoscerne uno? / La pratica le può insegnare a conoscere altre / parti, / ma, parola mia, non a conoscere un cuore.</p><p>Vienimi incontro a Londra, allora, / fra venti giorni, e mi potrai vedere / più fresco e grasso, per la compagnia degli / uomini, che se fossi rimasto insieme a te e a lei. / Per amore di Dio, se ti è possibile, segui il / mio esempio: laggiù ti vorrei dare / a un altro amico, che si mostrerà felice / di avere tanto il mio corpo quanto la mia anima.</p><p>Autore: John Donne (London, 1572 - 1631). / Note: Fu poeta e predicatore inglese, considerato il / più rappresentativo dei poeti metafisici, fra i più / grandi poeti d'amore. Studiò nelle Università / di Oxford e Cambrdige dove coltivò la sua passione / per la letteratura.</p> </div>
<div><p>Es schlug mein Herz</p><p>Es schlug mein Herz; geschwind zu Pferde! / Und fort! wild, wie ein Held zur Schlacht. / Der Abend wiegte schon die Erde, / Und an den Bergen hing die Nacht; / Schon stund im Nebelkleid die Eiche / Wie ein getürmter Riese da, / Wo Finsternis aus dem Gesträuche / Mit hundert schwarzen Augen sah.</p><p>Der Mond von einem Wolkenhügel / Sah schläfrig aus dem Duft hervor; / Die Winde schwangen leise Flügel, / Umsausten schauerlich mein Ohr; / Die Nacht schuf tausend Ungeheuer; / Doch tausendfacher war mein Mut; / Mein Geist war ein verzehrend Feuer, / Mein ganzes Herz zerfloß in Glut.</p><p>Ich sah dich, und die milde Freude / Floß aus dem süßen Blick auf mich. / Ganz war mein Herz an deiner Seite, / Und jeder Atemzug für dich. / Ein rosafarbes Frühlingswetter / Lag auf dem lieblichen Gesicht, / Und Zärtlichkeit für mich, ihr Götter! / Ich hofft es, ich verdient es nicht.</p><p>Der Abschied, wie bedrängt, wie trübe! / Aus deinen Blicken sprach dein Herz. / In deinen Küssen welche Liebe, / O welche Wonne, welcher Schmerz! / Du gingst, ich stund und sah zur Erden, / Und sah dir nach mit nassem Blick; / Und doch, welch Glück! geliebt zu werden, / Und lieben, Götter, welch ein Glück!</p><p>***</p><p>Mi batteva il cuore</p><p>Mi batteva il cuore; svelto, a cavallo! / E via! Con l'impeto dell'eroe in battaglia. / La sera cullava già la terra, / e sui monti si posava la notte; / se ne stava vestita di nebbia la quercia, / gigantesca guardiana, là / dove la tenebre dai cespugli / con cento occhi neri guardava.</p><p>Da un cumulo di nubi la luna / sbucava assonnata tra le nebbie; / i venti agitavano le ali sommesse, / sibilavano orridi al mio orecchio; / la notte generava migliaia di mostri, / ma io mille volte più coraggio avevo; / il mio spirito era un fuoco ardente, / il mio cuore intero una brace.</p><p>Ti vidi, e una mite gioia / passò dal tuo dolce sguardo su di me; / fu tutto per te il mio cuore, / fu tuo ogni mio respiro. / Una rosea primavera / colorava l'adorabile volto, / e tenerezza per me, o numi, / m'attendevo, ma meriti non avevo.</p><p>L'addio, invece, mesto e penoso. / Dai tuoi occhi parlava il cuore; / nei tuoi baci quanto amore, / oh che delizia, e che dolore! / Partisti, e io restai, guardando a terra, / guardando te che andavi, con umido sguardo; / eppure, che gioia essere amati, / e amare, o numi, che gioia!</p><p>Autore: Wolfgang Goethe (1749, Francoforte - / 1832, Roma) / Note: Nel 1782 gli fu conferito il diploma di nobiltà / dall'imperatore Giuseppe II, che gli consentì di porre / la particella von davanti al cognome. Nel 1808 fu / insignito della Legion d'Onore da Napoleone.</p> </div>
<div><p>It is the hour</p><p>It is the hour when from the boughs / The nightingale's high note is heard; / It is the hour when lovers' vows / Seem sweet in every whispered word; / And gentle winds and waters near / Make music to the lonely ear. / Each flower the dews have lightly wet, / And in the sky the stars are met; / And on the wave is deeper blue, / And on the leaf a browner hue; / And in the Heaven that clear obscure, / So softly dark, and darkly pure, / That follows the decline of day / As twilight melts beneath the moon away.</p><p>***</p><p>E' l'ora</p><p>È l'ora in cui s'ode tra i rami / La nota acuta dell'usignolo; / È l'ora in cui i voti degli amanti / Sembrano dolci in ogni parola sussurrata / E i venti miti e le acque vicine / Sono musica all'orecchio solitario. / Lieve rugiada ha bagnato ogni fiore / E in cielo sono spuntate le stelle / E c'è sull'onda un azzurro più profondo / E nei Cieli quella tenebra chiara, / Dolcemente oscura e oscuramente pura, / Che segue al declino del giorno mentre / Sotto la luna il crepuscolo si perde.</p><p>Autore: George "Lord" Byron (1788-1824) / Note: Il poeta amava definirsi un "cupo viaggiatore". / Morì a trentasei anni riuscendo a conquistare una / fama internazionale in qualità di artista ed eroe / romantico.</p> </div>
<div><p>Poiché sei uomo</p><p>Poiché sei uomo, non dire mai quel che accadrà / domani; e se vedi uno felice, / per quanto tempo lo sarà: / veloce è il mutamento, come neppure lo scarto / della mosca dalle ali distese.</p><p>Autore: Simonide (Isola di Ceo, 557-6 a.C. - Agrigento 467-8 a.C.) / Note: Visse in pieno splendore greco militare e culturale. / Fra i più grandi poeti di corte della lirica corale dedicata / agli dei ed alla gloria dei tiranni. / Primo a concepire la poesia come mestiere: compose / carmi in cambio di denaro costringendo i contemporanei / a riconoscere il valore della poesia.</p> </div>
<div><p>Infant joy</p><p>"I have no name: / I am but two days old." / What shall I call thee? / "I happy am, / Joy is my name."</p><p>Sweet joy befall thee!</p><p>Pretty joy! / Sweet joy but two days old, / Sweet joy I call thee: / Thou dost smile, / I sing the while / Sweet joy befall thee.</p><p>***</p><p>Gioia di Bambino</p><p>"Non ho nessun nome: / ho solo due giorni." / Come ti devo chiamare? / "Io sono felice, / Gioia e' il mio nome." / Dolce gioia ti tocchi!</p><p>Cara gioia! / Dolce gioia di solo due giorni, / dolce gioia ti chiamo: / tu sorridi, / io canto ancora / dolce gioia ti tocchi.</p><p>Autore: William Blake (Londra, 1757 - 1827) / Note: Le prime manifestazioni di carattere visionario / hanno inizio all'età di 4 anni: il piccolo William afferma / di aver visto Dio affacciarsi alla finestra della sua camera / da letto.</p> </div>
<div><p>So oft have I invoked thee for my muse - Sonnet 78</p><p>So oft have I invoked thee for my muse, / And found such fair assistance in my verse, / As every alien pen hath got my use / And under thee their poesy disperse. / Thine eyes, that taught the dumb on high to sing / And heavy ignorance aloft to fly / Have added feathers to the learned's wing / And given grace a double majesty. / Yet be most proud of that which I compile, / Whose influence is thine and born of thee: / In other works thou dost but mend the style, / And arts with thy sweet graces gracèd be. / But thou art all my art, and dost advance / As high as learning my rude ignorance.</p><p>***</p><p>Ti ho invocato così spesso Musa - Sonetto 78</p><p>Ti ho invocato così spesso Musa / ottenendo tal favore alla mia poesia, / che ogni altra penna ha seguito il mio costume / e diffonde i suoi versi in tuo servigio. / I tuoi occhi che erudiron il muto a spiegare il canto / E alla crassa ignoranza a volar sublime, / hanno aggiunto penne alle ali dei sapienti / e conferito doppia maestà alla grazia. / Però sii maggiormente fiero di quanto io compongo / Perché tua è l'ispirazione e da te è nata: / nei versi altrui tu non migliori che lo stile / e l'arte loro è favorita dalle tue dolci grazie. / Per me tu solo sei tutta la mia arte / Ed elevi a sapienza la mia rude ignoranza.</p><p>Autore: W. Shakespeare (Stratford upon-Avon, 1564 - 1616) / Note: William Shakespeare nacque in aprile: / fu battezzato il 26, ma per tradizione la nascita si / celebra il 23, giorno di San Giorgio patrono della / nazione.</p> </div>
<div><p>Noël sceptique</p><p>Noël! Noël! j’entends les cloches dans la nuit... / Et j'ai, sur ces feuillets sans foi, posé ma plume : / Ô souvenirs, chantez! tout mon orgueil s'enfuit, / Et je me sens repris de ma grande amertume. / Ah ! ces voix dans la nuit chantant Noël! Noël! / M'apportent de la nef qui, là-bas, s'illumine, / Un si tendre, un si doux reproche maternel / Que mon cœur trop gonflé crève dans ma poitrine...</p><p>Et j'écoute longtemps les cloches, dans la nuit... / Je suis le paria de la famille humaine, / À qui le vent apporte en son sale réduit / La poignante rumeur d'une fête lointaine</p><p>****</p><p>Natale scettico</p><p>E’ Natale… Natale!… Notte: uno scampanio / lontano…La mia penna, senza fede, sul foglio / cade. I ricordi cantano: dilegua, ecco, l’orgoglio, / e la tristezza permea tutto l’essere mio…</p><p>Ah, voci della notte; ricantano: “E’ Natale”; / da laggiù, dalla chiesa che s’accende all’interno / m’arriva come un dolce rimprovero materno, / e il cuore mi si gonfia tanto da farmi male…</p><p>E’ notte. Ascolto a lungo quel suono di campane… / O famiglia dei vivi, ecco, sono il tuo paria / Nel cui stambugio a tratti giungono sopra l’aria / Le voci d’una festa, commoventi e lontane…</p><p>Autore: Jules Laforgue (Montevideo, 1860 - Paris, 1887). / Note: Poeta simbolista e "visionario" della "Belle Epoque". / Durante la sua breve vita pubblicò solo due raccolte di / versi: "I lamenti" e "L'imitazione di Nostra Signora la Luna".</p> </div>
<div><p>Infant sorrow</p><p>My mother groand'd!my father wept, / into the dangerous world I leapt, / helpless,naked,piping loud, / like a fiend hid in a cloud.</p><p>Struggling in my father's hands, / striving against my swadling bands, / bound and weary,I thought best / to sulk upon my mother's breast.</p><p>***</p><p>Dolore di bambino</p><p>Mia madre gemette! mio padre pianse, / nel periglioso mondo balzai, / impotente,nudo,lamentandomi forte, / come un fantasma nascosto in una nube.</p><p>Lottando nelle mani di mio padre, / agitandomi contro le bende che dovevano avvolgermi, / legato e stanco, ritenni la cosa migliore / il ripiegarmi sul petto di mia madre.</p><p>Autore: William Blake (Londra, 1757 - 1827) / Note: Nel 1767 entra alla scuola di disegno di / Herry Pars. Sin dalla tenera eta' le sue letture / preferite sono Shakespeare, la Bibbia, Dante e Milton.</p> </div>
<div><p>Ricorda / Odi, II, 3</p><p>Ricorda di serbare l’animo sereno equilibrato / nelle avverse vicende, come nelle propizie / immune dalla smodata letizia, / o Dellio, anche tu destinato a morire,</p><p>sia che tu abbia vissuto triste ogni momento: / sia che su un prato solingo adagiato / in ogni giorno festivo ti sia beato / del vino falerno di più antica data.</p><p>Qui fa’ che portino i vini e gli unguenti odorosi / e i fiori troppo effimeri della leggiadra rosa, / finché le cose e l’età e i fili / oscuri delle tre Sorelle lo consentono ancora!</p><p>Poi dovrai lasciare la casa, gli acquistati / boschi, la villa bagnata dal biondo Tevere, / sì, dovrai lasciarli, e un erede s’impadronirà / dei cumuli delle tue ricchezze!</p><p>Sia tu ricco, e disceso dall’antico Inaco, / o povero, di misera famiglia, e giaccia / sotto il nudo cielo sereno, nulla importa, / ugualmente preda sarai dello spietato Erebo.</p><p>Tutti siamo sospinti a un medesimo luogo, / nell’urna si volge la sorte di ognuno: prima o poi / essa uscirà, deponendoci sulla navicella / per l’eterno esilio.</p><p>Autore: Orazio Flacco (Venosa, 65 a.C.- Roma, 8 a.C.) / Note: Giovanissimo aderì all'ideologia repubblicana / e partecipò alla battaglia di Filippi accanto a / Cassio e Bruto. Per vivere si impiegò come contabile / e nel frattempo cominciò a comporre versi.</p> </div>
<div><p>Sonnet 53</p><p>What is your substance, whereof are you made, / That milions of strange shadows on you tend? / Since every one hath, every one, one shade, / And you, but one, can every shadow lend. / Describe Adonis, and the counterfeit / Is poorly imitated after you; / On Helen's cheek all art of beauty set, / And you in Grecian tires are painted new: / Speak of spring and foison of the year, / The one doth shadow of your beauty show, / The other as your bounty doth appear; / And you every blesséd shape you know. / In all external grace you have some part, / But you like none, non you, for constant heart.</p><p>***</p><p>Sonetto 53</p><p>Qual è la tua natura, di che mai sei fatto / per essere scortato da tante ombre estranee? / Ognuno riflette solo l'unica sua ombra / e tu puoi, da solo, prestarti a tante ombre. / Si descriva Adone ed il suo ritratto / misera imitazione diventa di te stesso; / si sommi al volto d'Elena ogni bellezza rara / ed ancora appari tu dipinto in vesti greche: / si parli di primavera e di copiose messi, / la prima non è che l'ombra della tua bellezza, / le altre sembran solo tuo generoso dono; / e in ogni felice forma noi ti rivediamo. / Ogni bellezza esterna ha di tuo qualcosa, / ma per animo costante nessun con te s'accorda.</p><p>Autore: W. Shakespeare (Stratford upon-Avon, 1564 - 1616) / Note: William Shakespeare nacque in aprile: / fu battezzato il 26, ma per tradizione la nascita si / celebra il 23, giorno di San Giorgio patrono della / nazione.</p> </div>
<div><p>The Murmur of a Bee</p><p>The Murmur of a Bee / A Witchcraft -- yieldeth me -- / If any ask me why -- / 'Twere easier to die -- / Than tell --</p><p>The Red upon the Hill / Taketh away my will -- / If anybody sneer -- / Take care -- for God is here -- / That's all.</p><p>The Breaking of the Day / Addeth to my Degree -- / If any ask me how -- / Artist -- who drew me so -- / Must tell!</p><p>***</p><p>Mormorio di un'ape</p><p>Mi incanta il mormorio di un'ape - / qualcuno mi chiede perchè - / più facile è morire che rispondere. / Il rosso sopra il colle annulla la mia volontà - / se qualcuno sogghigna stia attento / - perchè Dio è qui - questo è tutto. / La luce del mattino mi eleva di grado - / se qualcuno mi chiede come - / risponda l'artista che mi tratteggiò così.</p><p>Autore: Emily Dickinson (Ainherst, 1830 - 1886) / Note: La Dickinson trascorse l'intera esistenza nella / casa paterna, confinandosi negli ultimi anni nella / propria stanza in un isolamento volontario. / E' considerata oggi tra i più grandi lirici moderni. / Scrisse 1775 poesie: soltanto 7 furono pubblicate / durante la sua vita.</p> </div>
<div><p>Causerie</p><p>Vous êtes un beau ciel d'automne, clair et rose! / Mais la tristesse en moi monte comme la mer, / Et laisse, en refluant, sur ma lèvre morose / Le souvenir cuisant de son limon amer.</p><p>- Ta main se glisse en vain sur mon sein que se pâme; / Ce qu'elle cherche, amie, est un lieu saccagé / Par la griffe et la dent féroce de la femme. / Ne cherchez plus mon coeur; les bêtes l'ont mangé.</p><p>Mon coeur est un palais flétri par la cohue; / On s'y soûle, on s'y tue, on s'y prend aux cheveux! / - Un parfum nage autour de votre gorge nue!...</p><p>O Beauté, dur fléau des âmes, tu le veux! / Avec tes yeux de feu, brillants comme des fêtes, / Calcine ces lambeaux qu'ont épargnés les bêtes!</p><p>***</p><p>Conversazione</p><p>Tu sei un bel cielo d'autunno, chiaro e rosa! Ma la tristezza / monta in me come il mare e lascia, rifluendo, sul mio / labbro corrucciato, il ricordo cocente del suo fango amaro.</p><p>- La tua mano scivola invano sul mio petto che si strugge; / ciò che cerca, amica, è un luogo devastato dall'unghia / e dal dente feroce della donna - / Non cercare più il mio cuore: le belve l'hanno divorato.</p><p>Il mio cuore è un palazzo lordato dalla folla: ci si ubriaca, / ci si ammazza, ci si tira per i capelli. Un profumo / ondeggia attorno al tuo seno nudo.</p><p>Beltà, dura frusta delle anime, tu lo vuoi! Con i tuoi / occhi di fuoco, splendenti come feste, tu bruci i brandelli / che le belve han risparmiato.</p><p>Autore: Charles Baudelaire (Parigi, 1821 - 1867) / Note: Il 25 giugno 1857 Les Fleurs du Mal viene messo / in vendita, ma dopo pochi giorni viene sequestrato / per oscenità: nel processo penale the si celebra / il 20 agosto Baudelaire e gli editori vengono / condannati «pour dèlit d' outrages a la morale publique».</p> </div>
<div><p>The life that tied too tight escapes</p><p>The life that tied too tight escapes / Will ever after run / With a prudential look behind / And spectres of the Rein - / The Horse that scents the living Grass / And sees the Pastures smile / Will be retaken with a shot / If he is a caught at all -</p><p>***</p><p>Quella vita che fu tenuta a freno</p><p>Quella vita che fu tenuta a freno / Troppo stretta e si libera, / Correrà poi per sempre, con un cauto / Sguardo indietro e paura delle briglie. / Il cavallo che fiuta l'erba viva / E a cui sorride il pascolo / Sarà ripreso solo a fucilate, / Se si potrà riprenderlo.</p><p>Autore: Emily Dickinson (Ainherst, 1830 - 1886) / Note: La Dickinson trascorse l'intera esistenza nella / casa paterna, confinandosi negli ultimi anni nella / propria stanza in un isolamento volontario. / E' considerata oggi tra i più grandi lirici moderni. / Scrisse 1775 poesie: soltanto 7 furono pubblicate / durante la sua vita.</p> </div>
<div><p>For You, O Democracy</p><p>Come, I will make the continent indissoluble, / I will make the most splendid race the sun ever shone upon, / I will make divine magnetic lands, / With the love of comrades, / Whit the life-long love of comrades.</p><p>I will plant companionship thick as trees along all the rivers of america, / and along the shores of the great lakes, and all over the prairies, / I will make inseparable cities with their arms about each other's necks, / By the love of comrades, / By the manly love of comrades.</p><p>For you these from me, O Democracy, to serve you ma femme! / For you, for you I am trilling these songs.</p><p>***</p><p>Per te, Democrazia</p><p>Vieni, renderò il continente indissolubile, / creerò la razza più splendida su cui il sole abbia mai brillato, / creerò terre divine e seducenti, / con l'amore dei compagni, / con l'amore dei compagni che dura tutta la vita.</p><p>Pianterò amicizie folte come gli alberi lungo i fiumi d'America, / e lungo le rive dei grandi laghi, e per tutte le praterie, / costruirò città inseparabili, con le braccia l'una al collo dell'altra, / con l'amore dei compagni, / con il vigoroso amore dei compagni.</p><p>Tutto questo io ti dono, o Democrazia, per servirti, ma femme! / Per te, solo per te io recito commosso questi canti.</p><p>Autore: Walt Whitman (1819, Huntington - Long Island / - 1892, Camden - New Jersey). / Note: Nel 1833 fu pubblicata la prima edizione di / Foglie d'erba, la più nota raccolta di poesie del poeta / americano. Il libro non riportava il nome del suo autore / ma solo il ritratto di Whitman in abito da operaio.</p> </div>
<div><p>On Fame</p><p>How fever'd is the man, who cannot look / Upon his mortal days with temperate blood, / Who vexes all the leaves of his life's book, / And robs his fair name of its maidenhood; / It is as if the rose should pluck herself, / Or the ripe plum finger its misty bloom / As if a Naiad, like a meddling elf, / Should darken her pure grot with muddy gloom; / But the rose leaves herself upon the briar, / For winds to kiss and grateful bees to feed, / And the ripe plum still wears its dim attire, / The undisturbed lake has crystal space; / Why then should man, teasing the world for grace, / Spoil his salvation for a fierce miscreed?</p><p>***</p><p>Sulla Gloria</p><p>Quale febbre ha mai l'uomo! che guardare / ai suoi giorni mortali con il sangue / temperato non sa, che tutto sciupa / le pagine del libro della vita / e deruba virtù al suo buon nome. / E' come se la rosa si cogliesse / da sé; o quand'è matura la susina / la sua scura lanugine raschiasse; / o a guisa di un folletto impertinente / la Naiade oscurasse la splendente / sua grotta di una tenebra fangosa. / Ma sullo spino lascia sé la rosa, / che vengano a baciarla i venti e grate / se ne cibino le api: e la susina / matura indossa sempre la sua veste / bruna, il lago non tocco ha di cristallo / la superficie. Perché dunque l'uomo, / importunando il mondo per averne / grazia, deve sciupar la sua salvezza / in obbedienza a un rozzo, falso credo?</p><p>Autore: John Keats (London, 1795 – Roma, 1821) / Note: Orfano a 15 anni. Grazie alla protezione di J.L. Hunt pubblicò il suo primo volume di versi. La sua vita fu segnata da tre eventi tragici: la morte dell'amato fratello Tom, l'amore irrisolto per Fanny Brawne, e l'insorgere della tubercolosi. Keats cercò di curare la malattia con il clima dell'Italia ma morì ventiseienne a Roma.</p> </div>
<div><p>Cuore, mio cuore...</p><p>Cuore, mio cuore, turbato da affanni senza rimedio, / sorgi, difenditi, opponendo agli avversari / il petto; e negli scontri coi nemici poniti, saldo, / di fronte a loro; e non ti vantare davanti a tutti, se vinci; / vinto, non gemere, prostrato nella tua casa. / Ma gioisci delle gioie e soffri dei dolori / non troppo: apprendi la regola che gli uomini governa.</p><p>Autore: Archiloco (vissuto nel VII secolo a.C.) / Note: Cadde in battaglia per mano di un certo Calonda, / al quale, sempre secondo la tradizione, il dio di Delfi / negò poi l’ingresso nel tempio perché aveva ucciso / “lo scudiero delle Muse”.</p> </div>
<div><p>Annette an ihren Geliebten</p><p>Ich sah, wie Doris bei Damöten stand, / er nahm sie zärtlich bei der Hand. / Mit starrem Blick sahn sie einander an, / Und sahn sich um, ob nicht die Eltern wachen; / Und da sie niemand sahn, / Geschwind - jedoch genug - / sie machtens, wie wirs machen.</p><p>***</p><p>Annette al suo amato</p><p>Ho visto Doride accanto a Damota, / Lui le prese teneramente la mano. / Si guardarono fissi negli occhi, poi / guardarono in giro, che non vegliassero genitori; / e poiché non videro nessuno, / svelti - ma bene - / fecero come facciamo noi.</p><p>Autore: Wolfgang Goethe (1749, Francoforte - 1832, Roma) / Note: Nel 1782 gli fu conferito il diploma di nobiltà / dall'imperatore Giuseppe II, che gli consentì di porre / la particella von davanti al suo cognome. Nel 1808 fu / insignito della Legion d'Onore da Napoleone.</p> </div>
<div><p>Simile a un dio mi sembra quell'uomo</p><p>Simile a un dio mi sembra quell'uomo / che siede davanti a te, e da vicino / ti ascolta mentre tu parli / con dolcezza / e con incanto sorridi. E questo / fa sobbalzare il mio cuore nel petto. / Se appena ti vedo, sùbito non posso / più parlare: / la lingua si spezza: un fuoco / leggero sotto la pelle mi corre: / nulla vedo con gli occhi e le orecchie / mi rombano: / un sudore freddo mi pervade: un tremore / tutta mi scuote: sono più verde / dell'erba; e poco lontana mi sento / dall'essere morta. / Ma tutto si può sopportare...</p><p>Autore: Saffo (Efeso, 612 a.c - 580 a.C.) / Note: Trascorse gran parte della sua esistenza nella / ristretta cerchia di un tiaso, associazione / in cui le fanciulle di nobili famiglie si formavano / all'esperienza della vita collettiva nella pratica / rituale del canto e della danza.</p> </div>
<div><p>The Human Seasons</p><p>Four seasons fill the measure of the year; / There are four seasons in the mind of man: / He has his lusty Spring, when fancy clear / Takes in all beaty with an easy span: / He has his Summer, when luxuriously / Spring's honied cud of youthful thought he loves / His nearest unto heaven: quiet coves / His soul has in its Autumn, when his wings / He furleth close; contented so to look / In mists in idleness - to let fair things / Pass by unheeded as a threshold brook. / He has his Winter too of pale misfeature, / Or else he would forego his mortal nature.</p><p>***</p><p>Le stagioni umane</p><p>Quattro stagioni fanno intero l'anno, / quattro stagioni ha l'animo dell'uomo. / Egli ha la sua robusta Primavera / quando coglie l'ingenua fantasia / ad aprire di mano ogni bellezza; / ha la sua Estate quando ruminare / il boccone di miel primaverile / del giovine pensiero ama perduto / di volutta', e cosi' fantasticando, / quanto gli e' dato approssimarsi al cielo; / e calmi ormeggi in rada ha nel suo Autunno / quando ripiega strettamente le ali / pago di star cosi' a contemplare / oziando le nebbie, di lasciare / le cose belle inavvertite lungi / passare come sulla siglia un rivo. / Anche ha il suo Inverno di sfiguramento / pallido, senno' forza gli sarebbe / rinunciare alla sua mortal natura.</p><p>Autore: John Keats (1795, London - 1821, Roma) / Orfano a 15 anni, Keats seguì l'interesse per la / poesia che lo spinse ad abbandonare la professione / di apprendista chirurgo. Grazie alla protezione / di J.L. Hunt pubblicò il suo primo volume di versi</p> </div>
<div><p>Sonnet</p><p>Le vierge, le vivace et le bel aujourd'hui / Va-t-il nous déchirer avec un coup d'aile ivre / Ce lac dur oublié que hante sous le givre / Le transparent glacier des vols qui n'ont pas fui!</p><p>Un cygne d'autrefois se souvient que c'est lui / Magnifique mais qui sans espoir se délivre / Pour n'avoir pas chanté la région où vivre / Quand du stérile hiver a resplendi l'ennui.</p><p>Tout son col secouera cette blanche agonie / Par l'espace infligée à l'oiseau qui le nie, / Mais non l'horreur du sol où le plumage est pris.</p><p>Fantôme qu'à ce lieu son pur éclat assigne, / Il s'immobilise au songe froid de mépris / Que vêt parmi l'exil inutile le Cygne.</p><p>***</p><p>Sonetto</p><p>Il verginale, il bello e il vivace presente / Con un colpo dell'ala ebbra ecco ci spezza / Il duro lago obliato chiuso dal trasparente / Ghiacciaio di quei voli che mai seppero altezza!</p><p>Un cigno d'altri giorni se stesso a ricordare / S'abbandona magnifico, ma ormai senza rimedio / Per non aver cantato la plaga ove migrare / Quando già dello sterile inverno splenda il tedio.</p><p>Questa bianca agonia inflitta nello spazio / Al collo che lo nega lo scuoterà di strazio, / Ma non l'orror del suolo dove sta prigioniero.</p><p>Forma che dona ai luoghi il suo candor di giglio, / Il Cigno senza moto nell'inutile esilio / Si veste del disprezzo d'un gelido pensiero.</p><p>Autore: Stephane Mallarmé (Parigi, 1842 - 1898) / Note: Giunto a Parigi ottenne la direzione della / rivista "La derniere mode". Nel 1876 pubblicò / "L’aprés-midi d’un faune": nel poemetto, i simboli / schiuderanno il mondo dei sogni restituendo l’assoluto.</p> </div>
<div><p>Stanzas for Music</p><p>There be none of Beauty's daughters / With a magic Iike thee; / And Iike music on the waters / Is thy sweet voice to me: / When, as if its sound were causing / The charmed ocean's pausing, / The waves lie still and gleaming / And the lull'd winds seem dreaming:</p><p>And the midnight moon is weaving / Her bright chain o'er the deep; / Whose breast is gently heaving, / As an infant's asleep: / So the spirit bows before thee, / To listen and adore thee; / With a full but soft emotion, / Like the swell of Summer's ocean.</p><p>****</p><p>Stanze per musica</p><p>Non c'è figlia della Bellezza / D'un incanto simile al tuo; / Come musica sulle acque / La tua voce è dolce per me: / Quando, come se avesse posa / L'oceano ammaliato a quel suono, / Scintillano calme le onde, / Placati i venti sembrano sognare:</p><p>E la luna di mezzanotte / Tesse una trama lucente sul mare / Che lieve solleva il suo petto / Come un fanciullo addormentato: / Così l'anima a te s'inchina / Per ascoltare ed adorarti, / Con emozione profonda e soave / Come d'estate l'onda dell'oceano.</p><p>Autore: George "Lord" Byron (1788-1824) / Note: Il poeta amava definirsi un "cupo viaggiatore". / Morì a trentasei anni riuscendo a conquistare una / fama internazionale in qualità di artista ed eroe / romantico.</p> </div>
<div><p>Plead for me</p><p>Oh, thy bright eyes must answer now, / When Reason, with a scornful brow, / Is mocking at my overthrow ! / Oh, thy sweet tongue must plead for me / And tell why I have chosen thee !</p><p>Stern Reason is to judgment come, / Arrayed in all her forms of gloom : / Wilt thou, my advocate, be dumb ? / No, radiant angel, speak and say / Why I did cast the world away,--</p><p>Why I have persevered to shun / The common paths that others run ; / And on a strange road journeyed on, / Heedless, alike of wealth and power -- / Of glory's wreath and pleasure's flower.</p><p>These, once, indeed, seemed Beings Divine ; / And they, perchance, heard vows of mine, / And saw my offerings on their shrine ; / But careless gifts are seldom prized, / And mine were worthily despised.</p><p>So, with a ready heart, I swore / To seek their altar-stone no more ; / And gave my spirit to adore / Thee, ever-present, phantom thing-- / My slave, my comrade, and my king. / A slave, because I rule thee still ; / Incline thee to my changeful will, / And make thy influence good or ill : / A comrade, for by day and night / Thou art my intimate delight,--</p><p>My darling pain that wounds and sears, / And wrings a blessing out from tears / By deadening me to earthly cares ; / And yet, a king, though Prudence well / Have taught thy subject to rebel.</p><p>And am I wrong to worship where / Faith cannot doubt, nor hope despair, / Since my own soul can grant my prayer ? / Speak, God of visions, plead for me, / And tell why I have chosen thee !</p><p>****</p><p>Parla per me</p><p>Deve rispondere la luce del tuo sguardo, / ora che la ragione, con occhi sdegnosi, / irride alla mia piena sconfitta! / La tua lingua di miele deve parlare per me / e dire perchè io ti abbia scelto!</p><p>La severa ragione viene al giudizio, / vestita delle sue vesti più cupe: / sarai muto tu, mio difensore? / No, angelo radioso, parla per me, / spiega perchè io abbia scagliato lontano il mondo.</p><p>Perchè con tanta ostinazione ho evitato / il comune sentiero che ognuno ha seguito, / perchè ho percorso una strada sconosciuta, / ignorando a un tempo potere e ricchezza - / le ghirlande della gloria e i fiori del piacere.</p><p>Un tempo apparivano creature divine; / un tempo forse udirono i miei voti, / e sui loro altari videro le mie offerte; / ma, doni senza amore non sono apprezzati, / e i miei vennero disprezzati giustamente.</p><p>Con un cuore pronto ho giurato / di ignorare i loro altari di pietra; / ho consacrato il mio spirito ad adorare / te, creatura fantasma, onnipresente; / mio schiavo, mio compagno e mio re,</p><p>Schiavo, perchè ancora ti governo; / ti piego alla mia volontà che vuol mutare, / rendo buono o cattivo il tuo influsso: / compagno, perchè la npotte e il giorno / tu sei la mia intima delizia, -</p><p>Pena tanto amata che lacera e ferisce / e strappa dalle lacrime un grido di gioia / offuscando per me ogni terrena cura; / tuttavia, re, se pure la prudenza / ha insegnato alla tua schiava a ribellarsi.</p><p>Sono in torto se mi inchino a venerare / là dove la fede non ha dubbi, nè la speranza dispera, / poichè la mia stessa anima può esaudire la preghiera? / Parla, dio delle visioni, parla per me, / spiega perchè io ti abbia scelto!</p><p>Autore: Emily Brontë (Thornton - Yorkshire, / 1818 - Haworth, 1848) / Note: L'opera maggiore è "Cime tempestose" / (Wuthering heights - 1847), nella quale i / placidi ritmi di vita quotidiana sono / increspati da inquietanti suggestioni / simboliche.</p> </div>
<div><p>Reconnaissance</p><p>Un seul bouleau crepusculaire / Palit au seuil de l'horizon / Ou fuit la mesure angulaire / Du coeur a l'ame et la raison.</p><p>Le galop bleu des souvenances / Traverse les lilas des yeux.</p><p>Et les canons des indolences / Tirent mes songes vers les cieux.</p><p>***</p><p>Ricognizione</p><p>Al limite dell'orizzonte impallidisce / Una sola crepuscolare betulla / Dove fugge la misura angolare / Dal cuore all'anima alla ragione.</p><p>L'azzurro galoppo dei ricordi lontani / Traversa i lillà degli occhi.</p><p>E i cannoni dell'indolenza / I miei sogni sparano verso i cieli.</p><p>Autore: Guillaume Apollinaire (Roma, 1880 - Parigi, 1918) / Note: Apollinaire, pseudonimo di Wilhelm Apollinaris de Kostrowitzky, / si stabilì a Parigi nel 1902 dove frequentò gli ambienti / letterari di punta e le avanguardie artistiche. / Conobbe Marinetti e scrisse il manifesto / "L'antitradizione futurista" (1913).</p> </div>
<div><p>Passione d'amore</p><p>Quei parmi in cielo fra gli Dei, se accanto / ti siede, e vede il tuo bel riso, e sente / i dolci detti e l'amoroso canto! / A me repente, / con più tumulto il core urta nel petto: / more la voce, mentre ch'io ti miro, / su la mia lingua nellefauci stretto / geme il sorriso. / Serpe la fiamma entro il mio sangue, ed ardo: / un indistinto tintinnio m'ingombra / gli orecchi, e sogno: mi s'innalza al gaurdo / torbida l'ombra. / E tutta molle d'un sudor di gelo, / e smorta in viso come erba che langue, / tremo e fremo di brividi, ed anelo / tacito, esangue</p><p>Autore: Saffo (Efeso, 612 a.c - 580 a.C.) / Note: Trascorse gran parte della sua esistenza nella / ristretta cerchia di un tiaso, associazione / in cui le fanciulle di nobili famiglie si formavano / all'esperienza della vita collettiva nella pratica / rituale del canto e della danza.</p> </div>
<div><p>Dormono le cime dei monti, e le gole, / le balze e le forre; / la selva e gli animali che nutre la terra nera: / le fiere dei monti e la stirpe delle api, / e i pesci nelle profondità del mare agitato. / Dormono le stirpi degli uccelli, dalle ali distese.</p><p>Autore: Alcmane (Sardi, Lidia, fine VII sec. a.C.) / Note: Fu maestro di cori femminili, ritenuto il / più antico autore di lirica corale. Della sua / produzione, sei libri di lirica, restano oltre / cento frammenti.</p> </div>
<div><p>To a common prostitute</p><p>Be composed-be at ease with me-I am Walt Whitman, liberal and lusty as Nature, / Not till the sun excludes you do I exclude you, / Not till the waters refuse to glisten for you and the leaves to rustle for you, / do my words refuse to glisten and rustle for you.</p><p>My girl I appoint with you an appointment, and I charge you that you make / preparation to be worthy to meet me, / And I charge you that you be patient and perfect till I come.</p><p>Till then I salute you with a significant look that you do not forget me.</p><p>***</p><p>A una semplice prostituta</p><p>Non scomporti - sii a tuo agio con me - sono Walt Whitman, liberale e forte come la Natura, / e finché il sole non ti eviterà, non sarò io ad evitarti, / finché le acque non si rifiuteranno di brillare per te, né le foglie di frusciare per te, / le mie parole non si rifiuteranno di brillare e stormire per te.</p><p>Piccola mia, fisso con te un appuntamento, e ti chiedo di prepararti per essere degna / di questo incontro, / ti chiedo anche di essere paziente e pura finché io giunga.</p><p>Per ora ti saluto con uno sguardo eloquente affinché tu non possa dimenticarmi.</p><p>Autore: Walt Whitman (1819, West Hills - 1892, Camden) / Note: Maestro elementare, fattorino, giornalista. / Poeta. Convinto democratico, nel 1861 e' / infermiere negli ospedali militari.</p> </div>
<div><p>Mine eye hath played the painter and hath steeled (Sonnet 24)</p><p>Mine eye hath played the painter and hath steeled / Thy beauty's form in table of my heart. / My body is the frame wherein 'this held, / And perspective is is best painter's art: / For through the painter must you see his skill / To find where your true image pictured lies, / Which in my bosom's shop is hanging still, / That hath his windows glazèd with thine eyes. / Now see what good turns eyes for eyes have done: / Mine eyes have drawn thy shape, and thine for me / Are windows to my breast, werethrough the sun / Delights to peep, to gaze therein on thee. / Yet eyes this cunning want to grace their art: / Thei draw but what they see, know not the heart.</p><p>***</p><p>Il mio occhio si è fatto pittore (Sonetto 24)</p><p>Il mio occhio si è fatto pittore e ha tracciato / la forma della tua bellezza sulla tavola del mio cuore. / Il mio corpo è la cornice in cui essa è tenuta, / e, fatta in prospettiva, essa è la migliore arte del pittore: / perché attraverso il pittore devi vedere la sua maestria, / per scoprire dove sia la tua fedele immagine dipinta, / che sempre pende nella bottega del mio petto, / nelle cui finestre si specchia il vetro dei tuoi occhi. / Ora vedi che bei servigi gli occhi hanno reso agli occhi: / i miei hanno ritratto la tua figura, e i tuoi per me / sono finestre sul mio petto, attraverso cui il sole / si diletta a sbirciare, per ammirare, là dentro, te. / Ma agli occhi manca l'abilità che dia grazia alla loro arte: / ritraggono solo ciò che vedono, non conoscono il cuore.</p><p>Autore: William Shakespeare (Stratford upon-Avon, 1564 - 1616) / Note: William Shakespeare nacque in aprile: / fu battezzato il 26, ma per tradizione la nascita / si celebra il 23, giorno di San Giorgio patrono / della nazione.</p> </div>
<div><p>To my brother George</p><p>Many the wonders I this day have seen: / The sun, when first he kist away the tears / That fill’d the eyes of morn;—the laurel’d peers / Who from the feathery gold of evening lean; / The ocean with its vastness, its blue green, / Its ships, its rocks, its caves, its hopes, its fears, / Its voice mysterious, which whoso hears / Must think on what will be, and what has been. / E’en now, dear George, while this for you I write, / Cynthia is from her silken curtains peeping / So scantly, that it seems her bridal night, / And she her half-discover’d revels keeping. / But what, without the social thought of thee, / Would be the wonders of the sky and sea?</p><p>***</p><p>A mio fratello Giorgio</p><p>Molti prodigi ho veduto stamane: / il sole, che col primo bacio terse le lacrime / dagli occhi dell'aurora; le corone d'alloro / degli eletti, chine sull'aureo manto della sera; / l'oceano, verdeazzurro, sterminato, / e scogli, navi, grotte, aneliti e terrori; / e la sua voce arcana che, a chi l'ode, / fa meditare quello che sarà o è stato. / E anche ora, Giorgio, che ti dedico il verso, / Cinzia fra coltri di seta appena si profila, / come fosse una sposa alla sua prima notte, / e lascia intravedere le amorose giostre. / Ma che sarebbero i prodigi in mare e cielo / senza averti compagno al mio pensiero?</p><p>Autore: John Keats (1795, London - 1821, Roma) / Orfano a 15 anni, Keats seguì l'interesse per la / poesia che lo spinse ad abbandonare la professione / di apprendista chirurgo. Grazie alla protezione / di J.L. Hunt pubblicò il suo primo volume di versi.</p> </div>
<div><p>Nuit Rhénane</p><p>Mon verre est plein d’un vin trembleur comme une flamme / Écoutez la chanson lente d’un batelier / Qui raconte avoir vu sous la lune sept femmes / Tordre leurs cheveux verts et longs jusqu’à leurs pieds</p><p>Debout chantez plus haut en dansant une ronde / Que je n’entende plus le chant du batelier / Et mettez près de moi toutes les filles blondes / Au regard immobile aux nattes repliées</p><p>Le Rhin le Rhin est ivre où les vignes se mirent / Tout l’or des nuits tombe en tremblant s’y refléter / La voix chante toujours à en râle-mourir / Ces fées aux cheveux verts qui incantent l’été</p><p>Mon verre s’est brisé comme un éclat de rire</p><p>***</p><p>Notte Renana</p><p>M'empie il bicchiere un vino che ha tremori di fiamma / Udite la canzone lenta d'un battelliere / Dice di sette donne viste sotto la luna / Torcersi i capelli verdi e lunghi fino ai piedi</p><p>Alzatevi e in girotondo cantate più forte / Ch'io più non senta il canto di quel battelliere / E mettetemi accanto tutte le ragazze bionde / Col loro sguardo fisso le loro trecce ritorte</p><p>Il Reno s'ubriaca il Reno specchio alle vigne / Vi cadono a riflettervisi tremando gli ori notturni / La voce canta sempre da rantolomorirne / Le fate in verdi chiome che incantano l'estate</p><p>Il bicchiere ha lo schianto d'un romper di risate</p><p>Autore: Guillaume Apollinaire (Roma, 1880 - Parigi, 1918) / Note: Apollinaire, pseudonimo di Wilhelm Apollinaris de Kostrowitzky, / si stabilì a Parigi nel 1902 dove frequentò gli ambienti / letterari di punta e le avanguardie artistiche. / Conobbe Marinetti e scrisse il manifesto / "L'antitradizione futurista" (1913).</p> </div>
<div><p>Le Soleil</p><p>Le long du vieux faubour, où pendent aux masures / Les persiennes, abri des secrétes luxures, / Quand le soleil cruel frappe à traits redoublés / Sur la ville et les champs sur les toits et les blés, / Je vais m'exercer seul à ma fantasque escrime, / Flairant dans tous les coins les hasards de la rime, / Trébuchant sur les mots comme sur les pavés, / Heurtant parfois des vers depuis longtemps révés.</p><p>Ce père nourricier, ennemi des chloroses, / Éveille dans les champs les vers comme les roses; / Il fait s'évaporer les soucis vers le ciel, / Et remplit les cerveaux et les ruches de miel. / C'est lui qui rajeunit les porteurs de béquilles / Et les rend gais et doux comme des jeunes filles, / Et commande aux moissons de croître et de mûrir / Dans le coeur immortel qui toujours veut fleurir!</p><p>Quand, ainsi qu'un poëte, il descend dans les villes, / Il ennoblit le sort des choses les plus viles, / Et s'introduit en roi, sans bruit et sans valets, / Dans tous les hôpitaux et dans tous les palais.</p><p>***</p><p>Il Sole</p><p>Lungo il vecchio sobborgo, ove le persiane pendono dalle / catapecchie rifugio di segrete lussurie, quando il sole / crudele batte a raggi raddoppiati sulla città e i campi, sui / tetti e le messi, io mi esercito tutto solo alla mia fantastica / scherma, annusando dovunque gli imprevisti della rima, / inciampando nelle parole come nel selciato, urtando / qualche volta in versi a lungo sognati.</p><p>Questo padre fecondo, nemico di clorosi, sveglia nei campi / i vermi e le rose, fa svaporare gli affanni verso il cielo, / immagazzina miele nei cervelli e negli alveari. E' lui a / ringiovanire coloro che vanno con le grucce e a renderli / allegri, dolci come fanciulli, lui a ordinare alle messi di / crescere e maturare entro il cuore immortale che vuol / sempre fiorire.</p><p>Quando, simile a un poeta, scende nelle città, nobilita le / cose più vili e s'introduce da re senza rumore, senza paggi, / entro tutti gli ospedali e tutti i palazzi.</p><p>Autore: Charles Baudelaire (Parigi, 1821 - 1867) / Note: Il 25 giugno 1857 Les Fleurs du Mal viene messo / in vendita, ma dopo pochi giorni viene sequestrato / per oscenità: nel processo penale the si celebra / il 20 agosto Baudelaire e gli editori vengono / condannati «pour dèlit d' outrages a la morale publique».</p> </div>
<div><p>On leaving some Friends at an early Hour</p><p>Give me a golden pen, and let me lean / On heap'd up flowers, in regions clear, and far; / Bring me a tablet whiter than a star, / Or hand of hymning angel, when 'tis seen / The silver strings of heavinly harp atween: / And let there glide by many a pearly car, / Pink robes, and wavy hair, and diamond jar, / And half discovered wings, and glances keen. / The while let music wander round my ears, / And as it reaches each delicious ending, / Let me write down a line of glorious tone, / And full of many wonders of the spheres: / For what a height my spirit is contending! / 'Tis not content so soon to be alone.</p><p>***</p><p>Lasciando alcuni amici di prima mattina</p><p>D'oro una penna datemi, e lasciate / che in limpidi e lontane regioni / sopra mucchi di fiori io mi distenda; / portatemi più bianca di una stella / o di una mano d'angelo inneggiante / quando fra corde argentee la vedi / di arpe celesti, un'asse per scrittoio; / e lasciate li' accanto correr molti / carri color di perla, vesti rosa, / e chiome a onda, e vasi di diamante, / e ali intraviste, e sguardi penetranti. / Lasciate intanto che la musica erri / ai miei orecchi d'intorno; e come quella / ogni cadenza deliziosa tocca, / lasciate che io scriva un verso pieno / di molte meraviglie delle sfere, / splendido al suono: con che altezze in gara / il mio spirito venne! ne' contento / e' di restare cosi' presto solo.</p><p>Autore: John Keats (Londra, 1795 - Roma, 1821) / Note: Orfano a 15 anni. Abbandona il lavoro di / apprendista chirurgo per dedicarsi alla poesia. / Pubblica a 22 anni la prima raccolta di versi.</p> </div>
<div><p>Carmen VIII / Miser Catulle, desinas ineptire, / et quod vides perisse perditum ducas. / fulsere quondam candidi tibi soles, / cum ventitabas quo puella ducebat / amata nobis quantum amabitur nulla. / ibi illa multa tum iocosa fiebant / quae tu volebas nec puella nolebat. / fulsere vere candidi tibi soles. / nunc iam illa non vult: tu quoque. / impotens, noli, / nec quae fugit sectare, nec miser vive, / sed obstinata mente perfer, obdura. / vale, puella. iam Catullus obdurat, / nec te requiret nec rogabit invitam: / at tu dolebis, cum rogaberis nulla. / scelesta, vae te. quae tibi manet vita? / quis nunc te adibit? cui videberis bella? / quem nunc amabis? cuius esse diceris? / quem basiabis? cui labella mordebis? / at tu, Catulle, destinatus obdura.</p><p>***</p><p>Carme VIII / Oh pazzo, basta! Povero Catullo, / quel che è perduto è perduto è perduto. / I tuoi occhi di paradiso li hai avuti / quando il tuo amore ti diceva vieni / tu ti precipitavi. / Così amata da te è stata lei / come nessuna da nessuno mai. / E compivate tutti gli atti d'amore / quel che volevi tu lei non voleva / i tuoi giorni di paradiso li hai avuti. / Ora non vuole più. / Debole cuore, non devi volere più / neanche tu. / Se ti ha lasciato, lasciala andare. / Perché vuoi vivere miserabilmente? / Forza, sopporta il colpo, non gli cedere! / Amore mio addio. Catullo è ora insensibile, / non ti cerca, non corre a supplicarti / per un rifiuto. Ma come soffrirai, / le sue suppliche spente! / Che sventura la tua, infelice, / e a quale vita vai incontro! / Quale uomo ti cercherà? / Chi puoi amare ancora, di chi sarai l'amante? / A chi i tuoi baci darai a chi la bocca morderai? / Catullo resisti, t u non cedere.</p><p>Autore: Gaio Valerio Catullo (Verona, 84 a.C. - Roma, 54 a.C.) / Note: Sono scarse e incerte le notizie su Catullo: / sappiamo che arrivò ventenne a Roma dalla Gallia Cisalpina. / Fece dell'amore e della poesia le uniche ragioni di vita.</p> </div>
<div><p>Vede perfettamente onne salute / chi la mia donna tra le donne vede; / quelle che vanno con lei son tenute / di bella grazia a Dio render merzede. / E sua bieltate è di tanta vertute, / che nulla invidia a l'altre ne procede, / anzi le face andar seco vestute / di gentilezza, d'amore e di fede. / La vista sua fa onne cosa umile; / e non fa sola sé parer piacente, / ma ciascuna per lei riceve onore. / Ed è ne li atti suoi tanto gentile, / che nessun la si può recare a mente, / che non sospiri in dolcezza d'amore.</p><p>(Tratta da Vita Nova, XXVIB)</p><p>Autore: Dante Alighieri (Firenze, 1265 - Ravenna, 1321) / Note: Vita Nuova, primo opera scritta da / Dante (1290), dedicata alla memoria di Beatrice. / È composta di diversi poemi e commentari in prosa.</p> </div>
<div><p>Le donne, i cavallier, l'arme, gli amori, / le cortesie, l'audaci imprese io canto, / che furo al tempo che passaro i Mori / d'Africa il mare, e in Francia nocquer tanto, / seguendo l'ire e i giovenil furori / d'Agramante lor re, che si diè vanto / di vendicar la morte di Troiano / sopra re Carlo imperator romano. / Dirò d'Orlando in un medesmo tratto / cosa non detta in prosa mai né in rima: / che per amor venne in furore e matto, / d'uom che sì saggio era stimato prima; / se da colei che tal quasi m'ha fatto, / che 'l poco ingegno ad or ad or mi lima, / me ne sarà però tanto concesso, / che mi basti a finir quanto ho promesso. / Piacciavi, generosa Erculea prole, / ornamento e splendor del secol nostro, / Ippolito, aggradir questo che vuole / e darvi sol può l'umil servo vostro. / Quel ch'io vi debbo, posso di parole / pagare in parte, e d'opera d'inchiostro; / né che poco io vi dia da imputar sono; / che quanto io posso dar, tutto vi dono. / Voi sentirete fra i più degni eroi, / che nominar con laude m'apparecchio, / ricordar quel Ruggier, che fu di voi / e de' vostri avi illustri il ceppo vecchio. / L'alto valore e' chiari gesti suoi / vi farò udir, se voi mi date orecchio, / e vostri alti pensier cedino un poco, / sì che tra lor miei versi abbiano loco.</p><p>Autore: Ludovico Ariosto (Reggio Emilia, 1474 - Ferrara, 1533) / Note: Compone Il poema epico 'L’Orlando Furioso' / che inspirerà dipinti e composizioni musicali rinascimentali. / Il poema in 46 canti, tocca i temi di guerra, amore, magia, / e cavalleria.</p> </div>
<div><p>Bevi e inébriati con me...</p><p>Bevi e inébriati con me, Melanippo. Che pensi?... / Una volta varcato l'Acheronte vorticoso / non tornerai più a vedere la luce pura / del sole. Suvvia, non nutrire speranze grandi. / Anche Sisifo, il re figlio di Eolo, / di tutti il più scaltro, pensava di vincere la morte. / Pur molto accorto, ma soggetto al destino, / due volte varcò il vorticoso Acheronte / e una pena grande diede a lui da soffrire / sotto la terra nera il re Cronide. / Ma a queste cose non pensare. / Finché siamo giovani, ora più che mai dobbiamo / sopportare le pene che il dio ci dà.</p><p>Autore: Alceo (Mitilene, Lesbo 630 ca. a.C. - ?) / Note: Poeta greco, tra gli esponenti di maggior rilievo / della lirica monodica d’età arcaica. Canta gli Dei, / l'azione politica e il rispetto del codice aristocratico.</p> </div>
<div><p>Luxures</p><p>Chair ! ô seul fruit mordu des vergers d'ici-bas, / Fruit amer et sucré qui jutes aux dents seules / Des affamés du seul amour, bouches ou gueules, / Et bon dessert des forts, et leurs joyeux repas, / Amour ! le seul émoi de ceux que n'émeut pas / L'horreur de vivre, Amour qui presses sous tes meules / Les scrupules des libertins et des bégueules / Pour le pain des damnés qu'élisent les sabbats, / Amour, tu m'apparais aussi comme un beau pâtre / Dont rêve la fileuse assise auprès de l'âtre / Les soirs d'hiver dans la chaleur d'un sarment clair, / Et la fileuse c'est la Chair, et l'heure tinte / Où le rêve étreindra la rêveuse, - heure sainte / Ou non ! qu'importe à votre extase, Amour et Chair ?</p><p>******</p><p>Lussurie / Carne, o solo frutto addentato dei giardini di quaggiù / frutto dolceamaro che impasta i denti di chi è solo / degli affamati di solo amore, bocche o gole, / e buon dessert dei forti, loro allegro desinare. / Amore! Sola emozione di coloro cui l’orrore / di vivere non commuove, Amore, che stritoli / sotto le tue mole gli indugi di libertini e ritrose / per il cibo dei dannati che scelgono i sabba, / Amore, tu m’apparisti a volte come un buon pastore / di cui sogna la filatrice seduta presso il focolare / le sere d’inverno, al calore di un chiaro sarmento, / ed è la Carne quella filatrice, e l’ora è giunta / che il sogno avvolgerà la sognatrice – ora santa / o no! che importa al vostro delirio, Amore e Carne?</p><p>Autore: Paul Verlaine (Metz, 1844 * Parigi, 1896) / Note: nacque nel 1844, trascorse l'infanzia e l'adolescenza / a Parigi. Interrotti gli studi di legge, frequentò i circoli / letterari e i poeti parnassiani. Conobbe e frequentò / il giovane Rimbaud.</p> </div>
<div><p>Cors de chasse / Notre histoire est noble et tragique / Comme le masque d'un tyran / Nul drame hasardeux ou magique / Aucun détail indifférent / Ne rend notre amour pathétique / Et Thomas de Quincey buvant / L'opium poison doux et chaste / À sa pauvre Anne allait rêvant / Passons passons puisque tout passe / Je me retournerai souvent / Les souvenirs sont cors de chasse / Dont meurt le bruit parmi le vent.</p><p>***</p><p>Corni da caccia / La nostra storia è nobile e tragica / Come la maschera d'un tiranno / Né drammi audaci o ammaliatori / Né indifferenti minuzie sanno / Render patetici i nostri amori / E Thomas de Quincey succhiando / L'oppio veleno dolce e casto / La povera Anna andava sognando / Passiam passiamo ché tutto passa / Mi volterò all'indietro spesso / Sono i ricordi corni da caccia / Il cui bruito muore nel vento.</p><p>Autore: Guillaume Apollinaire (Roma, 1880 - Parigi, 1918) / Note: Apollinaire, pseudonimo di Wilhelm Apollinaris de Kostrowitzky, / si stabilì a Parigi nel 1902 dove frequentò gli ambienti / letterari di punta e le avanguardie artistiche. / Conobbe Marinetti e scrisse il manifesto / "L'antitradizione futurista" (1913).</p> </div>
<div><p>La grande stanza luccica</p><p>La grande stanza luccica di bronzo; / la sala è adorna per Ares di elmi lucenti, / sui quali ondeggiano bianchi cimieri equini, / ornamento per la testa d'eroi. / Schinieri di bronzo, splendenti, / tutt'intorno disposti, difesa dal forte / dardo, nascondono i chiodi. / E corazze di lino nuovo: / scudi concavi giù deposti: / e accanto, lame calcidesi; / e accanto, molte cinture e tuniche corte. / Tutto questo non possiamo noi dimenticare / una volta cominciata quest'impresa.</p><p>Autore: Alceo (620 - 560 a.C., Mitilene, isola di Lesbo) / Note: Contemporaneo di Saffo, l'autore partecipa alla / guerra che la sua patria sostiene contro gli Ateniesi. / L'insieme delle sue opere, proveniente in larga parte / da tradizione indiretta, ammonta a circa 440 frammenti.</p> </div>
<div><p>Water is taught by thirst / Water, is taught by thirst. / Land - by the Ocean passed. / Transport - by throe - / Peace - by its battles told / Love, by Memorial Mold - / Birds, by the Snow.</p><p>***</p><p>L'acqua è insegnata dalla sete / L'acqua è insegnata dalla sete. / La terra, dagli oceani traversati. / La gioia, dal dolore. / La pace, dai racconti di battaglia. / L'amore da un'impronta di memoria. / Gli uccelli, dalla neve.</p><p>Autore: Emily Dickinson (Amherst, Massachusetts, 1830 - 1886) / Note: L'intera esistenza trascorsa nella casa paterna. / Gli ultimi anni nella propria stanza, volontariamente. / Scritte 1775 poesie. Emily Dickinson e' annoverata / fra tra i più grandi lirici moderni.</p> </div>
<div><p>Les cloches / Mon beau tzigane mon amant / Écoute les cloches qui sonnent / Nous nous aimions éperdument / Croyant n'être vus de personne / Mais nous étions bien mal cachés / Toutes les cloches à la ronde / Nous ont vus du haut des clochers / Et le disent à tout le monde / Demain Cyprien et Henri / Marie Ursule et Catherine / La boulangère et son mari / Et puis Gertrude ma cousine / Souriront quand je passerai / Je ne saurai plus où me mettre / Tu seras loin Je pleurerai / J'en mourrai peut-être.</p><p>***</p><p>Le campane / Zingaro bello amore mio / Ci siamo amati storditamente / Senti che razza di scampanio / E vuoi non lo sappia la gente / Ci siamo nascosti assai male / Con tante campane a tiro / Dai campanili son state a guardare / E ora lo spargono in giro / Domani Cipriano ed Enrico / Maria Orsola e Caterina / La fornaia e suo marito / E poi Gertrude mia cugina / Sorrideranno quando passerò / Nascondersi chi più potrà / Sarai lontano Io piangerò / Ne morirò chissà.</p><p>Autore: Guillaume Apollinaire (Roma, 1880 - Parigi, 1918) / Note: Apollinaire, pseudonimo di Wilhelm Apollinaris de Kostrowitzky, / si stabilì a Parigi nel 1902 dove frequentò gli ambienti / letterari di punta e le avanguardie artistiche. / Conobbe Marinetti e scrisse il manifesto / "L'antitradizione futurista" (1913).</p> </div>
<div><p>On the Grasshopper and Cricket</p><p>The poetry of earth is never dead; / When all the birds are faint with for hot sun, / And hide in cooling trees, a voice will run / From hedge to hedge about the new-mown mead; / That is the Grasshopper's - he takes the lead / In summer luxury, - he has never done / With his delights; for when tired out with fun / He rests at ease beneath some pleasant weed. / The poetry of earth is ceasing never: / On a lone winter evening, when the frost / Has wrought a silence, from the stove there shrills / The Cricket's song, in warmth increasing ever, / And seems to one in dowsiness half lost, / The Grasshopper's among some grassy hills.</p><p>***</p><p>Il grillo dei campi e il grillo del focolare</p><p>Mai muore la poesia terrestre. / Quando tutti gli uccelli al solleone / vengono meno e stan nascosti in mezzo / la frescura degli alberi, una voce / corre di siepe in siepe intorno al prato / su cui appena passò rasa la falce: / è del grillo dei campi, il capintesta / nel tripudio d'estate, mai godere / non cessa, perché quando a giuochi e' stanco / posa con agio sotto una grata erba. / Fine non ha la poesia terrestre. / D'inverno, in una sera solitaria, / quando il silenzio e' opera del gelo, / strepe fuor della stufa il suon del grillo / del focolare che col caldo sempre / viene crescendo, e a uno che smarrito / a mezzo sta fra sonno e veglia, il canto / par del grillo dei campi ai colli erbosi.</p><p>Autore: John Keats (1795, London - 1821, Roma) / Orfano a 15 anni, Keats seguì l'interesse per la / poesia che lo spinse ad abbandonare la professione / di apprendista chirurgo. Grazie alla protezione / di J.L. Hunt pubblicò il suo primo volume di versi.</p> </div>
<div><p>Fragment: Amor Aeternus / Wealth and dominion fade into the mass / Of the great sea of human right and wrong, / When once from our possession they must pass; / But love, though misdirected, is among / The things which are immortal, and surpass / All that frail stuff which will be-or which was.</p><p>***</p><p>Frammento: Amor Aeternus / Ricchezze e signorie scompaiono nella massa / del grande mare del giusto e dell'ingiusto umano, / quando è la volta che il nostro possesso scada; / ma l'amore, anche se maldiretto, è tra quelle / cose che sono immortali, e sorpassano / tutta quella fragile materia che saremo - o siamo stati.</p><p>Autore: Percy Bysshe Shelley (1792, Sussex - 1822, Lerici) / Note: Espulso da Oxford per aver pubblicato un opuscolo sulla / necessità dell'ateismo (The necessity of atheism, 1811). / Morto tragicamente durante una tempesta nel viaggio di / ritorno da una gita in barca a Lerici, l'8 luglio 1822.</p> </div>
<div><p>Il Viaggio del Sole / Ebbe in sorte il Sole una fatica tutti i giorni, / e non c'è mai riposo / per i cavalli e per lui, poi che l'Aurora dita di rosa / lascia l'Oceano e sale su nel cielo. / Il concavo letto, molto desiderato, opera / delle mani d'Efesto, di oro prezioso, alato, / velocemente, sfiorando le onde, trasporta sul mare / lui, che dorme, dalla regione delle Esperidi / alla terra degli Etiopi, dove il carro veloce e i cavalli / attendono, finché giunga l'Aurora mattutina. / Qui, monta sul suo carro il figlio di Iperione.</p><p>Autore: Mimnermo. Nacque a Smirne, nell'Asia Minore. / Fiorì tra la fine del VII e l'inizio del VI secolo. / Di famiglia nobile, fu musicista e poeta. / Si occupo' inoltre di storia, geografia e mitologia.</p> </div>
<div><p>Davvero un uomo valente</p><p>Divenire davvero un uomo valente / è difficile, quadrato nelle mani, nei piedi / e nella mente, plasmato senza biasimo. / Né ritengo intonato il detto / di Pittaco, pur se fu pronunciato da un uomo / saggio. «E' difficile» - disse - «esser valenti.» / Solo un dio può avere questo dono, ma un uomo / non può non essere ignobile / se una sventura lo coglie senza rimedio. / Se ha successo, ogni uomo è valente; / ma è malvagio, se ha sorte cattiva; (per più tempo è eccellente) / chi dagli dèi è amato. / Non voglio, dunque, in una speranza vuota ed inane / sciupare la mia parte di vita / bramando l'impossibile: / un uomo che sia senza biasimo, fra quanti cogliamo / il frutto della terra vasta. / Quando l'avrò trovato, a voi l'annuncerò. / Tutti io lodo e amo: / chi nulla di turpe compia volontariamente; con la necessità / non lottano neppure gli dèi. / Basta per me un uomo che non sia cattivo / né troppo stolto, e conosca la giustizia che giova alla città: / un uomo sano. Io non lo biasimerò: / al biasimo non sono incline; / infinita è la razza degli stolti. / Ogni cosa è bella, cui non si mescola nulla di turpe.</p><p>Autore: Simonide (556 – 448 a. C. circa). / Note: Poeta Greco. Si ritiene autore del primo / processo di memorizzazione. Nel mondo classico, / il metodo di Simonide, codificato solo in epoca romana, / fu strumento prezioso per oratori e politici.</p> </div>
<div><p>Weary with toil, I haste me to my bed (Sonnet 27) / Weary with toil, I haste me to my bed, / The dear repose for my limbs with travel tired; / But then begins a journey in my head / To work my mind, when body's work's expired. / For then my thoughts, from far where I abide, / Intend a zealous pilgrimage to thee, / And keep my drooping eyelids open wide, / Looking on darkness which the blind do see: / Save that my soul's imaginary sight / Presents thy shadow to my sightless view, / Which, like a jewel hung in ghastly night, / Makes black night beaueous and her old face new. / Lo, thus, by day my limbs, by night my mind, / For thee and for myself no quiet find.</p><p>***</p><p>Consunto da fatica, corro presto a letto (Sonetto 27) / Consunto da fatica, corro presto a letto / caro ristoro al corpo distrutto dal cammino; / ma allor nella mia testa s'apre un'altra via / a stancar la mente or che il mio corpo ha tregua. / Svelti i miei pensieri da lontano ove dimoro / volgono in fervido pellegrinaggio a te / e tengono spalancate le mie palpebre pesanti / scrutanti quelle tenebre che il cieco sol conosce: / ma ecco che la vista immaginaria del mio cuore / presenta la tua ombra al mio sguardo senza luce, / che, simile a diamante sospeso nel buio più nero, / fa la cupa notte bella e il suo vecchio volto nuovo. / Così di giorno il corpo, di notte la mia mente / per colpa tua e mia non trovano mai pace.</p><p>Autore: William Shakespeare (Stratford-on-Avon, 1564-1616). / Note: Sposa a diciotto anni Anne Hathaway, incinta della prima / figlia, Susan. Nel 1585 nascono i gemelli Judith e Hamnet. / Durante la peste del 1593-94 le pubbliche rappresentazioni / sono interrotte e l'autore da' alla luce due poemetti: / Venere e Adone (1593) e Lucrezia violata (1594).</p> </div>
<div><p>If I shouldn't be alive</p><p>If I shouldn't be alive / When the Robins come, / Give the one in Red Cravat, / A Memorial crumb. / If I couldn't thank you, / Being fast asleep, / You will know I'm trying / Why my Granite lip!</p><p>***</p><p>Se più non fossi viva</p><p>Se più non fossi viva / Quando verranno i pettirossi, / Date a quello con la cravatta rossa / Per ricordo una briciola. / Se non potessi ringraziarvi / Perchè immersa nel sonno, / Sappiate che mi sforzo / Con le mie labbra di granito!</p><p>Autore: Emily Elizabeth Dickinson (Amherst, Massachusetts, 1830- 1886). / Note: Fra i più grandi lirici moderni. Scrisse 1775 poesie: / solo 7 furono pubblicate durante la sua vita. L'edizione / delle sue opere apparve postuma, in varie raccolte fino / alla prima e completa edizione critica del 1955.</p> </div>
<div><p>Il lampo</p><p>E cielo e terra si mostrò qual era: / la terra ansante, livida, in sussulto; / il cielo ingombro, tragico, disfatto: / bianca bianca nel tacito tumulto / una casa apparì sparì d'un tratto; / come un'occhio, che, largo, esterefatto, / s'aprì, si chiuse, nella notte nera.</p><p>Autore: Giovanni Pascoli (S. Mauro di Romagna, 1855- / Castelvecchio, 1912). / Note: Nel '91 pubblica il suo primo volumetto di poesie, / Myricae. Docente di latino e greco a Bologna e di / latino a Messina, il Pascoli ottiene / nel 1906 la cattedra di letteratura italiana / dell'ateneo bolognese lasciata vacante dal Carducci.</p> </div>
<div><p>I saw thee weep / I saw thee weep-the big bright tear / Came o'er that eye of blue; / And then methought it did appear / A violet dropping dew; / I saw thee smile-the sapphire's blaze / Beside thee ceased to shine; / It could not match the living rays / That fill'd that glance of thine.</p><p>As clouds from yonder sun receive / A deep and mellow dye, / Which scarce the shade of coming eve / Can banish from the sky, / Those smiles unto the moodiest mind / Their own pure joy impart; / Their sunshine leaves a glow behind / That lightens o'er the heart.</p><p>***</p><p>Ti vidi piangere / Ti vidi piangere: la grande lacrima lucente / Coprì quell'occhio azzurro / E poi mi parve come una viola / Stillante rugiada. / Ti vidi sorridere: la vampa di zaffìro / Accanto a te cessò di brillare; / Non poteva eguagliare i raggi che affollavano / Vividi quel tuo sguardo.</p><p>Come le nubi dal sole lontano / Ricevono un colore intenso e caldo / Che a stento l'ombra della sera vicina / Può cacciare dal cielo, / Quei sorrisi infondono nell'animo / Più triste gioia pura; / Il loro sole lascia dietro un fuoco / Che risplende sul cuore.</p><p>Autore: George Gordon Byron (Londra, 1788 – Missolungi, 1824) / Note: Durante il suo amato soggiorno in Italia scrisse / il 'Lamento di Tasso', 'Mazeppa', 'La profezia di Dante' / e l’incompiuto 'Don Juan', e opere teatrali / come 'I due Foscari', 'Sardanapalo', 'Caino' e / l’incompiuto 'Cielo e terra'.</p> </div>
<div><p>Che vita mai</p><p>Che vita mai, che gioia senza Afrodite d'oro? / Ch'io sia morto quando più non mi stiano a cuore / l'amore segreto, i dolci doni e il letto: / questi sono i fiori della giovinezza, desiderabili / per gli uomini e le donne. Quando poi dolorosa sopravviene / la vecchiaia, che rende l'uomo turpe e cattivo, / sempre nell'animo lo corrodono tristi pensieri; / e di vedere i raggi del sole non gioisce, / ma è odioso ai ragazzi e in dispregio alle donne: / così penosa fece il dio la vecchiaia.</p><p>Autore: Mimnermo. Nacque a Smirne, nell'Asia Minore. / Fiorì tra la fine del VII e l'inizio del VI secolo. / Di famiglia nobile, fu musicista e poeta. / Si occupo' inoltre di storia, geografia e mitologia.</p> </div>
<div><p>Letzer Wille / So sterben, / wie ich ihn einst sterben sah, / den Freund, der Blitze und Blicke / göttlich in meine dunkle Jugend warf. / Muthwillig und tief, / in der Schlacht ein Tänzer, / unter Kriegern der Heiterste, / unter Siegern der Schwerste, / auf seinem Schicksal ein Schicksal stehend, / hart, nachdenklinch,vordenklich: / erzitternd darob,dass er siegte, / jauchzend darüber,dass er sterbend siegte: / befehlend,indem er starb / und er befahl,dass man vernichte / So sterben, / wie ich ihn einst sterben sah: / siegend, vernichtend.</p><p>***</p><p>Ultime Volonta' / Morire così, / come un giorno lo vidi morire / l'amico, che divino gettò sguardi / e lampi nella mia gioventù oscura. / Protervo e profondo, / nella battaglia un danzatore / tra guerrieri il più gaio, / tra vincitori il più grave, / un destino ritto sul proprio destino, / duro, pensoso sul prima e sul dopo / colto dal tremore perchè ha vinto, / esultando perchè ha vinto morendo / intimando mentre moriva / e ordinò che si annientasse... / Morire così, / come un giorno lo vidi morire: / vincendo, annientando.</p><p>Autore: Friedrick W. Nietzsche (Röcken, 1844 - Weimar, 1900) / Note: Studiò filologia e all'età di 24 anni fu nominato professore / di filologia classica presso l'università di Basilea. Nel 1868 / conobbe a Lipsia Richard Wagner.</p> </div>
<div><p>Good Morning, Midnight / Good Morning Midnight / I'm coming Home / Day got tired of Me / How could I of Him? / Sunshine was a sweet place / I liked to stay / But Morn didn't want me now / So Goodnight Day! / I can look can't I / When the East is Red? / The Hills have a way then / That puts the Heart abroad / You are not so fair Midnight / I chose Day / But please take a little Girl / He turned away!</p><p>***</p><p>Buongiorno, Mezzanotte / Buongiorno, Mezzanotte. / Torno a casa. / Il giorno si è stancato di me: / come potevo io - di lui? / Era bella la luce del sole. / Stavo bene sotto i suoi raggi. / Ma il mattino non mi ha voluta più, / e così, buonanotte, giorno! / Posso guardare, vero, / l'oriente che si tinge di rosso? / Le colline hanno dei modi allora / che dilatano il cuore. / Tu non sei così bella, Mezzanotte. / Io ho scelto il giorno. / Ma, ti prego, prendi una bambina / che lui ha mandato via.</p><p>Autore: Emily Elizabeth Dickinson (Amherst, Massachusetts, 1830- 1886). / Note: Fra i più grandi lirici moderni. Scrisse 1775 poesie: / solo 7 furono pubblicate durante la sua vita. L'edizione / delle sue opere apparve postuma, in varie raccolte fino / alla prima e completa edizione critica del 1955.</p> </div>
<div><p>How can I then return in happy plight / How can I then return in happy plight / That am debarred the benefit of rest? / When day's oppression is not eased by night / But day by night, and night by day, oppressed? / And each, though enemies to eithe's reign, / Do in consent shake hands to torture me, / The one by toil, the other to complain / How far I toil, still farther off them thee. / I tekk the day to please him thou art bright / And dost him grace when clouds do blot the heaven: / So flatter I the swart-complexioned night / When sparkling starts twire not thou gild's the even. / But day doth daily draw my sorrows longer / And night doth nightly make grief's strength seem stronger.</p><p>*** / Come posso ritrovare la mia pace / Come posso ritrovare la mia pace / se il ristoro del sonno mi è negato? / Se l'affanno del giorno non riposa nella notte / ma giorno da notte è oppresso e notte da giorno? / Ed entrambi, anche se l'un l'altro ostili, / d'accordo si dan mano solo per torturarmi / l'uno con la fatica, l'altra con l'angoscia / di esser da te lontano, sempre più lontano. / Per cattivarmi il giorno gli dico che sei luce / e lo abbellisci se nubi oscurano il suo cielo: / così pur blandisco la cupa notte dicendo / che tu inargenti la sera se non brillano stelle. / Ma il giorno ogni giorno prolunga le mie pene / e la notte ogni notte fa il mio dolor più greve.</p><p>Autore: William Shakespeare (Stratford-on-Avon, 1564-1616). / Note: Sposa a diciotto anni Anne Hathaway, incinta della prima / figlia, Susan. Nel 1585 nascono i gemelli Judith e Hamnet. / Durante la peste del 1593-94 le pubbliche rappresentazioni / sono interrotte e l'autore da' alla luce due poemetti: / Venere e Adone (1593) e Lucrezia violata (1594).</p> </div>
<div><p>Meglio Vivrai</p><p>Meglio vivrai, Licinio, non spingendoti / sempre in alto mare e non avvicinandoti troppo, / mentre temi prudente le tempeste, / al lido infido. / Chi ama tenersi nell'aureo mezzo / evita sicuro lo squallore di un tetto / decrepito, evita sobrio una reggia / che suscita invidia. / Più spesso è scosso dal vento un grande / pino e crollano con maggiore rovina / le alte torri e i fulmini investono / le cime dei monti. / Nella sfortuna l'animo bene temprato / spera una sorte diversa e la teme / nella fortuna. Giove riporta / gli squallidi inverni. / e li allontana. Se triste è l'oggi / non sarà così anche il domani: l'arco / non sempre tende Apollo ma con la cetra / risveglia talvolta la poesia sopita. / Mostrati nella sorte avversa coraggioso / e forte; e pure riduci accorto le vele / quando troppo favorevole vento / le gonfia.</p><p>***</p><p>Rectius vives, Licini, neque altum / semper urgendo neque, dum procellas / cautus horrescis, nimium premendo / litus iniquom. / Auream quisquis mediocritatem / diligit, tutus caret obsoleti / sordibus tecti, caret invidenda / sobrius aula. / Saepius ventis agitatur ingens / pinus et celsae graviore casu / decidunt turres feriuntque summos / fulgura montis. / Sperat infestis, metuit secundis / alteram sortem bene praeparatum / pectus. Informis hiemes reducit / Iuppiter, idem / summovet. Non, si male nunc, et olim / sic erit: quondam cithara tacentem / suscitat Musam neque semper arcum / tendit Apollo. / Rebus angustis animosus atque / fortis appare; sapienter idem / contrahes uento nimium secundo / turgida vela. / Odi, II, 10.</p><p>Autore: Quinto Orazio Flacco (65-8 a.C.). / Note: Poeta del carpe diem e dell'aequus animus. / Frequento' scuole di grammatica e retorica di Roma / e la scuola epicurea di Sirone a Napoli, in compagnia del / Mecenate Virgilio.</p> </div>
<div><p>Con la grande coppa</p><p>Con la grande coppa vieni spesso tra i banchi / della nave veloce, e togli i tappi agli orci panciuti; / fino alla feccia spilla il vino rosso: noi, / in questa guardia, non potremo essere sobri. / Sul banco della nave sta la mia focaccia impastata; sul banco / della nave sta il vino d'Ismaro; disteso sul banco io bevo.</p><p>Autore: Archiloco (visse fra il 680 ed il 640 a.C.) / Note: Nato a Paro da un nobile, Telesicle, e da una schiava / tracia di nome Enipe. Soldato mercenario e poeta. Secondo / la tradizione perse la vita in combattimento.</p> </div>
<div><p>The Sun kept setting -- setting -- still / The Sun kept setting -- setting -- still / No Hue of Afternoon -- / Upon the Village I perceived / From House to House 'twas Noon -- / The Dusk kept dropping -- dropping -- still / No Dew upon the Grass -- / But only on my Forehead stopped -- / And wandered in my Face -- / My Feet kept drowsing -- drowsing -- still / My fingers were awake -- / Yet why so little sound -- Myself / Unto my Seeming -- make? / How well I knew the Light before -- / I could see it now -- / 'Tis Dying -- I am doing -- but / I'm not afraid to know -- / *** / Il sole tramontava, continuava / Il sole tramontava, continuava / a tramontare,e io non percepivo / sul villaggio i colori della sera, / di casa in casa era mezzogiorno. / Il giorno si attenuava, continuava / ad attenuarsi, non c'era rugiada / sull'erba: si posava sulla fronte / e poi mi si spargeva sopra il viso. / Dormivano i miei piedi, continuavano / a dormire, ma le dita eran sveglie, / e tuttavia, perchè un così lieve / suono veniva dalla mia sembianza? / Conoscevo bene la luce, prima, / e non la posso più vedere adesso. / Questo è morire, e io sto morendo / ma non ho paura di saperlo.</p><p>Autore: Emily Elizabeth Dickinson (Amherst, Massachusetts, 1830- 1886). / Note: Fra i più grandi lirici moderni. Scrisse 1775 poesie: / solo 7 furono pubblicate durante la sua vita. L'edizione / delle sue opere apparve postuma, in varie raccolte fino / alla prima e completa edizione critica del 1955.</p> </div>
<div><p>When thou shalt be disposed to set me light</p><p>When thou shalt be disposed to set me light / And place my merit in the eye of scorn, / Upon the side against myself I'll fight / And prove the virtuous, though thou art forsworn. / With mine own weakness being best acquainted, / Upon thy part I can set down a story / Of faults concealed, wherein I am attainted, / That thou in losing me shalt win much glory: / And I by this will be a gainer too: / For bending all my loving thoughts on thee, / The injuries that to myself I do, / Doing thee vantage, double-vantage me. / Such is my love, to thee I so belong, / That for thy tight myself will bear all wrong. / *** / Sonetto 88</p><p>Quando vorrai tenermi in poco conto, / Giudicando eccessiva la mia stima, / Con te contro di me sarà lo scontro, / Avrai virtù, la verità ti opprima. / E più conscio delle mie debolezze / Di te, per te posso creare una storia, / Di tutti i miei torti e mie nefandezze, / E, perdendo me, comunque avrai gloria; / Però anche io così sarò vittorioso, / Perché, dedicandomi del tutto a te, / Quello che per me riterrò doloso, / Se è vantaggio per te, è pur doppio per me. / Così forte è l’amore a cui appartengo, / Che per te ogni mia resistenza spengo.</p><p>Autore: William Shakespeare (Stratford-on-Avon, 1564-1616). / Note: Sposa a diciotto anni Anne Hathaway, incinta della prima / figlia, Susan. Nel 1585 nascono i gemelli Judith e Hamnet. / Durante la peste del 1593-94 le pubbliche rappresentazioni / sono interrotte e l'autore da' alla luce due poemetti: / Venere e Adone (1593) e Lucrezia violata (1594).</p> </div>
<div><p>So, we'll go no more a roving / So, we'Il go no more a roving / So late into the night, / Though the heart be stili as loving, / And the moon be still as bright. / For the sword outwears its sheath, / And the soul wears out the breast, / And the heart must pause to breache, / And love itself have rest. / Though the night was made for loving, / And the day returns too soon, / Yet we'll go no more a roving / By the light of the moon.</p><p>*** / Così noi non andremo più vagando / Tanto tardi nella notte, anche se ancora / Come sempre ama il cuore e come sempre / Splende la luna. / Perché la spada consuma il fodero / E dall'anima il petto è consumato; / Deve aver posa il cuore per rivivere / E riposare amore. / Benché la notte sia fatta per amare / E troppo presto il giorno ritorni, / Pure noi non andremo più vagando / Al lume della luna.</p><p>Autore: Lord George Byron (Londra, 1788 - Missolungi, 1824). / Note: Nel 1816 costretto a lasciare l’Inghilterra / a causa di voci sul suo incesto e suoi debiti. / Si trasferì a Ginevra con i coniugi Shelley, / quindi in Italia.</p> </div>
<div><p>I reason, Earth is short / I reason, Earth is short -- / And Anguish -- absolute -- / And many hurt, / But, what of that? / I reason, we could die -- / The best Vitality / Cannot excel Decay, / But, what of that? / I reason, that in Heaven -- / Somehow, it will be even -- / Some new Equation, given -- / But, what of that? / *** / Rifletto: il mondo è breve / Rifletto: il mondo è breve / e l'angoscia - assoluta - / molti soffrono. / E con questo? / Rifletto: potremmo morire - / la vitalità più intensa / non può impedire il decadimento. / E con questo? / Rifletto: un giorno in cielo / in qualche modo sarà tutto uguale - / qualche nuova equazione sarà data. / E con questo?</p><p>Autore: Emily Elizabeth Dickinson (Amherst, Massachusetts, 1830- 1886). / Note: Fra i più grandi lirici moderni. Scrisse 1775 poesie: / solo 7 furono pubblicate durante la sua vita. L'edizione / delle sue opere apparve postuma, in varie raccolte fino / alla prima e completa edizione critica del 1955.</p> </div>
<div><p>Fleurs / D'un gradin d'or, / parmi les cordons de soie, les gazes grises, / les velours verts et les disques de cristal / qui noircissent come du bronze au soleil, / je vois la digitale s'ouvrir sur un tapis / de filigranes d'argent, d'yeux et de chevelures. / Des pièces d'or jaune semées sur l'agate, / des piliers d'acajou supportant un dôme d'émeraudes, / des bouquets de satin blanc et de fines / verges de rubis entournent la rose d'eau. / Tels qu'un dieu aux énormes yeux bleus / et aux formes de neige, la mer et le ciel / attirent aux terrasses de marbre / la foule des jeunes et fortes roses.</p><p>***</p><p>Fiori / Da un gradino d'oro, / fra i cordoni di seta, le garze grigie, / i velluti verdi e i dischi di cristallo / che anneriscono come bronzo al sole, / vedo la digitale schiudersi sopra un tappeto / di filigrane d'argento, d'occhi e di capigliature. / Monete d'oro giallo sparse sull'agata, / pilastri di mogano che sorreggono una cupola di smeraldi, / mazzi di raso bianco e sottili / verghe di rubino circondano la rosa acquatica. / Simili a un dio dagli enormi occhi azzurri / e dalle forme di neve, il mare e il cielo / attirano verso le terrazze di marmo / la folla delle giovani e forti rose.</p><p>Autore: Arthur Rimbaud (Charleville, 1854 - Marsiglia, 1891) / Note: Enfant prodige, poeta visionario, rivoluziona la / poesia e fa tabula rasa dei modelli tradizionali. / Nel 1871 conosce Paul Verlaine.</p> </div>
<div><p>Le tombeau de Charles Baudelaire / Le temple enseveli divulgue par la bouche / Sépulcrale d'égout bavant boue et rubis / Abominablement quelque idole Anubis / Tout le museau flambé comme un aboi farouche</p><p>Ou que le gaz récent torde la mèche louche / Essuyeuse on le sait des opprobres subis / Il allume hagard un immortel pubis / Dont le vol selon le réverbère découche</p><p>Quel feuillage séché dans les cités sans soir / Votif pourra bénir comme elle se rasseoir / Contre le marbre vainement de Baudelaire</p><p>Au voile qui la ceint absente avec frissons / Celle son Ombre même un poison tutélaire / Toujours à respirer si nous en périssons.</p><p>***</p><p>La tomba di Charles Baudelaire / Sparge il tempio sepolto dalla sepolcrale / Bocca di fogna che una melma spurga di rubini / Abominevolmente un qualche idolo Anubi / Tutto avvampato il muso in un latrato selvaggio / O che il gas recente la miccia losca ritorca / Che riasciuga lo si sa gli oltraggi subiti / Impietoso accende un immortale pube / Il cui volo da un lampione all’altro poi si snida / Quale secco fogliame in città senza sera / Votivo potrà benedire come lei si calma / Contro il marmo vanamente di Baudelaire / Nel velo che la avvolge dei suoi brividi assente / Quella l’ombra sua stessa che un veleno tutelare / In eterno respira mentre noi ne moriamo.</p><p>Autore: Stéphane Mallarmé (Parigi, 1842 - Valvins, / Seine-et-Marne, 1898). / Note: Esponente di spicco del simbolismo europeo. / Dedicò giorno e notte allo studio di un nuovo linguaggio / che potesse esprimere la parola Universale.</p> </div>
<div><p>My nosegays are for captives / My nosegays are for captives / Dim, expectant eyes, / Fingers denied the plucking, / Patient till Paradise. / To such, if they should whisper / Of morning and the moor, / They bear no other errand, / And I, no other prayer.</p><p>***</p><p>I miei fiori son per i prigionieri / I miei fiori son per i prigionieri, / Occhi velati dalla lunga attesa, / Dita cui fu negato cogliere, / Pazienti fino al Paradiso. / Per questi, se potranno sussurrare / Dell'alba e di brughiere, / Non hanno altro messaggio, / E non ho altra preghiera.</p><p>Autore: Emily Elizabeth Dickinson (Amherst, Massachusetts, 1830- 1886). / Note: Fra i più grandi lirici moderni. Scrisse 1775 poesie / di cui soltanto 7 furono pubblicate durante la sua vita. / Le sue opere furono in varie raccolte fino alla prima e / completa edizione critica del 1955.</p> </div>
<div><p>Violenza di Eros / A primavera i meli cidonii / abbeverati all'acque dei fiumi, / dove le vergini Ninfe / hanno il loro immacolato giardino, / e i germogli della vite, / turgidi sotto l'ombra dei tralci / vinosi, sono tutti fioriti. / Ma per me l'amore non dorme / in nessuna stagione. / Come Borea di Tracia / che il fulmine avvampa, / del seno di Cipride balza / e con aride manie mi scuote / sin dall'ime radici, / notturno, invincibile.</p><p>Autore: Ibico (Magna Grecia, VI secolo a.C) / Note: Poeta lirico corale. Nacque nell'odierna / Reggio Calabria. Delle sue composizioni poetiche, / che furono raccolte in sette libri dai curatori / alessandrini, ci resta solo un centinaio di frammenti.</p> </div>
<div><p>For each ecstatic instant / For each ecstatic instant / We must an anguish pay / In keen and quivering ratio / To the ectasty. / For each beloved hour / Sharp pittances of years, / Bitter contested farthings / And coffers heaped with tears.</p><p>***</p><p>Per un istante d'estasi / Per un istante d'estasi / Noi paghiamo in angoscia / Una misura esatta e trepidante, / Proporzionata all'estasi. / Per un'ora diletta / Compensi amari d'anni, / Centesimi strappati con dolore, / Scrigni pieni di lacrime.</p><p>Autore: Emily Elizabeth Dickinson (Amherst, Massachusetts, 1830- 1886). / Note: Fra i più grandi lirici moderni. Scrisse 1775 poesie: / solo 7 furono pubblicate durante la sua vita. L'edizione / delle sue opere apparve postuma, in varie raccolte fino / alla prima e completa edizione critica del 1955.</p> </div>
<div><p>Cultivo Una Rosa Blanca / Cultivo una rosa blanca / en julio como enero, / para el amigo sincero / que me da su mano franca. / y para el cruel que me arranca / el corazón con que vivo, / cardo ni ortiga cultivo; / cultivo una rosa blanca.</p><p>****</p><p>Coltivo una Rosa Bianca / Coltivo una rosa bianca / gennaio, luglio, sempre / per i cari amici fidati / che mi stringono la mano lealmente. / E per gli amici sleali / che sconvolgono la vita del mio cuore, / coltivo – non una spina o una pianta spinosa / coltivo una rosa bianca.</p><p>Autore: Josè Marti (L'Avana 1853 - Dos Rios 1895) / Note: Politico e scrittore. Eroe dell'indipendenza / cubana. Nella poesia l'autore esprime un / sentimento di compassione per i nemici.</p> </div>
<div><p>Per un uomo valoroso / Per un uomo valoroso è bello cadere morto / combattendo in prima fila per la patria; / abbandonare la propria città e i fertili campi / e vagare mendico, è di tutte la sorte più misera, / con la madre errando e con il vecchio padre, / con i figli piccoli e la moglie. / Sarà odioso alla gente presso cui giunge, / cedendo al bisogno e alla detestata povertà: / disonora la stirpe, smentisce il florido aspetto; / disprezzo e sventura lo seguono. / Se, così, dell'uomo randagio non vi è cura, / né rispetto, neppure in futuro per la sua stirpe, / con coraggio per questa terra combattiamo, e per i figli / andiamo a morire, senza più risparmiare la vita.</p><p>Autore: Tirteo (Mileto, secolo VII) / Note: Secondo la leggenda, i suoi canti avrebbero / determinato la vittoria della città sui suoi nemici. / Le sue elegie difendono l’ideale della / difesa della patria.</p> </div>
<div><p>La morte di Tantalo / Noi sedemmo sull'orlo / della fontana nella vigna d'oro. / Sedemmo lacrimosi in silenzio. / Le palpebre della mia dolce amica / si gonfiavano dietro le lagrime / come due vele / dietro una leggera brezza marina. / Il nostro dolore non era dolore d'amore / né dolore di nostalgia / né dolore carnale. / Noi morivamo tutti i giorni / cercando una causa divina / il mio dolce bene ed io. / Ma quel giorno già vanìa / e la causa della nostra morte / non era stata rinvenuta. / E calò la sera su la vigna d'oro / e tanto essa era oscura / che alle nostre anime apparve / una nevicata di stelle. / Assaporammo tutta la notte / i meravigliosi grappoli. / Bevemmo l'acqua d'oro, / e l'alba ci trovò seduti / sull'orlo della fontana / nella vigna non più d'oro. / O dolce mio amore, / confessa al viandante / che non abbiamo saputo morire / negandoci il frutto saporoso / e l'acqua d'oro, come la luna. / E aggiungi che non morremo più / e che andremo per la vita / errando per sempre.</p><p>Autore: Sergio Corazzini (Roma, 1886 - 1907). / Note: Poeta di ventuno anni. / I suoi toni sommessi e malinconici furono raccolti / in L'amaro calice (1905), Poemetti in prosa (1906), / Piccolo libro inutile (1906) e Libro per la sera / della domenica (1906).</p> </div>
<div><p>Dem Sonnengott / Wo bist du? trunken dämmert die Seele mir / Von aller deiner Wonne; denn eben ists, / Daß ich gesehn, wie, müde seiner / Fahrt, der entzükende Gö tterjüngling / Die jungen Loken badet' im Goldgewölk'; / Und jezt noch blikt mein Auge von selbst nach ihm; / Doch fern ist er zu frommen Völkern, / Die ihn noch ehren, hinweggegangen. / Dich lieb' ich, Erde! trauerst du doch mit mir! / Und unsre Trauer wandelt, wie Kinderschmerz, / In Schlummer sich, und wie die Winde / Flattern und flüstern im Saitenspiele, / Bis ihm des Meisters Finger den schönern Ton / Entlokt, so spielen Nebel und Träum' um uns, / Bis der Geliebte wiederkömt und / Leben und Geist sich in uns entzündet. / *** / Al Dio Sole / Dove sei ? Ebbra l'anima mi s'invèspera / di tutta la tua delizia. Perché, ora, questo / ho veduto, come stanco del suo / corso, l'estasiato giovinetto dio / Le giovani ciocche bagnava nel nuvolato d'oro: / e anche adesso l'occhio dietro di lui si affisa. / ma lontano a devoti popoli / che ancora l'onorano se n'è andato. / Ti amo, Terra! Tu pure con me sei triste: / e la tristezza nostra si muta come dolore / di fanciulli in sopore: e come i venti / aliano e sussurrano nella cetra / Finchè le dita dell'aedo un suono più dolce / ne traggano, così nuvole e sogni intorno / a noi vibrano finchè torni l'amato / e vita e spirito in noi accenda</p><p>Autore: Friedrich Hölderlin (1770, Württemberg - 1843, Tübingen) / Note: Poeta delle forme classiche, Hölderlin / celebra fasti e rituali dell'antica Grecia / mentre le sue note tendono alla perfezione.</p> </div>
<div><p>Mary</p><p>O MARY, at thy window be, / It is the wish’d, the trysted hour! / Those smiles and glances let me see, / That make the miser’s treasure poor: / How blythely was I bide the stour, / A weary slave frae sun to sun, / Could I the rich reward secure, / The lovely Mary Morison.</p><p>Yestreen, when to the trembling string / The dance gaed thro’ the lighted ha’, / To thee my fancy took its wing, / I sat, but neither heard nor saw: / Tho’ this was fair, and that was braw, / And yon the toast of a’ the town, / I sigh’d, and said among them a’, / “Y e are na Mary Morison.”</p><p>Oh, Mary, canst thou wreck his peace, / Wha for thy sake wad gladly die? / Or canst thou break that heart of his, / Whase only faut is loving thee? / If love for love thou wilt na gie, / At least be pity to me shown; / A thought ungentle canna be / The thought o’ Mary Morison. / ***</p><p>Maria</p><p>O Maria, affacciati alla finestra: / è l'ora desiderata, è l'ora stabilita! / Fa ch'io veda quei sorrisi e quegli sguardi / che rendon povero il tesoro dell'avaro: / come felicemente sopporterei la polvere, / costretto a faticare da un giorno all'altro, / se potessi assicurarmi questa ricca ricompensa: / l'amabile Maria Morison. / Ieri sera, quando al suono della tremolante corda / le danze attraversavano la sala illuminata, / a te è volato il mio pensiero: / lì io sedevo, ma non sentivo niente, niente vedevo. / Sebbene una fosse graziosa, un'altra bella / e l'altra la più bella di tutto il paese, / io sospiravo e dicevo in mezzo a loro: / "Voi non siete Maria Morison". / O Maria, puoi tu distruggere la pace / di chi morirebbe volentieri per te? / Puoi tu spezzare quel cuore, / la cui sola colpa è quella d'amarti? / Se non vuoi rendere amore per amore, / almeno mostrami un po' di pietà! / Non può essere un pensiero scortese / il pensiero di Maria Morison.</p><p>Autore: Robert Burns (Alloway, 1759 - Dumfries, 1796) / Note: È considerato il maggior poeta della Scozia ed / uno dei maggiori della letteratura inglese. La poesia / è dedicata a Maria Morison.</p> </div>
<div><p>The soul selects her own society / The soul selects her own society, / Then shuts the door; / On her divine majority / Obtrude no more.</p><p>Unmoved, she notes the chariot’s pausing / At her low gate; / Unmoved, an emperor is kneeling / Upon her mat.</p><p>I ’ve known her from an ample nation / Choose one; / Then close the valves of her attention / Like stone. / *** / L'anima si sceglie il proprio compagno / L'anima si sceglie il proprio compagno / Poi chiude la porta / così che la maggioranza divina / non possa più turbarla / Impassibile vede i cocchi che si fermano / laggiù al cancello / Impassibile vede un Re inginocchiarsi / alla sua soglia / Io so che tra tantissimi / L'anima ne scelse uno / Per poi sigillare come fossero pietra / le valve della sua attenzione.</p><p>Autore: Emily Elizabeth Dickinson (Amherst, Massachusetts, 1830- 1886). / Note: Fra i più grandi lirici moderni. Scrisse 1775 poesie: / solo 7 furono pubblicate durante la sua vita. L'edizione / delle sue opere apparve postuma, in varie raccolte fino / alla prima e completa edizione critica del 1955.</p> </div>
<div><p>In pace / Amo sedermi, quando spunta il sole, / tra queste blande aiuole, / nel silenzio infinito, / nella pace profonda / che il buio orbe circonda. / Le perle di rugiada in grembo ai fiori, / al par dei nostri amori, / dileguano piangendo; / e ogni calice olezza / al par di una carezza. / Amo la calma ascensïon di luce / sulla montagna truce; / il primo alito lieve / che vien dalla vallea, / bacio, sospir di Dea. / Amo laggiù fra le tremule foglie / la nebbia che si scioglie, / candida illusïone; / amo il bruco che primo / fa capolin dal limo. / Amo i rabeschi delle lumachelle / che van sotto le stelle / geografi notturni... / Spesso in quei solchi tersi / trovo le rime ai versi; / trovo le rime e le idee peregrine / che peli bianchi al crine / accrescon di taluni... / mercede unica e pia / che la musa mi dia!</p><p>Autore: Emilio Praga (Gorla, MI 1839 - Milano 1875) / Note: Il poeta rifiuta i toni idilliaci e sentimentali / e sceglie di svolgere temi macabri e crudamente realistici. / Opere di poesia: "Tavolozza", 1862; "Penombre", 1864; / "Trasparenze", postume, 1878.</p> </div>
<div><p>Perchè mi chiami fratello?</p><p>Giacché ti vanti d'esser cittadino / di Corinto - e nessun te lo contesta - / perché tuo fratello chiami me, / che dai Celti discendo e dagli Iberi / e sono del Tago un cittadino? / Forse sembriamo simili nel volto, / o Carmenione? / Tu sei uno splendor quando passeggi / con quella tua chioma inanellata, / io ostinato / porto ispidi peli da spagnolo; / tu hai le membra lisce lisce / per l'uso quotidiano del dropace, / io invece son tutto peloso / dalle gambe alle guance; / tu balbetti ed hai una voce fioca, / con gran vigore al bisogno / proromperà dai fianchi la mia voce. / Non è tanto diversa la colomba / da un'aquila rupestre, / né una gazzella fuggitiva / da un torvo leone. / Ora cessa di chiamarmi tuo fratello, / se vuoi che io, Carmenione, / non ti chiami sorella.</p><p>Autore: Marco Valerio Marziale (Bilbilis, 40 dC – 104) / Note: Poesia tratta dagli Epigrammi, Libro Decimo. / L'autore nacque in un paese nei pressi dell'odierna / Saragozza. Studio' grammatica e retorica prima / di recarsi a Roma. La sua produzione poetica più / nota è l'epigramma.</p> </div>
<div><p>Le Ondine</p><p>D'un lago tacito / Cinto di betule / Sopra le immobili / Onde turchine / Ridde volubili / Danzano, intrecciano / Famiglie aeree / D'agili Ondine. / Volano, volano / In giro languide / Coi bracci pendoli, / Come chi dorme, / I veli nivei / Tessuti d'alito / Lasciano scorgere / Le dive forme. / Le membra àn gelide, / Le labbra pallide, / Il crin cinereo, / Non ànno il core. / Sono una nuvola / Di fredde vergini, / Che mai non seppero / Che fosse amore. / Lieve uno strepito, / Come per l'aride / Foglie fa il zefiro, / Danno i lor balli; / Altere ammirano / Le proprie immagini / Pinte sui liquidi / Cupi cristalli. / Quando la candida / Luna le irradia, / Sembrano un'orbita / D'iride stanca; / Ombre di giovani, / Larve di silfidi, / Altro che l'anima / A lor non manca. / Con volo instabile / Girano in garrulo / Vortice assiduo / I tuoi pensieri, / Elisa, simili / Ai fochi fatui, / Che a notte danzano / Pei cimiteri. / I tuoi sarebbero / Baci adorabili, / Se non sentissero / Di labbra spente / Degne degli angeli / Le tue blandizie, / S'elle non fossero / Fatte di niente. / O sciolga il tenero / Cinto di Venere, / O inesorabile / Ricusi amore, / Sereno, gelido / Sempre ed immobile / In solitudine / Stagna il tuo core. / Superba e vacua / Divina statua / Non ài delizie, / Non ài tormenti; / L'inerzia vegeta / Ne le tue viscere, / Leggiadra sterile / Di sentimenti.</p><p>Autore: Aleardo Aleardi (Verona, 1821-1878) / Note: Poeta italiano dell'Ottocento e del / secondo romanticismo. E' tuttora noto come / "poeta della storia" per le sue istantanee / del tempo che fu.</p> </div>
<div><p>Preludio / Odio l'usata poesia: concede / comoda al vulgo i flosci fianchi e senza / palpiti sotto i consueti amplessi / stendesi e dorme. / A me la strofe vigile, balzante / co 'l plauso e 'l piede ritmico ne' cori: / per l'ala a volo io còlgola, si volge / ella e repugna. / Tal fra le strette d'amator silvano / torcesi un'evia su 'l nevoso Edone: / piú belli i vezzi del fiorente petto / saltan compressi, / e baci e strilli su l'accesa bocca / mesconsi: ride la marmorea fronte / al sole, effuse in lunga onda le chiome / fremono a' venti.</p><p>Autore: Giovanni Pascoli (1855, san Mauro di Romagna - 1912, Bologna) / Note: Nonostante i gravi lutti familiari, il Poeta / raggiunge straordinari risultati sin dai primi anni / di attività. Nel 1903 ottiene la cattedra di letteratura / a Messina e nello stesso anno pubblica i Canti di Castelvecchio.</p> </div>
<div><p>Io che porto d'amor l'alto vessillo</p><p>Io che porto d'amor l'alto vessillo, / Gelate ho spene e gli desir cuocenti: / A un tempo triemo, agghiaccio, ardo e sfavillo, / Son muto, e colmo il ciel de strida ardenti: / Dal cor scintillo, e dagli occhi acqua stillo; / E vivo e muoio e fo riso e lamenti: / Son vive l'acqui, e l'incendio non more, / Ché a gli occhi ho Teti, ed ho Vulcan al core, / Altr'amo, odio me stesso; / Ma s'io m'impiumo, altri si cangia in sasso; / Poggi'altr'al cielo, s'io mi ripogno al basso; / Sempre altri fugge, s'io seguir non cesso; / S'io chiamo, non risponde; / E quant'io cerco più, più mi s'asconde.</p><p>Autore: Giordano Bruno (1548 Nola - 1600 Roma) / Note: Nel 1576 fu accusato di Eresia per le sue / teorie. Nel 1591 fu consegnato alla Santa Inquisizione / che lo processo' per sette anni prima di decretarne / la condanna al rogo.</p> </div>
<div><p>Le altezze / Questa pianta del ciel che nutre i mondi, / come frutti dall'albero pendenti, / lascia, nel muover dell'eteree frondi, / altre ampiezze ammirar di firmamenti: / sovra quelle altri cieli ancor più fondi, / dalle cui cime, in ruota immensa ardenti, / veggonsi i soli giù, come nascosa / lucciola in siepe bruna, o ape in rosa.</p><p>Autore: Niccolò Tommaseo (Sebenico, 1802 - Firenze, 1874) / Note: Scrittore e critico italiano. Pubblica nel / 1830 il Nuovo Dizionario de' Sinonimi della lingua italiana. / Nel dicembre del 1847 viene arrestato per un inno / alla la libertà di stampa.</p> </div>
<div><p>Colli Toscani / Colli toscani e voi pacifiche selve d'olivi / a le cui ombre chete stetti in pensier d'amore, / tósca vendemmia e tu da' grappi vermigli spumanti / in faccia al sole tra giocondi strepiti, / sole de' giovini anni; ridete a la dolce fanciulla / che amor mi strappa e rende sposa al toscano cielo; / voi le ridete, e quella che sempre negaronmi i fati / pace d'affetti datele ne l'anima. / Colli, tacete, e voi non susurratele, olivi, / non dirle, o sol, per anche, tu onniveggente, pio, / ch'oltre quel monte giaccion, lei forse aspettando, que' miei / che visser tristi, che in dolor morirono. / Ella ammirando guarda la cima, tremarsi nel cuore / sente la vita e un lieve spirto sfiorar le chiome, / mentre l'aura montana, calando già il sole, d'intorno / al giovin capo le agita il vel candido.</p><p>Autore: Giosuè Carducci (Valdicastello, 1835 - Bologna, 1907) / Note: Studia presso la Scuola Normale di Pisa, / dove ottiene il diploma in magistero. / Nel 1906 gli viene assegnato il Premio Nobel, / Fra le sue raccolte di poesie: / Juvenilia, Levia Gravia, Giambi ed Epodi, / Rime Nuove, Odi Barbare, Rime e Ritmi.</p> </div>
<div><p>Mezzanotte / Quando a notte si velano / Le pie stelle, e il suono dell'ore / Da San Carlo al Corso in dodici / Balzi arriva nel mio cuore, / e la luna solitaria / per il cielo chiar s'effonde, / e gli alati sogni calano / lievi, a frotte vagabonde, / su 'l terrazzo io muoio tacita, / e tra' fior del parapetto. / Ma un'altra ombra a un punto sorgere / ecco dietro: su le chiome / sento un bacio e un respir tiepido / che si esala nel mio nome. / Non mi volgo io, ma con languido / atto il capo indietro piego, / e d'un braccio quel suo pallido / viso al mio stringo e ripiego. / Le nostre ombre si confondono / Mentre avvinti si rimane: / e s'intorno alto singhiozzando / invisibili fontane. / Volan l'ore... Chi mai numera / I miei baci e i baci suoi? / Par che Dio non lasci vivere / Nella notte altri che noi.</p><p>Autore: Contessa Lara (Evelina Cattermole, 1858 - 1896) / Note: Scrittrice neoromantica, nel 1892 / pubblica "L'innamorata", romanzo semi-autobiografico. / Dal 1875 collabora con quotidiani e riviste iniziando / l'attività di giornalista.</p> </div>
<div><p>Afferra l'Oggi / Tu non chiedere mai, che / non è dato, o Leucònoe, di sapere quale a me, / quale a te sia stato imposto dagli dei: / rinuncia ai calcoli delle tavole babilonesi. / Meglio, quel che verrà, prender così com'è. / Se molti inverni Giove ci darà: o sia l'ultimo, / al contrario, questo che spumeggiante flagella il Tirreno / contro le scogliere a infrangersi: / metti saggezza, mentre mesci vino, le tue speranze / regola giorno per giorno. Mentre / parliamo, l'ora è già scorsa rapida. / Afferra l'oggi, e non illuderti del domani.</p><p>Autore: Quinto Orazio Flacco (Venosa 65 a.C. – Roma 8 a.C.) / Note: Poeta lirico e satirico. / Sin dai primi anni di attività vicino agli ideali / repubblicani. La vicinanza a Mecenate gli / assicurò la benevolenza di Augusto.</p> </div>
<div><p>For each ecstatic instant</p><p>For each ecstatic instant / We must an anguish pay / In keen and quivering ratio / To the ectasty.</p><p>For each beloved hour / Sharp pittances of years, / Bitter contested farthings / And coffers heaped with tears</p><p>***</p><p>Per un istante d'estasi</p><p>Per un istante d'estasi / Noi paghiamo in angoscia / Una misura esatta e trepidante, / Proporzionata all'estasi. / Per un'ora diletta / Compensi amari d'anni, / Centesimi strappati con dolore, / Scrigni pieni di lacrimedi saperlo.</p><p>Autore: Emily Elizabeth Dickinson (Amherst - Massachusetts, / 1830 - 1886) / Note: Trascorse l'intera esistenza nella casa paterna, / vivendo gli ultimi anni in un isolamento volontario. / Considerata oggi tra i più grandi lirici moderni. / Scrisse 1775 poesie.</p> </div>
<div><p>Mon rêve familier / Je fais souvent ce rêve étrange et pénétrant / D'une femme inconnue, et que j'aime et qui m'aime, / Et qui n'est chaque fois ni tout à fait la même / Ni tout à fait une autre, et m'aime et me comprend. / Car elle me comprend, et mon cœur transparent / Pour elle seule, hélas! Cesse d'être un problème, / Pour elle seule, et les moiteurs de mon front blême, / Elle seule les sait rafraîchir, en pleurant. / Est-elle brune, blonde ou rousse? Je l'ignore. / Son nom? Je me souviens qu'il est doux et sonore / Comme ceux des aimés que la Vie exila. / Son regard est pareil au regard des statues, / Et pour sa voix, lointaine et calme, et grave, elle a / L'inflexion des voix chères qui se sont tues.</p><p>***</p><p>Il mio sogno familiare / Spesso mi viene in sogno bizzarra e penetrante / Una donna mai vista, che amo e che mi ama, / Che con lo stesso nome si chiama e non si chiama / Diversa e uguale m'ama e sempre è confortante / È per me confortante, e il mio cuore parlante / Per lei soltanto, ahimé! Non è più cosa grama / Per lei soltanto, in fronte del sudore la trama / Lei soltanto rinfresca, con le lacrime piante. / È bruna, bionda o rossa? Non mi è dato sapere. / Il suo nome? Ricordo che è dolce e dà piacere. / Come nomi diletti che la vita ha esiliato. / All'occhio delle statue è simile il suo sguardo, / Ed ha la voce calma, lontana, grave, il fiato / Delle voci più care spente senza riguardo.</p><p>Autore: Paul Verlaine (Metz, 1844 - Parigi, 1896) / Note: Fra le opere più significative dell'autore: / I poemi saturnini (1886); Romanze senza parole (1874); / Saggezza (1881); I poeti maledetti (1884).</p> </div>
<div><p>La grande stanza luccica / La grande stanza luccica / di bronzo; la sala è adorna per Ares / di elmi lucenti, sui quali ondeggiano / bianchi cimieri equini, / ornamento per la testa d'eroi. / Schinieri di bronzo, splendenti, / tutt'intorno disposti, difesa dal forte / dardo, nascondono i chiodi. / E corazze di lino nuovo: / scudi concavi giù deposti: / e accanto, lame calcidesi; / e accanto, molte cinture e tuniche corte. / Tutto questo non possiamo noi dimenticare / una volta cominciata quest'impresa.</p><p>Autore: Alceo (Mitilene, 630 a.C - 570?) / Note: Poeta di impegno politico che paga / con esilio scelte e condotte impopolari. / Iniziatore di uno stile che ha in Orazio / il degno successore. / Celebre il suo aforisma: "Il vino è lo / specchio dell’uomo".</p> </div>
<div><p>If That High World / I.</p><p>If that high world which lies heyond / Our own, surviving Love endears; / If there the cherish'd heart be fond, / The eye the same, except in tears- / How welcome those untrodden spheres! / How sweet this very hour to die! / To soar from earth and find all fears / Lost in thy Iight-Eternity! / II.</p><p>It must be so: 'tis not for self / That we so tremble on the brink; / And striving to o'erleap the gulf, / Yet cling to Being's severing link, / Oh! in that future let us think / To hold each heart the heart that shares; / With them the immortal waters drink, / And soul in soul grow deathless theirs!</p><p>*** / Se quell'alto mondo</p><p>I. / Se quell'alto mondo, oltre il nostro, / Ci è caro perché amore sopravvive, / Se il cuore amato là serba tenerezza / E l'occhio è uguale, ma non ha piu' lacrime, / Come gradite quelle intatte sfere! / Come dolce morire anche in quest'ora! / Dalla terra inalzarsi e vedere ogni timore / Perso nella tua luce, Eternità! / II. / Così deve essere: non è per noi che tanto / Tremiamo sulla sponda, e nello sforzo / Di varcare l'abisso ci afferriamo / Ancora al debole anello dell'Esistenza. / Oh credere che ogni cuore in quel futuro / Resti col cuore amato, insieme / Bere alle acque immortali, sempre uniti / Oltre la morte, l'anima nell'anima!</p><p>Autore: George Gordon Byron (Londra, 1788 – Missolonghi, 1824) / Note: Studiò a Cambridge, e mentre era / ancora all’università pubblicò (1807) "Hours of Idleness". / Negli anni italiani scrisse "il Lamento di Tasso", / "Mazeppa", "La profezia di Dante".</p> </div>
<div><p>The life that tied too tight escapes / The life that tied too tight escapes / Will ever after run / With a prudential look behind / And spectres of the Rein - / The Horse that scents the living Grass / And sees the Pastures smile / Will be retaken with a shot / If he is a caught at all -</p><p>***</p><p>Quella vita che fu tenuta a freno / Quella vita che fu tenuta a freno / Troppo stretta e si libera, / Correrà poi per sempre, con un cauto / Sguardo indietro e paura delle briglie. / Il cavallo che fiuta l'erba viva / E a cui sorride il pascolo / Sarà ripreso solo a fucilate, / Se si potrà riprenderlo.</p><p>Autore: Emily Elizabeth Dickinson (Amherst, Massachusetts, 1830- 1886). / Note: Fra i più grandi lirici moderni. Scrisse 1775 poesie: / solo 7 furono pubblicate durante la sua vita. L'edizione / delle sue opere apparve postuma, in varie raccolte fino / alla prima e completa edizione critica del 1955.</p> </div>

<!-- PoetryChips19 -->

<div><p>Perché io sono la prima e l’ ultima / Io sono la venerata e la disprezzata, / Io sono la prostituta e la santa, / Io sono la sposa e la vergine, / Io sono la madre e la figlia, / Io sono le braccia di mia madre, / Io sono la sterile, eppure sono numerosi i miei figli, / Io sono la donna sposata e la nubile, / Io sono Colei che dà alla luce e Colei che non ha mai partorito, / Io sono la consolazione dei dolori del parto. / Io sono la sposa e lo sposo, / E fu il mio uomo che nutrì la mia fertilità, / Io sono la madre di mio Padre / Io sono la sorella di mio marito, / Ed egli è il mio figliolo respinto. / Rispettatemi sempre, / Poiché io sono la Scandalosa e la Magnifica.”</p><p>(Inno a Iside,III- IV secolo avanti Cristo, / testo rinvenuto a Nag Hammadi, Egitto)</p> </div>
<div><p>E crescendo impari che la felicità non e' quella delle grandi cose. / Non e' quella che si insegue a vent'anni, quando, come / gladiatori si combatte il mondo per uscirne vittoriosi... / La felicità non e' quella che affannosamente si insegue / credendo che l'amore sia tutto o niente,... / non e' quella delle emozioni forti che fanno il "botto" e / che esplodono fuori con tuoni spettacolari..., / la felicità non e' quella di grattacieli da scalare, di sfide / da vincere mettendosi continuamente alla prova. / Crescendo impari che la felicità e' fatta di cose piccole ma / preziose....... / ...e impari che il profumo del caffe' al mattino e' un / piccolo rituale di felicità, che bastano le note di una / canzone, le sensazioni di un libro dai colori che scaldano il / cuore, che bastano gli aromi di una cucina, la poesia dei / pittori della felicità, che basta il muso del / tuo gatto o del tuo cane per sentire una felicità lieve. / E impari che la felicità e' fatta di emozioni in punta di piedi, / di piccole esplosioni che in sordina allargano il cuore, / che le stelle ti possono commuovere e il sole far brillare gli occhi, / e impari che un campo di girasoli sa illuminarti il volto, / che il profumo della primavera ti sveglia dall'inverno, / e che sederti a leggere all'ombra di / un albero rilassa e libera i pensieri. / E impari che l'amore e' fatto di sensazioni delicate, / di piccole scintille allo stomaco, / di presenze vicine anche se lontane, e impari che il tempo / si dilata e che quei 5 minuti sono preziosi e lunghi più di tante ore, / e impari che basta chiudere gli occhi, / accendere i sensi, sfornellare in cucina, leggere una poesia, / scrivere su un libro o guardare una foto per annullare il tempo / e le distanze ed essere con chi ami. / E impari che sentire una voce al telefono, / ricevere un messaggio inaspettato, sono piccoli attimi felici. / E impari ad avere, nel cassetto e nel cuore, sogni piccoli ma preziosi. / E impari che tenere in braccio un bimbo e' una deliziosa felicità. / E impari che i regali più grandi sono quelli che parlano delle persone che ami... / E impari che c'e' felicità anche in quella urgenza di / scrivere su un foglio i tuoi pensieri, che c'e' qualcosa di / amaramente felice anche nella malinconia. / E impari che nonostante le tue difese, / nonostante il tuo volere o il tuo destino, / in ogni gabbiano che vola c'e' nel cuore un piccolo-grande / Jonathan Livingston. / E impari quanto sia bella e grandiosa la semplicità.</p><p>(Richard Bach? )</p> </div>
<div><p>Desiderata</p><p>Va' serenamente in mezzo al rumore e alla fretta / e ricorda quanta pace ci puo' essere nel silenzio. / Finche' e' possibile senza doverti arrendere conserva / i buoni rapporti con tutti. / Di' la tua verita' con calma e chiarezza, e ascolta gli altri, / anche il noioso e l'ignorante, / anch'essi hanno una loro storia da raccontare. / Evita le persone prepotenti e aggressive, esse sono un tormento per lo spirito. / Se ti paragoni agli altri, puoi diventare vanitoso e aspro, / perche' sempre ci saranno persone superiori ed inferiori a te. / Rallegrati dei tuoi risultati come dei tuoi progetti. / Mantieniti interessato alla tua professione, benche' umile; / e' un vero tesoro rispetto alle vicende mutevoli del tempo. / Sii prudente nei tuoi affari, poiche' il mondo e' pieno di inganno. / Ma questo non ti impedisca di vedere quanto c'e' di buono; / molte persone lottano per alti ideali, e dappertutto la vita e' piena di eroismo. / Sii te stesso. Specialmente non fingere di amare. / E non essere cinico riguardo all'amore, / perche' a dispetto di ogni aridita' e disillusione esso e' perenne come l'erba. / Accetta di buon grado l'insegnamento degli anni, / abbandonando riconoscente le cose della giovinezza. / Coltiva la forza d'animo per difenderti dall'improvvisa sfortuna. / Ma non angosciarti con fantasie. / Molte paure nascono dalla stanchezza e dalla solitudine. / Al di la' di ogni salutare disciplina, sii delicato con te stesso. / Tu sei un figlio dell'universo, non meno degli alberi e delle stelle; / tu hai un preciso diritto ad essere qui. / E che ti sia chiaro o no, senza dubbio l'universo va schiudendosi come dovrebbe. / Percio' sta in pace con Dio, comunque tu Lo concepisca, / e qualunque siano i tuoi travagli e le tue aspirazioni, / nella rumorosa confusione della vita conserva la tua pace con la tua anima. / Nonostante tutta la sua falsita', il duro lavoro e i sogni infranti, / questo e' ancora un mondo meraviglioso. Sii prudente. / Fa di tutto per essere felice. / (Max Ehrmann)</p></div>
<div><p>Un sorriso non costa niente e produce molto arrichisce chi / lo riceve, / senza impoverire chi lo da. / Dura un solo istante, / ma talvolta il suo ricordo è eterno. / Nessuno è così ricco da poter farne a meno, / nessuno è abbastanza povero da non meritarlo. / Crea la felicità in casa, / è il segno tangibile dell'amicizia, / un sorriso da riposo a chi è stanco, / rende coraggio ai più scoraggiati, / non può essere comprato, ne prestato, ne rubato, / perchè è qualcosa di valore solo nel momento in cui viene dato. / E se qualche volta incontrate qualcuno / che non sa più sorridere, / siate generoso, dategli il vostro, / perchè nessuno ha mai bisogno di un sorriso / quanto colui che non può regalarne ad altri.</p><p>(anonimo)</p> </div>
<div><p>Robert Graves</p><p>PERDUTO AMORE</p><p>I suoi occhi sono resi così acuti dal dolore / da poter cogliere la crescita d’un filo d’erba o d’un fiore / istante per istante; egli riesce a vedere / chiaramente attraverso una parete di granito, / riesce a distinguere lo spirito atterrito / che fugge via dalla gola d’un morto. / <div style='padding-left: 30pt'> Egli può udire da due contee lontano </div> e afferra parole non ancora pronunciate. / Dentro al suo triste orecchio risuonano / il debole clamore del centogambe o del bruco / e suoni fievoli fino all’incredibile: / il rumore dell’erba intenta a bere, / i discorsi del verme, il clic delle mandibole / della tarma che buca i vestiti; / l’ansimare delle formiche che sollevano / pesi ciclopici per un punto d’onore / (coi tendini che scricchiolano e il fiato corto); / e il frullo prodotto dal ragno che tesse / e i minuti bisbigli, sospiri, mormorii / delle mosche e dei pigri lombrichi. / <div style='padding-left: 30pt'> Quest’uomo è a tal punto spronato dal dolore </div> che va errando come un dio o come un ladro / avanti e indietro, su e giù, cercando / senza mai requie il suo perduto amore.</p><p>Traduzione di Giovanni Galtieri / da I poeti sono uomini, Guanda, 1964</p> </div>
<div><p>Settembre</p><p>Chiaro cielo di settembre / illuminato e paziente</p><p>sugli alberi frondosi / sulle tegole rosse / fresca erba / su cui volano farfalle / come i pensieri d’amore / nei tuoi occhi / giorno che scorri / senza nostalgie / canoro giorno di settembre / che ti specchi nel mio calmo cuor</p><p>- Attilio Bertolucci -</p> </div>
<div><p>Triste il giardino: fresca / scende ai fiori la pioggia. / Silenziosa trema / l’estate, declinando alla sua fine.</p><p>Gocciano foglie d’oro / giù dalla grande acacia. / Ride attonita e smorta / l’estate dentro il suo morente sogno.</p><p>S’attarda tra le rose, / pensando alla sua pace; / lentamente socchiude / i grandi occhi pesanti di stanchezza.</p><p>- Hermann Hesse -</p> </div>
<div><p>Benjamin Fondane</p><p>DA: L’ESODO / SUPER FLUMINA BABYLONIS</p><p>LA VOCE NEL DESERTO</p><p>È in questo preciso punto d’assenza / che gli uccelli colavano a picco nell’occhio del vuoto / ali e sangue – / giravano prima di sprofondare nel vuoto, / nel giorno divenuto più grande di prima.</p><p>È in questo preciso punto: / Tutto finiva, le strade e i bisogni umani, / nelle mani tenevo una notte nuova, / intanto un faro spazzava il mio viso, / il polmone si sfiatava / tra le voci ho visto gommoni partire / verso un paese senza palpebre / – non era il tempo ma un altro spazio / era così sporca la luce dove marciavamo, / colava dalle nostre tasche come sangue annerito.</p><p>– È in questo punto / che finalmente ho dubitato della mia lucidità / vedendo me stesso, ma disgiunto da me. / Non era paura ma un’altra gioia, / non era felicità ma un’altra amarezza, / e gridavo, con la vergogna di sentire me stesso gridare. / È denso!</p><p>Allora questa vita è più fitta dell’altra? / Questa disperazione è più saggia della speranza? / È in un mondo senza remissione che avanzo, / è in un mondo senza ritorno che sprofondo, / è in / un mondo svanito chi cerca la sua materia, / ed è un mondo senza cominciamenti né fini, / un mondo ardente da cui la voce rauca grida:</p><p>È!</p><p>(segue mercoledì) / Traduzione di Domenico Brancale / da “Anterem”, 96, VI serie, Anno 43</p> </div>
<div><p>MANUEL BANDEIRA / LA REALTÀ E L’IMMAGINE</p><p>Il grattacielo sale nell’aria pura lavata dalla pioggia / e scende riflesso nella pozzanghera fangosa del cortile. / Tra la realtà e l’immagine, nella terra asciutta che li separa, / passano quattro colombi.</p><p>(da Belo Belo, 1948)</p><p>Basta poco per fare poesia: il poeta brasiliano Manuel Bandeira riesce a cogliere in questo attimo fugace – il passaggio di quattro piccioni davanti a un grattacielo che si sdoppia nel suo riflesso – un intimo contatto con il mondo reale, in cui l’essenziale si manifesta improvvisamente come per magia: sta al poeta in quanto osservatore esprimerlo per renderlo visibile.</p><p>Manuel Carneiro de Sousa Bandeira Filho (Recife, 19 aprile 1886 - Rio de Janeiro, 13 ottobre 1968), poeta, critico letterario e traduttore brasiliano, appartenente alla “Generazione de 1922”, prima espressione del Modernismo. Il suo stile poetico è semplice e diretto, sempre in fuga dal lirismo.</p> </div>
<div><p>WENDELL BERRY / COME ESSERE UN POETA / (PER MIO PROMEMORIA)</p><p>I</p><p>Trova un posto per sederti. / Siediti. Resta in silenzio. / Dovrai fare affidamento su / affetti, letture, conoscenze, / abilità – più di quante / tu ne abbia – ispirazione, / impegno, maturità, pazienza, / perché la pazienza congiunge il tempo / all’eternità. Dubita / del giudizio / di chi elogia i tuoi versi.</p><p>II</p><p>Respira con respiro incondizionato / l’aria non condizionata. / Lascia perdere i fili elettrici. / Comunica con lentezza. Vivi / una vita a tre dimensioni; / stai lontano dagli schermi. / Stai lontano da tutto ciò / che offusca il luogo in cui si trova. / Non esistono luoghi che non siano sacri; / soltanto luoghi sacri / e luoghi profanati.</p><p>III</p><p>Accogli quanto viene dal silenzio. / Fanne il meglio che puoi. / Con le minute parole che a poco a poco nascono / dal silenzio, come preghiere / riverberate verso chi prega, / componi una poesia che non turbi / il silenzio da cui è nata.</p><p>“Le minute parole che a poco a poco nascono / dal silenzio, come preghiere / riverberate verso chi prega”: è questa la visione poetica di Wendell Berry, il poeta-contadino statunitense: dall’armonia del silenzio immerso nella natura, “nella pace delle cose selvagge / che non si complicano la vita per il dolore che verrà” fluisce il filo della poesia.</p><p>Wendell Erdman Berry (Henry County, Kentucky, 5 agosto 1934), poeta, narratore e ambientalista statunitense. Dal 1965 vive in una fattoria di 50 ettari, Lane’s Landing, dove coltiva grano e cereali. La sua poesia non poteva che essere elegiaca e pastorale.</p> </div>
<div><p>CLARIBEL ALEGRÍA / CERCHI</p><p>Un altro cerchio / l'amore / che abbiamo completato / Sarà l'ultimo / a chiudersi?</p><p>(da Alterità, 2011).</p><p>L’amore è circolare: ha un suo percorso segnato lungo le curve della sua circonferenza secondo la poetessa nicaraguense Claribel Alegría: se è vero che “Tutti quelli che amo / sono in te / e tu / in tutto quello che amo”, allora “Ogni volta che ti amo / vita e morte / sono presenti: alba / e notte / paradiso / e sepolcro”.</p><p>Claribel Isabel Alegría Vides (Estelí, 12 maggio 1924 – Managua, 25 gennaio 2018), poetessa, giornalista e scrittrice nicaraguense considerata con la connazionale Gioconda Belli la maggiore esponente della Letteratura del Centro America.</p> </div>
<div><p>Un ragazzo dagli occhi di sole / di Giuseppe Bartoli</p><p>Sono tornato dove un ragazzo / dai grandi occhi di sole / ha maturato le sue radici / Sono tornato dove abbiamo / sepolto la nostra giovinezza / e dove il nome di battaglia / nasceva tra bagliori di fuoco / Ed ho ritrovato la mia estate / L’estate dei ramarri sui muri / la fionda dall’elastico rosso / i piedi scalzi color di terra / e tutta la luce del giorno / a tingerci d’ambra le mani / Qui “giocavamo” alla guerra / fra siepi di rovi e di more / dietro lo scudo delle foglie / povera “canaglia” della libertà inerme / come grembi di colombe / Raccogliemmo morte e mirtilli / e tra cappotti di lune rosse / rubammo l’oro alle lucciole / Quando tua madre ingobbita / come la collina che ti colse / soffocò l’urlo e i singhiozzi / nella “tana” d’uno scialle nero / per te cantarono le cicale / e si schiusero nidi di viole / C’era un profumo di ginestre / nel cielo della tua ultima estate / Ora ti guardo senza piangere / compagno dagli occhi di sole / e mi chiedo se non fu fortuna / quel tuo andartene allora / col freddo sudore di morte / sul tenerume delle labbra / ancora ebbre di latte materno / Te ne andasti e forse fu meglio / perchè adesso solo le pietre / urlano come monumenti nudi / e perchè ragazzo senza nome / siamo ormai pochi / a ricordare il “sorriso” / delle tue tenere vene / che si svuotavano come calici / per l’ultimo brindisi alla vita.</p> </div>
<div><p>DESIDERIO</p><p>Lasciami essere come la chiocciola / che temendo di essere calpestata / di giorno si cela sotto un tetto di foglie / e di notte lascia una scia luminosa / nel cortile liso dei tuoi sogni.</p><p>(da Maschere sciolte – A cappella, 2006)</p><p>Una poesia di basso profilo, sussurrata con timidezza: è il segno della poetessa argentina Estela Figueroa, “piccole opere, scritte nell’intimità, quasi con vergogna”. Proprio come fa la chiocciola, che di giorno si nasconde al riparo delle tenere foglie del sottobosco e la notte esce lasciando dietro di sé una miriade di stelle che il sole illuminerà il mattino dopo.</p><p>Estela Figueroa (Santa Fe, 12 agosto 1946), poetessa argentina. Direttrice di La Ventana e collaboratrice di El Litoral, ha pubblicato Maschere sciolte (1985), Il libro rosso di Tito (1995), Un libro su Bioy Casares (2006), e La forestiera (2007).</p> </div>
<div><p>SUL TETTO</p><p>Sul tetto / di casa mia / è cresciuto un albero</p><p>vi si posano gli uccelli / una donna sogna / all’ombra dei suoi rami</p><p>talvolta / i bambini / mi chiedono</p><p>e le radici?</p><p>mi tocco il petto / e rispondo</p><p>sono io</p><p>(da Per voi NO, 2010)</p><p>“Uno è di dove si sente meglio” scrisse Luis Sepúlveda nella Frontiera scomparsa. E questo albero che sovrasta la casa del poeta argentino Gustavo Borga è la patria che nasce dal cuore, è il retaggio del sentimento, il rifugio dove gli uccelli fanno il nido, dove la sposa dorme sicura e i bambini giocano tranquilli.</p><p>Gustavo Borga (Villa Nueva, 7 dicembre 1960), è un poeta argentino. Ferroviere, ha pubblicato Anatroccoli sgozzati (2002), Bel ragazzo biondo(2006), Poesia riunita (2008), Per voi NO (2010), Un puntino nero (2013), Come un cuore (2016) e Pozzo di luce (2018).</p> </div>
<div><p>LE ROTTE BIANCHE</p><p>(Il vento è mite / dove nasce).</p><p>Andremo sulle vergini onde / butteremo i rimpianti / le tristi zavorre</p><p>seguiremo le rotte bianche / d’un albatro.</p><p>(da Poesie 1943-1979, Mondadori, 2001)</p><p>È un giovane Bartolo Cattafi quello che scrive questi versi, vergati durante la guerra e rimasti inediti, con la speranza che gli sbarchi alleati in Sicilia dopo l’8 settembre 1943 cambiassero le sorti del conflitto. È un inno al domani, alla libertà, un invito ad abbandonarsi alla vita e seguire la propria strada, leggeri come un albatro.</p><p>Bartolo Cattafi (Barcellona Pozzo di Gotto, 6 luglio 1922 – Milano, 13 marzo 1979), poeta italiano. La sua poesia spazia sui dilemmi esistenziali con sensibilità di diarista, spesso con uno sguardo metafisico dove sono protagonisti il vuoto e la solitudine. Nei suoi versi il tema del viaggio è una costante metafora del vivere.</p> </div>
<div><p>Arsenij Tarkovskij</p><p>STUDIO SU UN LIBRO DI PIETRA</p><p>Studio su un libro di pietra il linguaggio dell’eterno, / scivolo tra due macine come un chicco di grano nel rotare / delle pietre, / sono per intero già immerso nello spazio a due dimensioni, / il mulino della vita e della morte m’ha spezzato la spina / dorsale.</p><p>Cosa fare, o pastorale d’Isaia, della tua rettitudine? / La pellicola senza tempo, né alto, né basso, è più fine d’un / capello. / Nel deserto il popolo si radunava sui massi, e nell’arsura / la pianeta di stuoia da re mi recava sollievo alla pelle.</p><p>Traduzione di Gario Zappi</p><p>da “Anterem”, 96, VI serie, Anno 43</p> </div>
<div><p>ESORTAZIONE</p><p>Quando due persone si rifugiano nel loro amore / come in un mantello che li protegga dal vento e dal tempo / e non si curano di nulla al di fuori di se stessi, / rendono cieco anche il loro amore. / Il tempo e il vento disperderanno i loro baci. / Un amore a due è sopportabile / solo se le porte che danno sul mondo / sono aperte.</p><p>(da Il flusso delle cose, 1964 - Traduzione di Gio Batta Bucciol)</p><p>Ci sono numerose citazioni che pongono nello stesso campo l’amore e l’egoismo. La più celebre è quella del poeta francese del ‘700 Stanislas de Boufflers: “L’amore è egoismo in due”. Un po’ quello che teorizza in questi versi il poeta tedesco Heinz Kahlau: in questo caso l’amore diventa una prigione, o ancora meglio una campana di vetro in cui, quando viene a mancare l’ossigeno delle relazioni verso l’esterno (e della libertà di interagire con esso), la candela dell’amore alla fine si spegne.</p><p>Heinz Kahlau (Drewitz, 6 febbraio 1931 – Greifswald, 6 aprile 2012), poeta e scrittore tedesco. È ricordato come uno dei migliori poeti lirici dell’ex DDR. Ha scritto anche canzoni, drammi e prose. Ha venduto oltre 4.000.000 di copie, la sua opera più conosciuta è la raccolta di poesie d’amore “Tu”.</p> </div>
<div><p>Robinson Jeffers</p><p>CASSANDRA</p><p>La pazza con gli occhi sbarrati e le lunghe dita bianche / Confitte tra le pietre della muraglia, / Capelli arruffati dalla tempesta, urla la bocca; che fa / Cassandra, / Se la gente non crede / Nella tua fonte amara? L’uomo invero odia la verità; / preferirebbe / Incontrare una tigre per via. / Perciò i poeti addolciscono la loro verità mentendo; ma / venditori / Di religione e di politica / Dalla botte versano nuove bugie sulle vecchie, e hanno lode / <div style='padding-left: 660pt'> / per buona </div> Saggezza: Povera sgualdrina, sii saggia. / No: masticherai ancora in un angolo una briciola di verità, / Agli uomini e agli dèi invisa. – Tu e io, Cassandra.</p><p>Traduzione di Mary de Rachewiltz</p><p>da La bipenne e altre poesie, Guanda, 1969</p> </div>
<div><p>IL SENSO DELLA VITA</p><p>Il senso della vita, dico inquieto, / perché ci è sconosciuto?</p><p>Perché una vita che ha senso / ci sembra intollerabile.</p><p>Un senso dalla mattina / alla sera, dalla sera alla mattina.</p><p>Quindi una vita senza senso, / ha detto lei, non è una vita senza senso.</p><p>(da Estate. Poesie complete 1940-1955, 1990)</p><p>Qual è il senso della vita? Se lo chiede il poeta norvegese Ernst Orvil, fortemente influenzato nella sua opera in versi dalla psicoanalisi di Sigmund Freud. Se l’io lirico è preso dall’inquietudine, da una sorta di negatività, la voce femminile è invece libera, capace di racchiudere in un breve paradigma il paradosso di questa realtà.</p><p>Ernst Orvil (Oslo, 12 aprile 1898 - 16 giugno 1985), pseudonimo di Ernst Nilsen, poeta, romanziere e drammaturgo norvegese sull'amore e l'erotismo. È associato al "modernismo felice" a causa dell'umorismo e della sottigliezza delle sue opere, che trattano spesso dell’amore e dell’erotismo e giocano con il linguaggio e la tradizione letteraria.</p> </div>
<div><p>Giancarlo Pontiggia</p><p>PENSO</p><p>5</p><p>Mentre svolto con cura tra le stanze / di un pomeriggio ritrovato per caso / con chiavi non più mie</p><p>ordino ai versi di celare / il luogo, il nome, il tempo / di coloro che l’hanno abitato, poiché</p><p>resta solo ciò che è nascosto, / che non viene nominato</p><p>6</p><p>Cigola al vento la porta, sbatte / alle intemperie il tuo cuore. / In un sonno erboso, / in un sonno poroso / camminavo. / Ma il cuore è un vigneto maturo, / fra le sue canne scende l’acqua / del sonno. Oh, ma ferma la tua scure,</p><p>cuore</p><p>Sono solo un modesto / ascoltatore del mondo, / porgo orecchi al vento / delle cose che battono</p><p>che ritornano con la semplice / domanda: chi sei? da dove / vieni? Risalgo / una corrente che altri</p><p>già hanno percorso, guardo / le rive, il cielo, gli occhi / dei nuotatori, che si perdono / vincono sopravanzano</p><p>con alte bracciate; penso / ai vostri numi, leggeri / e fruscianti, che abitano / in stanze oh troppo remote</p><p>ormai, e alle loro / case, che dipingo in versi / ombrosi e privi di suono / tra un’estate e un autunno</p><p>del millennio che già finisce / sul pianeta che dicono Terra / tra le vie del giorno e della notte / e i loro numeri lucenti</p><p>tra i boschi del cielo / e il loro grande nero.</p><p>12</p><p>Voi, o nomi, / nubi bianchissime / veleggianti / nelle celle del cuore;</p><p>nomi leggeri / e sussurrati, / nomi appena lasciati / e già presagi;</p><p>nomi segreti / e nomi di silenzio / chiusi nel sigillario / del tempo;</p><p>nomi, / nomi invocati / e mai tornati</p><p>vi solleva il tempo / verso quale tempo?</p><p>13</p><p>Mi chiedo, nella luce cruda / di un risveglio d’inverno di ora / se il crudele angelo della memoria non sia / un messaggero di verità. E se no, / come arrestare le sue dolorose visite.</p><p>da Origini – Poesie 1998-2010, interlinea edizioni, 2015</p> </div>
<div><p>DONNA DAVANTI A UN’INFERRIATA CON UN OMBRELLO</p><p>La fine dell'estate vira in autunno: / I crisantemi sono sparsi / Sugli steccati.</p><p>Oro e vermiglio / Il pomeriggio</p><p>Aspetto qui sognando tramonti vermigli: / Nel mio cuore c’è un mezzo timore della gelida pioggia autunnale.</p><p>(da Stampe giapponesi, 1918)</p><p>John Gould Fletcher era un poeta imagista: questa poesia che compone un ritratto di donna con poche chiare pennellate è un bell’esempio di quella corrente che all’inizio del secolo scorso si oppose al Romanticismo con l’uso di un linguaggio conciso e immediato, basato sulla precisione delle immagini.</p><p>John Gould Fletcher (Little Rock, Arkansas, 3 gennaio 1886 – 10 maggio 1950), poeta imagista e critico d’arte statunitense, primo poeta del Sud a vincere il Premio Pulitzer. Tra le sue opere: Goblins e pagode (1916), Stampe giapponesi (1918), Poesie scelte (1938) e La montagna che brucia (1946).</p> </div>
<div><p>Resurrezione di Alfio Belluso</p><p>Nel fiorir dell’april mite e giocondo, / Alati suoni di campane, in questa / Alba immensa vibranti, dite al mondo, / Ch’oggi l’oppressa umanità si desta.</p><p>Non è Cristo, che i freni della morte / Ed i coperchi della tomba spezza; / È la vita, la vita bella e forte, / Che sorge nella nova, giovinezza.</p><p>È la vita, la vita, che i rigogli / Del grand’albero suo d’intorno getta, / Che si scioglie da’ mali e da’ cordogli / E a coronarsi di sua gloria aspetta.</p><p>È la vita che ovunque vive e in tutti / Palpita, e reca a tutti una promessa, / Mentre la terra onusta oggi di frutti, / Prodiga madre, a tutti s’è concessa.</p><p>Negli oscuri opifici, ove la forza, / Senza tregua, il lavor ne’ corpi rode, / Ov’ogni fiamma e fremito s’ammorza, / Ove riso di ciel l’occhio non gode,</p><p>Penetra questa luce ampia del bene, / Questa voce, che squilla alta e sonora, / Luce, che a illuminar gli errori viene, / Voce, che i morti in ogni fede incòra.</p><p>A chi dentro le cave aspre e le rupi / Il ferreo masso e ’l suol franoso rompe; / A chi dentro miniere, ànditi cupi, / Per la vita in bestemmie alte prorompe;</p><p>A chi dinanzi al ciel fiero d’estate, / Morder dal sol le ignude carni sente, / Mentre accumula altrui le fecondate / Dalla dura opra sua messi opulente;</p><p>A chi in case di stoppia umide e grame, / Su nevose montagne e campi aperti, / Ricovra nel crudel verno e di fame / Piangono i figlioletti egri e deserti;</p><p>A chi tragitta il mar fosco, in balìa / De’ venti opposti e della rea fortuna; / A chi sangue e sudor sparge per via; / A chi stenti raccoglie e affanni aduna;</p><p>A chi la vita misera trascina / Senza mèta, e posar le membra rotte / Dall’ ozio e dal digiun, fato destina / In un cantuccio nella fredda notte;</p><p>A tutti, a tutti, a chi soffre, a chi geme, / A chi aspetta, a chi sogna, a’ tristi, a’ buoni, / Parlate la gran voce della speme, / Suoni cantanti a festa, alati suoni! / 1899</p> </div>
<div><p>Ultima primavera di Gottfried Benn</p><p>Accogli in te le forsizie / e quando arriva il sambuco, mescola anche questo / con il tuo sangue, la tua fortuna e la tua miseria, / il fondo buio a cui sei ancorato.</p><p>Lente giornate. Tutto è superato. / E se non chiedi se sia la fine o il principio / le ore ti condurranno forse / ancora fino al giugno delle rose.</p> </div>
<div><p>Esempi</p><p>Anima, sii come il pino: / che tutto l'inverno distende / nella bianca aria vuota / le sue braccia fiorenti / e non cede, non cede, / nemmeno se il vento, / recandogli da tutti i boschi / il suono di tutte le foglie cadute, / gli sussurra parole d'abbandono; / nemmeno se la neve, / gravandolo con tutto il peso / del suo freddo candore, / immolla le fronde e le trae / violentemente / verso il nero suolo.</p><p>Anima, sii come il pino: / e poi arriverà la primavera / e tu la sentirai venire da lontano, / col gemito di tutti i rami nudi / che soffriranno, per rinverdire. / Ma nei tuoi rami vivi / la divina primavera avrà la voce / di tutti i più canori uccelli / ed ai tuoi piedi fiorirà di primule / e di giacinti azzurri / la zolla a cui t'aggrappi / nei giorni della pace / come nei giorni del pianto.</p><p>Anima, sii come la montagna: / che quando tutta la valle / è un grande lago di viola / e i tocchi delle campane vi affiorano / come bianche ninfee di suono, / lei sola, in alto, si tende / ad un muto colloquio col sole. / La fascia l'ombra / sempre più da presso / e pare, intorno alla nivea fronte, / una capigliatura greve / che la rovesci, / che la trattenga / dal balzare aerea / verso il suo amore. / Ma l'amore del sole / appassionatamente la cinge / d'uno splendore supremo, / appassionatamente bacia / con i suoi raggi le nubi / che salgono da lei. / Salgono libere, lente / svincolate dall'ombra, / sovrane / al di là d'ogni tenebra, / come pensieri dell'anima eterna / verso l'eterna luce.</p><p>- Antonia Pozzi -</p> </div>
<div><p>BEL SOLE</p><p>Bel sole triste che già senti e porti / in te la notte lunga, ultimo sole / fuso nell’aria bianca del mattino, / ancora è verde la tua terra, verdi / la siepe e il prato, e la dolce collina / con le sue vigne toccate di rosso. / Ma su tutto è posata / una bruma sottile / di lontananza. Perché sei lontano / tu, nostro sole d’amore. E la sera / è già dentro al mattino, / e presto l’ombra avrà tutto il tuo cielo.</p><p>(da La sera, All'Insegna del Pesce d'Oro, 1963)</p><p>“La concezione che Valeri ha del mondo non è affatto un concezione drammatica. Valeri si accontenta del mondo così come si presenta, per cui preferisce sentirlo, lasciando da parte l’analisi, la prova, l’esame violento. Capire presuppone un’iniziale posizione d’umiltà e di modestia ma sempre - si badi - nell’ordine del naturale” scrive Carlo Bo. E “nell’ordine del naturale” si iscrive appieno questa poesia di Diego Valeri: una constatazione di un sole che porta all’autunno ma che si estende all’intimo sentimento, che dilaga nel vivere e nelle sue riflessioni, che malinconicamente legge in esso anche la vecchiaia e il suo inesorabile termine.</p><p>Diego Valeri (Piove di Sacco, 25 gennaio 1887 – Roma, 27 novembre 1976), poeta, traduttore e accademico italiano, fu ordinario di Letteratura Francese all’Università di Padova per oltre vent’anni, tranne nel periodo 1943-45 quando riparò in Svizzera come rifugiato politico.</p> </div>
<div><p>Fabio Ciriachi</p><p>UN FRUTTO VIZZO CHE CADE FRA L'ERBA</p><p>Un frutto vizzo che cade fra l’erba / torna alla terra col dono del seme / da cui generarsi, la polpa si fa / composta, l’anima trasmigra dolce / nei rivoli del segreto affondare / e pace soffia il vento alla pianta.</p><p>Ma sei frutti si staccano da rami / che sporgono dal muro di un giardino / urbano finiscono sull’asfalto / e per giorni restano lì a marcire / nei colori cupi della vergogna / che prova chi non muore come vuole.</p> </div>
<div><p>Su me stesso</p><p>Sono il re senza corona degli insonni / che ancora sfida i suoi spettri con la spada, / studioso dei soffitti e delle porte chiuse / che scommette che due più due non sempre fa quattro.</p><p>Un vecchio bonaccione che suona la fisarmonica / mentre fa il turno di notte all’obitorio. / Una mosca fuggita dalla testa di un matto, / che si riposa su una parete vicino a quella testa.</p><p>Discendente di preti e fabbri del villaggio, / riluttante assistente di scena di due / rinomati e invisibili maestri illusionisti, / uno chiamato Dio, l’altro Diavolo, presumendo è ovvio, / che io sia la persona che dico di essere.</p><p>Charles Simic (Belgrado, 1938), da The lunatic (Elliot, 2017)</p> </div>
<div><p>Vittorio Sereni / UN RITORNO</p><p>Sul lago le vele facevano un bianco e compatto poema / ma pari più non gli era il mio respiro / e non era più un lago ma un attonito / specchio di me una lacuna del cuore.</p><p>da Gli strumenti umani, Einaudi, 1980</p> </div>
<div><p>Sì, ho cercato</p><p>Sì, ho cercato / ma adesso vorrei vagare / solo vagare / senza cercare. / Si, qualcosa ho trovato / cioè non proprio trovato, / qualcosa m’è passato vicino, / girandomi ho visto la coda / ma non mi va di inseguirlo, / ecco, lasciamolo stare, lasciamolo correre / dove gli pare. / Adesso vorrei essere io / questa cosa che appare non vista, / vorrei essere io questa cosa che vaga / e che ti sfiora, ti passa accanto nel sonno / mentre dormi, mentre mangi, mentre leggi / ti passa accanto e ti accarezza / o ti dà un bacio veloce / tu non fai a tempo a accorgertene / che già non mi vedi più.</p><p>Claudio Damiani (San Giovanni Rotondo, 1957), inedito</p> </div>
<div><p>IN GALLERIA</p><p>Un occhio di stelle / ci spia da questo stagno / e filtra la sua benedizione ghiacciata / su quest’acquario / di sonnambula noia</p><p>(da Allegria di naufragi, Vallecchi, 1919)</p><p>Al poeta basta un’intuizione per costruire una poesia: la scintilla che illumina Giuseppe Ungaretti in Galleria Vittorio Emanuele a Milano è la sensazione di trovarsi in un gigantesco acquario nella notte: è quello l’attimo strappato al tempo, “la presa di coscienza di sé”. La poesia, scritta nell’inverno 1915, fu pubblicata su Lacerba l’8 maggio con il titolo “La galleria dopo mezzanotte”.</p><p>Giuseppe Ungaretti (Alessandria d'Egitto, 8 febbraio 1888 – Milano, 1º giugno 1970) è uno dei tre grandi poeti dell’Ermetismo italiano. Trasferitosi a Parigi nel 1912, prese parte alla Prima guerra mondiale nelle trincee del Carso e poi in Champagne. Dal 1935 al 1942 insegnò in Brasile e dal 1947 al 1965 fu professore di letteratura moderna alla Sapienza.</p> </div>
<div><p>Respiro nel respiro, ascolto la notte</p><p>Respiro nel respiro, ascolto la notte. / Ombre lunghe tendono abbracci, / invitano a proseguire oltre la siepe / sul confine dello sguardo. Accade, / ancora, di ritrovarsi nudi, esposti. / Restare allora nella notte, accogliere / la sua lusinga è un balsamo per chi / non lascia tempo alla paura, tenebra / è una parola che risolve e cura.</p><p>Giovanna Rosadini (Genova, 1963), da Fioriture capovolte (Einaudi, 2018)</p> </div>
<div><p>TEMPO SPETTINATO</p><p>Lo stesso odore di tempo spettinato. / Le stessa strade, gli stessi semafori, / la farmacia di fronte, il Caffè dei poeti / solitario come l’aula che oggi mi ha parlato / di te in letteratura. Ed è identico / l’ineffabile tocco della notte sulle spalle / nude al calore del mistero o del verso, / e il modo in cui accorrono i portici ai miei occhi, / la memoria di strade con coppiette lentissime, / mesi, date, banchine, mattinate, che sfiorano / le zagare di quelle notti / che mi sanno ancora tutta loro.</p><p>Lo stesso odore di tempo spettinato. / Va affiorando una schiera dorata di lampioni / che fa tremare una briciola / di buio sulle tue labbra. E una bambina / si scioglie in palpiti di là dei tuoi occhi / mentre tu ti intrattieni / a slacciare / la paura.</p><p>Quanto silenzio / che si accumula / nel breve spazio da una bocca a un’altra / fino a fondare il bacio. Quanti anni / per scoprire alla fine quanto lontano, si, quanto lontani / si ritrovano sempre due corpi che si amano.</p><p>Tutto quello che mai siamo riusciti a dirci / in quella città d’autunno, / mi parla / col tuo accento di cose per sempre perdute.</p><p>E da qualche luogo / forse del disamore, o dell’oblio / di quello che mi ha reso felice, forse, un tempo, / - le tue mani, la tua pelle – mi giunge adesso / un odore di zagare che mi avvolge e che bacia / dolcemente i miei occhi, le mie labbra, un momento, / mentre chiudo il balcone.</p><p>(da I giorni feriali, 1988 – Trad. di Mariapia Lamberti, Poesia, n. 63, giugno 1993</p><p>“La memoria ha insensibili naufragi. / Scolora come il cielo di settembre / sotto il vento si popola di nubi” scriveva Alessandro Parronchi. Uno di questi naufragi riporta alla mente della poetessa spagnola Inmaculada Mengibar il ricordo di un amore perduto ma mai totalmente affidato all’oblio, alle secche del disamore: è un ricordo che si veste di una dolce nostalgia.</p><p>Inmaculada Mengíbar (Córdoba, 5 giugno 1962). Poetessa spagnola. Laureata in Filologia, vive a Torremolinos. Ha pubblicato I giorni feriali (1988), Pantaloni bianchi di flanella (1994) e Rovescio (1996).</p> </div>
<div><p>La luce sulle tempie</p><p>Che strano sorriso / vive per esserci e non per avere ragione / in questa piazza / chi confida e chi consola di colpo tacciono / è giugno, in pieno sole, l’abbraccio nasce / non domani, subito / il pomeriggio, i riflessi / sui tavoli del ristorante non danno spiegazioni / vicino alle unghie rosse / coincidono le frasi / questa è la carezza / che dimentica e dedica / mentre guarda dentro la tazzina le gocce / rimaste e pensa al tempo / e alla sua unica parola d’amore: “adesso”.</p><p>Milo De Angelis (Milano, 1951), da Somiglianze (Mondadori, 2015)</p> </div>
<div><p>LA FIAMMA</p><p>Signore Iddio, dacci un lungo inverno, / una musica sommessa, labbra pazienti, / e un po’ d’orgoglio – prima / che finisca il nostro tempo. / Dacci la meraviglia / e una fiamma, alta, chiara.</p><p>(da Dalla vita degli oggetti, Adelphi, 2012 – Traduzione di Bruno Fonzi)</p><p>“Il mondo ricreato dall'arte non è un luogo di fuga, al contrario è in relazione con la cruda realtà di questo secolo" ha scritto il poeta polacco Czeslaw Milosz della poesia del suo connazionale Adam Zagajewski. Questa sua preghiera chiede in effetti poesia, ovvero quello che più manca a questo mondo: la capacità di meravigliarsi.</p><p>Adam Zagajewski (Leopoli, Ucraina, 21 giugno 1945) è un poeta, scrittore e saggista polacco. Esordì nel 1972 con Komunikat. Nel 1976 aderì al Comitato per la Difesa degli Operai e la dittatura comunista gli impedì di pubblicare. Cominciò allora il suo esilio a Houston e Parigi. Tornò a risiedere a Cracovia nel 2002.</p> </div>
<div><p>NULLA</p><p>Nulla onnipresente e a tal segno ordinario / che si potrebbe rivelare in figura, / ma un nulla modesto, un nulla che nega se stesso… / Eppure ciascuno lo teme, nessuno lo vuole, / e così, con nessuno immorente, / è come se sempre crescesse e aumentasse in certezza, / come si accresce il numero delle tue bottiglie vuote in soffitta, / bottiglie che offrivi e di cui nessuno si cura / e che dunque di notte porterai fuori / e in segreto ammucchierai nella via…</p><p>Qualcuno là grida: “Sapendo, non saprete!” / E un altro: “Guai ai cani grassi!”</p><p>(da Addio? , Arcipelago, 2015 - Traduzione di Marco Ceriani e Vlasta Fesslová)</p><p>Il niente, il nulla è paradossalmente una presenza frequente nella poesia del ceco Vladimir Holan: “«Cosa c'è nel tuo cuore», mi ha chiesto la vita. / Era una domanda così brusca, / Stavo cercando una scusa così piccola, / che risposi: niente!”. Quel nulla che non siamo stati, che non abbiamo fatto e che eppure è, quel nulla che temiamo anche se cerchiamo con ogni mezzo di evitarlo.</p><p>Vladimír Holan (Praga, 16 settembre 1905 – 31 marzo 1980), poeta ceco. Dall’astrattismo e dal simbolismo ermetico con cui iniziò a scrivere versi passò a forme più realistiche e pessimistiche, centrate sul destino dell'uomo e della società, attuate con un linguaggio oscuro.</p> </div>
<div><p>L'arte di perdere non è difficile da imparare; / così tante cose sembrano pervase dall'intenzione di essere perdute, / che la loro perdita non è un disastro. / Perdi qualcosa ogni giorno. / Accetta il turbamento delle chiavi perdute, / dell'ora sprecata. / L'arte di perdere non è difficile da imparare. / Poi pratica lo smarrimento sempre più, perdi in fretta: / luoghi, e nomi, e destinazioni verso cui volevi viaggiare. / Nessuna di queste cose causerà disastri. / Ho perduto l'orologio di mia madre. / E guarda! L'ultima, o la penultima, delle mie tre amate case. / L'arte di perdere non è difficile da imparare. / Ho perso due città, proprio graziose. / E, ancor di più, ho perso alcuni dei reami che possedevo, / due fiumi, un continente. / Mi mancano, ma non è stato un disastro. / Ho perso persino te (la voce scherzosa, un gesto che ho amato). / Questa è la prova. / È evidente, l'arte di perdere non è difficile da imparare, / benché possa sembrare un vero (scrivilo! ) disastro. / *** / Elizabeth Bishop nacque l'8 febbraio 1911</p> </div>
<div><p>Non posso darti soluzioni per tutti i problemi della vita / Non ho risposte per i tuoi dubbi o timori, / però posso ascoltarli e dividerli con te</p><p>Non posso cambiare né il tuo passato né il tuo futuro / Però quando serve starò vicino a te</p><p>Non posso evitarti di precipitare, / solamente posso offrirti la mia mano / perché ti sostenga e tu non cada</p><p>La tua allegria, il tuo successo e il tuo trionfo non sono i miei / Però gioisco sinceramente quando ti vedo felice</p><p>Non giudico le decisioni che prendi nella vita / Mi limito ad appoggiarti a stimolarti e aiutarti se me lo chiedi</p><p>Non posso tracciare limiti dentro i quali devi muoverti, / Però posso offrirti lo spazio necessario per crescere</p><p>Non posso evitare la tua sofferenza, / quando qualche pena ti tocca il cuore / Però posso piangere con te e raccoglierne i pezzi per rimetterlo a nuovo.</p><p>Non posso dirti né cosa sei né cosa devi essere / Solamente posso volerti come sei ed essere tuo amico.</p><p>Jorge Luis Borges</p> </div>
<div><p>Ah smetti sedia di esser cosi sedia!</p><p>Ah smetti sedia di esser cosi sedia! / E voi, libri, non siate così libri! / Come le metti stanno, le giacche abbandonate. / Troppa materia, troppa identità. / Tutti padroni della propria forma. / Sono. Sono quel che sono, Solitari. / E io li vedo a uno a uno separati / e ferma anch’io faccio da piazzetta / a questi oggetti fermi, soli, raggelati. / Ci vuole molta ariosa tenerezza, / una fretta pietosa che muova e che confonda / queste forme padrone sempre uguali, perché / non è vero che si torna, non si ritorna / al ventre, si parte solamente, / si diventa singolari.</p><p>Patrizia Cavalli (Todi, 1947), da L’io singolare proprio mio (Einaudi, 1999).</p> </div>
<div><p>Su me di Aldo Borlenghi</p><p>Su me, termine, in fuga il cielo. / E' vita, e infinito. I primi baci / materni, il più libero sogno / d'un vivente infinito; poi, nel cielo, / segno di un dubbio, una costellazione. / Ebbi a fronte per anni un monte, e a noi, / nulla, o pensiero, è specchio questa notte / non di eterne rugiade sulle zolle / che a stento mi copre, affacciato a un giorno / su opposti punti d'un morto orizzonte. / Salti consueti della vita: al suo zenith - / perchè in una mortale distanza / umano - non risalgo, / erbe che butta la vita, con preghiere. / Più, è aprile; in un breve fondo / di passioni subisco un confronto, / lo respiro, serrato silenzio.</p> </div>
<div><p>C'è una lingua in ogni foglia / di Caroline Anne Bowles</p><p>C'è una lingua in ogni foglia, / Ha una voce ogni ruscello! - / Una voce che parla dovunque, / Nell'aria e nel fuoco, in terra e tra i flutti - / Una lingua che non ha riposo! / E questo è il Grande Spirito, diffuso dappertutto, / Legato al nostro animo da cose misteriose / - La Vita e poi la Morte, l'Eternità e il Tempo - / Lo Spirito che permea quello che vediamo. / Lo vedo nel sole che splende, / E nella nube del tuono - / Lo sento nel rombo possente / Che scuote la bianca foresta / Quando sibila il vento del nord. / Lo vedo e lo sento dappertutto, / In ogni cosa - l'Oscurità e la Luce, / Il Suono ed il Silenzio - ma soprattutto / Quando nell'ora fonda della notte / I veli calano grevi del sonno. / Io Lo sento nella rugiada in silenzio / Rivelato dalla terra grata - / Io Lo sento nella pioggia leggiera, / Nel vento dolce del sud, nel respiro / Dei fiori, nell'ombra e nel sole.</p> </div>
<div><p>Il tuffatore (Prima di ogni epilogo)</p><p>Una svolta, fine, poi. / È quel poi che lo assilla. / Come ferve, dietro di sé, l’antico / bulicame delle cose. Buttarsi non / buttarsi. Un ramo oscilla / sul ciglio dell’occhio che precipita / in un’ardesia di fuoco,</p><p>immane</p><p>Giancarlo Pontiggia (Seregno, 1952), da Il moto delle cose (Mondadori, 2017)</p> </div>
<div><p>INVASIONE</p><p>In perfetti plotoni di bellezza / gli uccelli invadono la sera con le loro ali. / La frusta del vento / si ritorce / sulle braccia robuste degli alberi / e le foglie sospirano debolmente / per i baci che frusciano sui rami. / È sabato. / Non mi manca nulla per sentirmi libera / in un mondo di schiavi</p><p>La piccola libertà di poter rimanere ad osservare il tramonto e gli uccelli che migrano – magari gli storni che svernano e si affollano sulle piante in cerca di cibo. È quello che apprezza la poetessa ecuadoriana Ana María Iza, in questa lirica che prende la bellezza della natura e la trasforma in gioia di vivere.</p><p>Ana María Iza (Quito, 29 gennaio 1941 - 10 dicembre 2016), poetessa ecuadoriana. Laureata in Scienze della Comunicazione, ha esercitato come giornalista radiofonica. Insignita del Premio Nazionale di Poesia Ismael Pérez Pazmiño per ben quattro volte (1967, 1974, 1984 e 1995), ha esordito nel 1961 con Pezzo di niente.</p> </div>
<div><p>Le labbra senza desiderio</p><p>Le labbra senza desiderio / sono lenzuola / stese ad asciugare. / Solo il vento le sfiora, / stendardi di malinconia. / Non sono le labbra / di questa ragazza, / popolate di baci, / rami spessi / dalle pesanti ombre.</p><p>Valerio Magrelli (Roma, 1957), da Ora serrata retinae (Feltrinelli, 1980)</p> </div>
<div><p>CREDO</p><p>Io credo in tante cose. Nel sangue. Nel fuoco. / Credo nei sentieri dove ci si può perdere. / Credo nei sogni a cui si appartiene. / Vado alla cieca. Non portarmi a casa. / Lascia che la notte mi conduca sempre avanti. / Da qualche parte nel buio c’è una porta socchiusa. / Da qualche parte al confine tra il corpo e l’anima, / un luogo dove il tempo stesso dice fermati / - è lì forse dove arderebbe il mio cuore?</p><p>Non ascoltarmi. Ogni mia parola / è una profezia pericolosa, una falsa pista. / Sono abbastanza diversa da come credi.</p><p>(da Videre, 1945)</p><p>La poesia della scrittrice norvegese Inger Hagerup è scampata al Modernismo degli Anni ‘40 e riveste i suoi versi tradizionali di una intensità personale, come in questa sorta di autoritratto o di confessione intima all’inseguimento di una libertà che appare ancora più necessaria, se si pensa che l’opera è stata scritta in piena occupazione nazista della Norvegia.</p><p>Inger Johanne Hagerup, nata Halsør (Bergen, 12 aprile 1905 – 6 febbraio 1985), poetessa e scrittrice norvegese. Fu autrice di letteratura per l'infanzia e di piéce teatrali radiofoniche. È considerata tra i maggiori poeti norvegesi del ‘900.</p> </div>
<div><p>Lois Pereiro / (prayer)</p><p>Adesso chiudi gli occhi / e immagina / che ciò che ascolti / è una preghiera atea / a te diretta nel buio / da una voce invisibile e persa / nei templi di un amore / ritualizzato.</p><p>Ascolta come attraversa il silenzio / questo rumore carnale disperato / che si avvicina notturno alla tua esistenza / contagiando i tuoi desideri con i suoi / e penetrando in te si va radicando / impercettibile e fatale / nelle tue viscere.</p><p>Luglio ’95 / Traduzione di Marco Paone / da Poesia ultima di amore e malattia, aguaplano, 2017</p> </div>
<div><p>José María Alvarez</p><p>QUANDO GUARDO L’AMORE</p><p>Quando guardo l’amore, consumato, / Quando ancora potrei / Sentire sulle dita la soave / Pelle che gli anni andranno cancellando, / Quando ancora negli occhi suoi bellissimi / La luce esulta, e perdendosi / Lascia nei miei ombra e sconfitta, / Quando so che l’amore, ora adempiuto / Il suo regno, mi abbandona, / Gli occhi vorrebbero seguirlo / E riscattare dalla sua scia dolente / Un’immagine che il tempo non umìli / E anche dopo morti ci accompagni.</p><p>Traduzione di Francesco Dalessandro / da Museo de cera, Editora Regional de Murcia, 1984</p> </div>
<div><p>HO SFORNATO PER TE IL PANE</p><p>Ho sfornato per te il pane / affinché sapessi di essere a casa.</p><p>Da dove eri giunto allora / dal paese delle magnolie, dalle steppe / sotto i cedri, / ora sei qui / al riparo dei pini del nord.</p><p>Ho sfornato per te il pane / dal grano di questa terra / affinché sapessi di essere a casa.</p><p>(da Poesia, 307 - Settembre 2015 - Traduzione di Antonio Parente )</p><p>Nel XVII canto del Paradiso, l’antenato Cacciaguida profetizza a Dante l’esilio: “Tu proverai sì come sa di sale / lo pane altrui, e come è duro calle / lo scendere e 'l salir per l'altrui scale”. Sa di sale perché diverso dal classico pane sciapo toscano, ma sa anche di un altro sale, quello della lontananza da casa. Così, la poetessa finlandese Eine Joutsijoki, accoglie chi torna da un lungo viaggio con il pane: lì, tra i pini del nord, si espande quella fragranza che sa subito di casa.</p><p>Eine Joutsijoki (Keuruu), poetessa finlandese della Carelia, scrittrice e direttrice del Keuruu Talkooteatter, scrive per il quotidiano Suur-Keuruu. Sue liriche sono apparse in italiano sul numero 307 di Poesia, edito da Crocetti.</p> </div>
<div><p>NÉ LONTANO NÉ IN PROFONDITÀ</p><p>Le persone sulla spiaggia / Si voltano e guardano tutte in una direzione. / Voltano il dorso alla terra / Guardano tutto il giorno verso il mare.</p><p>Per il tempo che vi mette a passare / Tiene alto il suo scafo una nave; / Il suolo lucido come uno specchio / Riflette un gabbiano immobile.</p><p>La terra può essere più varia; / Ma ovunque sia la verità - / L’acqua viene alla spiaggia / E le persone guardano il mare.</p><p>Non possono guardare lontano. / Non possono guardare in profondità. / Ma quando mai questo fu un ostacolo / Ai loro sguardi?</p><p>(Neither out far nor in deep, da A further range, 1936 – Trad. di Roberto Sanesi)</p><p>Una poesia di Robert Frost molto chiara nell’esposizione ma molto criptica nel significato. Non si riesce a penetrarne l’arcano dell’ultima strofa: è un bene o un male? È pessimista o ottimista poter vedere soltanto la superficie senza riuscire ad andare nelle profondità? È forse il gusto degli uomini per l’ossessivo abbandono al sogno a scapito della realtà? E quel non essere un ostacolo che altro è se non la continua ricerca insita nella natura umana, il superamento della sua finitudine?</p><p>Robert Lee Frost (San Francisco, 26 marzo 1874 – Boston, 29 gennaio 1963), poeta statunitense, vincitore di quattro Premi Pulitzer. Le sue poesie, attraverso la raffigurazione con una notevole padronanza del linguaggio colloquiale della vita rurale del New England all’inizio del ‘900, indagano temi sociali e filosofici. La strada non presa è la sua poesia più celebre.</p> </div>
<div><p>Poesia scritta dalle parole</p><p>Siamo le parole. / Conteniamo i desideri dei morti, / le esperienze di chi non è ancora nato. / (contenere, v. tr. / <ol type="1" start="1"> <li>tenere dentro di sé; 2. trattenere)</li> </ol></p><p>In questo istante siamo attraversate / da una mente, la tua. / Siamo un’intimità esteriore, / siamo escluse dentro di te.</p><p>Vorremmo poter spiare / che cosa ti stiamo facendo immaginare. / (ti stiamo facendo immaginare / noi che ti spiamo dall’interno)</p><p>Nessuno al mondo ti guarda così.</p><p>Tiziano Scarpa (Venezia, 1963), da Le nuvole e i soldi (Einaudi, 2018)</p> </div>
<div><p>RIFLESSI</p><p>Parole – vetri / che infedelmente / rispecchiate il mio cielo –</p><p>di voi pensai / dopo il tramonto / in una oscura strada / quando sui ciotoli una vetrata cadde / ed i frantumi a lungo / sparsero in terra lume –</p><p>26 settembre 1933 / (da Parole, Mondadori, 1939)</p><p>Che cosa sono le poesie? Che cosa sono nella vita e nell’opera del poeta? Ne fornisce un’immagine sorprendente la poetessa milanese Antonia Pozzi: quelle sue parole che se “potessero / essere offerte a qualcuno” porterebbe il nome dell’amato, sono come frantumi di una immensa vetrata, tessere di un puzzle che pezzo a pezzo ricompone una vita e una personalità.</p><p>Antonia Pozzi (Milano, 13 febbraio 1912 – 3 dicembre 1938), poetessa italiana. Laureatasi in Filologia con una tesi su Flaubert, si tolse la vita dopo una contrastata storia d’amore. Il suo diario poetico Parole fu pubblicato postumo, nel 1939: composto a partire dai diciassette anni, riflette un'amara e inquieta sensibilità in cui si avverte l'influsso della lirica di Rilke.</p> </div>
<div><p>Lois Pereiro</p><p>(Contro la morte!, l’amore che mi accompagna; contro il tempo che finisce!, il vostro tempo; contro il lutto!, il desiderio; contro il mondo!, una bomba meditata; contro di me!, essere lo stesso che sono stato e che non ero io stesso…)</p><p>(Contro la morte l’amore che mi accompagna)</p><p>Dei giorni che il destino a me riserva / ognuna delle sue notti da vivere / sarebbe l’ultima / l’unica essenziale / se anche potessi viverti / attardato sul tuo corpo in pace / coabitando i tuoi sogni / sopravvissuto alla mia inesistenza / sognato nelle tue notti / o in te prolungato.</p><p>Luglio ’95 / Traduzione di Marco Paone / da Poesia ultima di amore e malattia, aguaplano, 2017</p> </div>
<div><p>AUTORITRATTO</p><p>Io sono per me e per quelli / ai quali la morbosa sitibonda smania d’esser liberi / tutto a mio avviso effonde, / ed anche per tutti, perché tutti amo - anch’io. / Sono tra i distintissimi il più distinto - / e tra chi rende, il massimo. - / Sono umano, amo la morte e amo la vita.</p><p>Egon Leon Adolf Schiele, meglio conosciuto come Egon Schiele (Tulln an der Donau, 12 giugno 1890 – Vienna, 31 ottobre 1918), pittore e incisore austriaco. Avvicinatosi alla Secessione viennese di Klimt e all’Art Nouveau nel 1907, la superò a favore di un Espressionismo basato soprattutto sulla figura umana. Le sue poesie sono riunite nella raccolta Note di un pittore.</p> </div>
<div><p>Francesco Dalessandro</p><p>LA RINUNCIA / Camillo Fonte, L’Aquila 1951-1987</p><p>non è vivere vivere sospesi / sull’orlo dell’addio, dell’abbandono</p><p>I</p><p>Un altro giorno inerte, speso male. / La città ferve ancora, ma lontana. / Salgono voci dal cortile: gente / che rincasa. Hanno echi</p><p>insinceri, le fredde cortesie / fra vicini. Dal parco, / i giochi dei bambini. / Altre voci si chiamano. Qualcuna</p><p>la riconosci... / È la memoria che s’avvia, fa nodo.</p><p>II</p><p>Una fede caparbia ti preme / a incidere il foglio, avventuroso / mare dove lo scafo ha il poco scampo / che gli assegna la sorte.</p><p>E linea dopo linea onda per onda / tu ne solchi il pallore, ma sai / che neanche il cuore ormai se ne consola: / non serve a sopravvivere, non basta.</p><p>da Figure d’ombra, puntoacapo Editrice, 2018</p> </div>
<div><p>QUANDO NON C’È NULLA DA DIRE</p><p>mettersi al riparo dalla tempesta con la tempesta, / <div style='padding-left: 90pt'> dalla pioggia con la pioggia, vivere deve essere questo. </div> <div style='padding-left: 570pt'> Ángel Fondo </div> Quando non c’è nulla da dire / Quando le porte non si aprono e non si chiudono / <div style='padding-left: 30pt'> e preferiscono ballare un tango con il vento </div> Non scriverai nulla / <div style='padding-left: 60pt'> Scriverai </div> <div style='padding-left: 90pt'> il suono delle pietre nel fiume </div></p><p>(da Grammatica delle pietre, 2011)</p><p>C’è una poesia di Ruth Hernández Boscán in cui la poetessa venezuelana si siede davanti al computer e mette in ordine alfabetico i suoi componimenti. Cerca di dare loro un senso, ed è quello che emerge anche da questi versi: a volte il poeta ha un’urgenza di dire, a volte le parole non gli sembrano essere capaci di esprimere compiutamente le sue emozioni.</p><p>Ruth Hernández Boscán (Carácas, 3 febbriao 1970) è una poetessa e psicanalista lacaniana venezuelana. Vive in Argentina, a Buenos Aires. Ha pubblicato Brevi passi (2005), Ex (2007) e Grammatica delle pietre (2011).</p> </div>
<div><p>INCONTRO</p><p>Esitammo un istante, / e dopo poco riconoscemmo / di avere la stessa malattia. / Non vi è definizione / per questa mirabile tortura, / c'è chi la chiama spleen / e chi malinconia. / Ma se accettiamo il gioco / ai margini troviamo / un segno intellegibile / che può dar senso a tutto.</p><p>(da Diario postumo, Mondadori, 1991)</p><p>La stessa malattia è naturalmente quello spleen, quell’impasto di pessimismo e solipsismo alla base della “teologia negativa” che compare nelle poesie di Eugenio Montale, che qui si rivolge alla sua ultima musa, quella Annalisa Cima che diede alle stampe il Diario postumo, ritenuto da alcuni filologi, quali Dante Isella e Giovanni Raboni, un apocrifo o un collage di varie altre poesie del Premio Nobel. Un incontro che è il riconoscersi di due anime simili.</p><p>Eugenio Montale (Genova, 12 ottobre 1896 – Milano, 12 settembre 1981), poeta e scrittore italiano, Gli fu conferito il Premio Nobel per la Letteratura nel 1975 “per la sua poetica distinta che, con grande sensibilità artistica, ha interpretato i valori umani sotto il simbolo di una visione della vita priva di illusioni”, ovvero la “teologia negativa” in cui il "male di vivere" si esprime attraverso la corrosione dell'Io lirico tradizionale e del suo linguaggio.</p> </div>
<div><p>Torquato Tasso</p><p>DESCRIVE L’APPARIR DE L’AURORA E DE LA SUA DONNA</p><p>Ecco mormorar l’onde / e tremolar le fronde / a l’aura mattutina e gli arboscelli, / e sovra i verdi rami i vaghi augelli / cantar soavemente / e rider l’oriente; / ecco già l’alba appare / e si specchia nel mare, / e rasserena il cielo / e le campagne imperla il dolce gelo, / e gli alti monti indora. / O bella e vaga Aurora, / l’aura è tua messaggera, e tu de l’aura / ch’ogni arso cor ristaura.</p> </div>
<div><p>L’UOMO NATO PER COLTIVARE</p><p>Il piantatore d’alberi, il giardiniere, l’uomo nato per coltivare, / le cui mani si protendono sotto terra e germogliano, / per lui la terra è una droga divina. Entra nella morte / ogni anno e ne ritorna esultante. Ha visto la luce posarsi / sul cumulo di sterco e rialzarsi nel frumento. / Il suo pensiero passa come una talpa lungo la cima dei filari. / Quale miracoloso seme avrà inghiottito / perché il discorso ininterrotto del suo amore gli sgorghi dalla bocca / come una vite che s’aggrappa alla luce del sole / e come acqua che discende nel buio?</p><p>(The man born to farming, da Farming: a Hand book, 1970 - Traduzione di Paolo Severini in Poesia n. 258, Marzo 2011)</p><p>Wendell Berry, scrittore e ambientalista statunitense, è soprattutto fattore e coltivatore di cereali nel Kentucky. Noto come poeta-contadino, esegue qui una sintesi di questi due elementi che costituiscono la sua vita: la terra e la poesia. La parola è dunque seme che germoglia, che dà vita e poi marcisce per rinascere ancora nel suo ciclo vitale.</p><p>Wendell Erdman Berry (Henry County, Kentucky, 5 agosto 1934), poeta, narratore e ambientalista statunitense. Dal 1965 vive in una fattoria di 50 ettari,Lane’s Landing, dove coltiva grano e cereali. La sua poesia non poteva che essere elegiaca e pastorale.</p> </div>
<div><p>Figlia indiscreta della noia, / memoria, memoria incessante, / le nuvole della tua polvere, / non c'è vento che se le porti via? / Gli occhi mi tornerebbero innocenti, / vedrei la primavera eterna / E, finalmente nuova, / o memoria, saresti onesta.</p><p>GIUSEPPE UNGARETTI / Sentimento del tempo</p> </div>
<div><p>TEORIA DELL’ALIMENTAZIONE</p><p>Quando la fantasia si è saziata di fantasie / cresce l’appetito per la realtà. / Allora riassapora il pane duro come pietra. / Ora quasi ci accontentiamo delle pietre.</p><p>Karl Werner Aspenström (Norrbärke, 13 novembre 1918 – Stoccolma, 25 gennaio 1997), poeta svedese. Membro dell’Accademia Svedese che assegna il Nobel, esordì nel 1949 con Leggenda nevosa. Curiosamente, richiesto delle sue motivazioni per scrivere, rispose: “Scrivo per il mio gatto”.</p> </div>
<div><p>Quattro superfici</p><p>Gli altri in quanto esseri esteriori, / superfici o corpi. Chi dice io invece non ha corpo, / vede soltanto le proprie mani, le guarda come pròtesi, / osserva gli altri mentre tengono la propria / vita interna dentro i volti, / scopre di avere un volto solo nelle foto. / È osceno essere esposto, essere una cosa – io, quest’auto, / la vetrina del barbiere, la busta / delle patatine sul marciapiede di via Gallia. / La seconda superficie è la percezione, / il modo in cui crea un piano di realtà semplificando. / A volte, in sogno, vedo le persone / senza la parete addominale, con gli organi aperti. / È un sogno, significa molto. / In questa poesia significa ciò che normalmente / resta impercepito, la meccanica del corpo, il tubo / di feci che portate dentro per esempio, la sorpresa / di quando la merda si mostra all’esterno come una sostanza aliena. / La terza superficie è il linguaggio, / le sue astrazioni, l’idea che possa esistere qualcosa / come ciò che i segni possa, esistere e qualcosa / cercano in questa frase di esprimere. / La quarta è l’immagine interna degli altri, / il loro peso immenso, il loro campo. / Agisco per voi, scrivo questa poesia per essere accolto, / divento libero solo quando morite internamente. / Il rimorchio sbanda contro la nostra auto fra Chiusi e Roma, / io lo osservo senza angoscia, è una specie / di sguardo puro, di cinematografia della mia morte. Ma Daniele / Balicco resta calmo, l’automobile passa, per qualche minuto / non parliamo, poi tornano gli aneddoti, / le biografie, quattro persone. / L’inglese ha un’espressione che mi piace molto, / small talk. Sono i discorsi di superficie, / le parole di contatto, ciò che Heidegger, / in Essere e tempo, chiama la chiacchiera, das Gerede. In italiano, / nella nostra lingua interna, la parola che usiamo più spesso / per indicare tutto questo è ‘cazzate’. / Le opinioni su ciò che ignoriamo, i discorsi / che escono dai cellulari e entrano nei vagoni / in mezzo a tutti: i figli, un’infezione all’unghia, la Juventus, / i nemici privati che non conosciamo – gli altri / parlano di cazzate. Chi dice io fa eccezione, è l’unico / che esista veramente, è il soggetto. / Quando Daniele Balicco riprende il controllo siamo vivi, / parliamo di cazzate. Non aderisco a nulla, mi sembra / che non aderiate a nulla, siete la parte che manca / nel vostro mondo, siete un luogo inabitato.</p><p>Guido Mazzoni (Firenze, 1967) da La pura superficie (Donzelli, 2017)</p> </div>
<div><p>Vento autunnale: / come i pensieri / nel cuore di Issa. / * / Stamattina è autunno / nel dire queste parole / sento come invecchio. / * / Le foglie cadute: / la predica / del Buddha. / * / Sera d’autunno – / ginocchia tra le braccia / come un santo. / . / L’autunno è stagione di decadimento: la natura si prepara per il sonno invernale, per il periodo di riposo vegetativo e gli animali si rintanano, alcuni vanno in letargo. Il poeta giapponese Kobayashi Issa sente come proprio questo declino, comunque connaturato con l’armonia del mondo.</p><p>Kobayashi Nobuyuki, noto con lo pseudonimo di Kobayashi Issa (Kashiwabara, 15 giugno 1763 – 19 novembre 1827) poeta, pittore e sacerdote laico buddhista giapponese. Maestro dell’haiku con Matsuo Bashō, Yosa Buson e Masaoka Shiki, ne scrisse oltre 20.000, rinnovando il genere classico con il romanticismo, l’autobiografia e il sentimento personale.</p> </div>
<div><p>Il pane velato</p><p>Adesso che i piatti sono bianchi / penso che il tuo cibo era un colore / sparso ogni giorno su una tela / fitta di gocce e fibre. / Fermo lì accanto / aspettavo che il mondo fosse pronto / come un bambino nei pressi di un fornello / futuro e antico / dove ribolliva in alto / la sua fame. / E così il tuo cuocere e impastare / diventava una vita / per altre vite, / la catena di tuorli e di farine / dove chi mangiava assimilava il fiato / speso e rubato / all’inerzia scura / di chi non ha le mani per sentire / il rivolo che ci scorre accanto / così sempre figlio.</p><p>Luigi Trucillo (Napoli,1955), da Altre amorose (Quodlibet, 2017)</p> </div>
<div><p><ol type="A" start="22"> <li>… in baiulanda cruce a Cyrenaeo adiuvantur</li> </ol></p><p>Nessuno può comprendere il dolore / di un altro, perché è individuale, / perché è l’essenza della solitudine, / perché non parla mentre lo giriamo, / leggero come un fascio d’erba, lungo / il fianco è allora mi ricordo quando / nel mare verde mi teneva galla / dicendomi di battere le gambe, / e guardavamo nel fondale basso / se affioravano i granchi o i cannolicchi / e la spuma svanire nella sabbia.</p><p>Claudio Pasi (Molinella, 1958), da Nomi propri (Amos Edizioni, 2018)</p> </div>
<div><p>LE FOGLIE CANTANO</p><p>Le foglie cantano, e il mare, / E la sabbia nel vento, / L’erba che vola e la gente che va di fretta; / Piena di archi melodiosi e liuti e flauti / Frusciando e sussurrando per sempre. / La triste musica della Vita è nelle mie orecchie, / Non smette, mai, non dorme mai. / E il mio cuore è stretto tra accordo e accordo / Come un crocifisso in un rosario.</p><p>1918 / (da Poesie, 1920)</p><p>È l’immagine finale a spiccare in questi versi della poetessa, attrice e modella inglese Iris Tree, che tra l’altro posò per Modigliani, Vanessa Bell, Jacob Epstein e Man Ray e recitò in un breve cameo nella Dolce vita di Fellini. È il risultato di una disillusione sul senso del vivere in una donna vista invece come eccentrica e bohémienne.</p><p>Iris Tree (Londra, 27 gennaio 1897 – 13 aprile 1968), poetessa, attrice e modella inglese, descritta come bohémienne, eccentrica e avventuriera. In gioventù posò per Modigliani, Vanessa Belle, Man Ray e John Epstein.</p> </div>
<div><p>Casa</p><p>E dopo un viaggio così lungo / Ritroverai tutto com’era? / Sarà spuntato un grosso fungo / Sul bordo della cassettiera? / Balzerà un rospo dall’armadio? / Il muro avrà sputato i chiodi? / E più non canterà la radio? / I fili si son fatti nodi? / O da una rianimata trave / Raccoglierai rami di rose? / Anche se chiudi bene a chiave / Il tempo fa di queste cose</p><p>Nicola Gardini (Petacciato, 1965) da Il tempo è mezza mela (Salani, 2018)</p> </div>
<div><p>LINGUAGGIO</p><p>Dov’è la voce dell’aria? / La stai ascoltando. È silenzio. / Le sue parole le nuvole, / la luce e il vento i suoi verbi.</p><p>(da Distinto e insieme, 1990)</p><p>“Ti amo nuvola perché sei / mio simbolo nella sera, /porpora che si fa neve, / neve dispersa nell’aria…”: la poesia dello spagnolo Francisco Pino, nel suo essere avanguardia, insegue spesso la metafisica ricostruendo un intimo discorso che è confronto con un mistero superiore. Come in questi versi, che rappresentano una meditazione davanti al cielo e alle nuvole.</p><p>Francisco Pino (Valladolid, 18 gennaio 1910 - 22 ottobre de 2002), poeta spagnolo. Di famiglia borghese, rifiutò di coltivarne gli interessi economici per dedicarsi alla letteratura. Dapprima seguace di Jorge Guillén, poi creazionista e surrealista, praticò una poesia sperimentale, visuale e religiosa.</p> </div>
<div><p>PUÒ BASTARE POCO</p><p>Può bastare poco a riprendere fiato, / uno slancio puerile, un impeto a vuoto. / Non conosco le strade che calpesto, / i muri che rasento sconosciuto. / Come un ebete urlo a mani alzate. / La vita non l'ho combattuta. / Ho schiacciato la miccia sotto i tacchi, / ho franto i fiori tra le dita. / E non mi accosto più / ai vecchi affetti, alle insegne abbattute. / Io allargo intorno il vuoto.</p><p>(da L'età della luna, Mondadori, 1962)</p><p>C’è un disincanto di fondo in questi versi del poeta lucano Leonardo Sinisgalli, una disillusione che sembra regnare su ogni cosa, un non riconoscere e non riconoscersi in quello che si è stati. Sono versi che sembrano trovare dimostrazione in una prosa poetica da L’età della luna, la stessa raccolta in cui “Può bastare poco” è inclusa: “Chi ama troppo la natura rischia di perdere il resto del mondo. Il poeta deve respingere le moine del creato. La natura sembra fabbricata per gli innocenti, per gli infermi, forse per gli idioti. Ma già il bambino nelle sue creazioni non fa che dileggiarla. il bambino, come il poeta, è nemico dell’evidenza”.</p><p>Leonardo Sinisgalli (Montemurro, 9 marzo 1908 – Roma, 31 gennaio 1981), poeta, saggista e critico d'arte italiano. Noto come Il poeta ingegnere per il fatto che lavorò per Olivetti e Pirelli e per aver fatto convivere nelle sue opere cultura umanistica e cultura scientifica. Fondò e diresse la rivista “Civiltà delle macchine”.</p> </div>
<div><p>SULLA TERRA</p><p>Non ho mai sperato / diventar stella nel miraggio celeste. / Non ho sperato, / come un’anima eletta, / accompagnare angeli silenziosi. / Non mi sono mai separata dalla terra, / non ho mai incontrato una stella.</p><p>Sono in piedi, sulla terra. / Il mio corpo: uno stelo d’erba / che, per esistere, succhia / il sole, il vento, l’acqua.</p><p>Con i miei desideri, / con il mio dolore, / io sono sulla terra: / voglio l’elogio delle stelle / voglio le carezze del vento.</p><p>Guardo dalla mia finestra. / Non sono che l’eco di una canzone: / io non sono eterna.</p><p>Di una canzone, cerco solo l’eco, / nel grido di un desiderio / più puro del silenzio del dolore.</p><p>Io non cerco il nido / in un corpo steso come la rugiada / sul giaggiolo del mio corpo.</p><p>Sul muro della mia vita, / uomini, viandanti, / hanno tracciato ricordi / col nero carbone dell’amore: / un cuore trafitto da una freccia, / una candela rovesciata, / punti pallidi e silenziosi / sulle lettere della follia. / Tutte le labbra / che sfiorarono le mie labbra / hanno creato nella mia notte, / una stella, / che si posava sul fiume dei ricordi. / Perché dovrei invidiare le stelle ?</p><p>Questa è la mia canzone, / Non ci fu mai niente, prima.</p><p>(da Un’altra nascita, 1963 - Traduzione di Gina Labriola)</p><p>Ben piantata sulla terra, i piedi saldi che somigliano a radici, la poetessa iraniana Forough Farrokhzad - a dispetto delle autorità religiose di Teheran e dei letterati conservatori - rivendica questa sua terrestrità carnale che alla fine cerca di realizzare proprio con i materiali che ha a disposizione quella sorta di sovrannaturalità, che siano passioni, amori o poesie.</p><p>Forough Farrokhzad (Teheran, 5 gennaio 1935 – Tafresh, 13 febbraio 1967), poetessa iraniana. Sfidando le autorità religiose, espresse con fermezza sensazioni e sentimenti della situazione femminile nella società iraniana degli anni cinquanta-sessanta, contribuendo al rinnovamento della letteratura persiana del '900. Morì in un incidente stradale tornado da una visita alla madre. La sua poesia fu vietata dalla rivoluzione islamica del 1979.</p> </div>
<div><p>POESIE DI AVVIAMENTO</p><p>Se la linea / della tua vita / nella mano / ti pare breve, / allungala con la matita / E chissà? che l’innesto / non riesca</p><p>(1964) / (da Area di rigore, 1974)</p><p>La tenerezza e l’autoironia di Valentino Zeichen, poeta fiumano ma romano d’adozione, sono già evidenti nelle “Poesie di avviamento”: c’è quella capacità di adattamento che fu la cifra della sua vita e che gli consentì di vivere in una baracca abusiva non distante da Piazza del Popolo e di vagabondare per la città come un moderno flâneur.</p><p>Valentino Zeichen, all'anagrafe Giuseppe Mario Zeichen (Fiume, 24 marzo 1938 – Roma, 5 luglio 2016), scrittore e poeta italiano. La sua prima antologia poetica Area di rigore fu pubblicata nel 1974 con introduzione di Elio Pagliarani, che lo definì “un Gozzano dopo la Scuola di Francoforte, sempre però in un’aura che potremmo definire tra neoliberty e neocrepuscolarismo”.</p> </div>
<div><p>ALCUNE DOMANDE CHE POTRESTI FARE</p><p>È solida l’anima, come il ferro? / O è tenera e fragile, come / le ali della falena nel becco del gufo? / Chi ce l’ha, e chi no? / Continuo a guardarmi intorno. / Il viso dell’alce è triste / come il volto di Gesù. / Il cigno spalanca le sue bianche ali con lentezza. / D’autunno, l’orso nero smuove le foglie nel buio. / Una domanda porta ad un’altra. / Ha una forma? Come un iceberg? / Come l’occhio di un colibrì? / Ha un polmone, come il serpente e la capasanta? / Perché dovrei averla io, e non il formichiere / che ama i suoi figli? / Perché dovrei averla io, e non il cammello? / Pensandoci bene, e gli aceri? / E gli iris blu? / E le piccole pietre, che siedono sole al chiaro di luna? / E le rose, e i limoni, e le loro foglie lucenti? / E l’erba?</p><p>(da Gli iris blu, 2004)</p><p>Osservatrice attenta della natura, la poetessa statunitense Mary Oliver si pone una domanda che tutte le persone sensibili si pongono – basta guardare gli occhi di un gatto o lo sguardo di un cane. Una domanda che discende dai secoli, dai tempi degli antichi: “Gli animali hanno un’anima?”. Neppure l’Ecclesiaste diede una risposta: “Chi sa se il soffio vitale dell'uomo salga in alto e se quello della bestia scenda in basso nella terra?”. La Oliver va oltre, si interroga se l’anima appartenga alle piante (aristotelicamente la funzione nutritiva, cui gli animali aggiungerebbero la funzione sensitiva e gli uomini quella razionale) e addirittura alle cose, come alle pietre.</p><p>Mary Oliver (Maple Heights, Ohio, 1935), poetessa statunitense, vincitrice del National Book Awards 1992 e del Premio Pulitzer 1984, è autrice di 32 raccolte poetiche e di quattro saggi sulla poesia. Il New York Times l’ha definita “Di gran lunga, la poetessa di questo paese che ha venduto di più”.</p> </div>
<div><p>Vicente Huidobro</p><p>ARTE POETICA</p><p>Che il verso sia come una chiave / Che apre mille porte. / Cade una foglia, qualcosa passa in volo; / Quanto vedono gli occhi sia creato, / E l’anima di chi ascolta resti a tremare.</p><p>Inventa nuovi mondi e cura la parola; / L’aggettivo, quando non dà vita, uccide.</p><p>Siamo nel ciclo dei nervi. / Il muscolo pende, / Come un ricordo, nei musei; / Ma non per questo abbiamo meno forza; / Il vero vigore / Risiede nella testa:</p><p>Perché cantate la rosa, oh Poeti! / Fatela fiorire nella poesia.</p><p>Solo per noi / Esistono tutte le cose sotto il Sole.</p><p>Il poeta è un piccolo Dio.</p><p>Traduzione di Gabriele Morelli</p> </div>
<div><p>UNO IN PIÙ</p><p>La mattina come una macchia amara / di sole, dove gli occhi / si chiudono sul mondo, si trattengono / nella notte che fu, nella penombra / di un’essenza di sonno. / Ma il dolore non cede, e neppure / ciò che dover chiamano, un modo / di combattere l’ansia, ripetendo / un passato perpetuo. Esco in strada / e tutto mi è contrario. / Sono uno in più che al suo lavoro accorre. / Solo uno in più, ormai sveglio, alla deriva.</p><p>(da Consolazioni, 2004 - Traduzione di Matteo Lefèvre)</p><p>L’omologazione è il frutto di questa società industriale e postindustriale, che attua un processo culturale alienante le caratteristiche peculiari dell’individuo. Di questa folla del mattino che abbandona il sogno per tuffarsi nella routine della realtà fa parte – come molti di noi – anche il poeta spagnolo Jacobo Cortines.</p><p>Jacobo Cortines Torres (Lebrija, 1946), poeta, saggista, traduttore , editore, accademico e professore universitario spagnolo. Laureato in Lettere e Filosofia, insegna Letteratura spagnola a Siviglia.</p> </div>
<div><p>NATALE</p><p>Se stanotte senti una voce strana / che, non sai come, ti costringe a guardare il cielo, / mentre rimpiangi un gusto di miele / e hai il desiderio di una pace che non inganni…</p><p>è che attraverso l'aria della notte / ti giunge quell’eco dalla Stalla / di quando è nato il bambino / e c'era un canto d’infinito.</p><p>Se non ti riconosci pastore, / e non comprendi il bel messaggio, / almeno, abbi coraggio / di seguire il tuo cammino con il cuore pulito.</p><p>“Gloria in cielo e pace in terra a tutti gli uomini di buona volontà”: è il messaggio degli angeli ai pastori: ed è quello a cui la poetessa catalana Juana Raspall invita ognuno di noi, di qualunque credo – o agnosticismo - a farci pastori del presepio e vivere con quel desiderio di pace la vita di ogni giorno.</p><p>Joana Raspall i Juanola (Barcellona, 1° luglio 1913 – Sant Feliu de Llobregat, 4 dicembre 2013), poetessa, lessicologa e bibliotecaria catalana. Specializzata in linguistica e compilatrice di dizionari, ha scritto poesie e teatro, dedicandosi anche alla letteratura infantile.</p> </div>
<div><p>Eloy Sánchez Rosillo / PRIMA CHE FINISCA IL TEMPO</p><p>Che non finisca maggio senza dirmi: / «Ecco passare maggio». / Passano questi giorni accanto a noi / che a malapena ne siamo coscienti, / come arrivano e come se ne vanno / con i loro prodigi: / questa luce soave come acqua / dorata che fluisce tra le cose, / e questo sogno d’essere nell’amore, / di respirare indenne nell’allegria. / Che vedano i miei occhi ciò che devono / e la mia lingua dica con fervore: / «Ancora siamo in maggio e la vita è così dolce».</p><p>Traduzione di Francesco Dalessandro / da Prima che finisca il tempo, antologia di prossima pubblicazione</p> </div>
<div><p>IL SIGNORE NEL CUORE</p><p>Le era entrato nel cuore. / Passando dalla strada degli occhi e delle orecchie / le era entrato nel cuore. / E lì cosa faceva? / Stava. / Abitava il suo cuore come una casa.</p><p>(da Il signore d’oro, Crocetti, 1986)</p><p>Ci sono amori come quello raccontato dalla poetessa trentina Vivian Lamarque: ti entrano dentro, ti colonizzano come dei conquistatori, si insediano nella parte più intima del cuore, come questo “signore” che si siede e ne prende possesso, che lo abita come una confortevole casa. / Vivian Comba Provera Pellegrinelli Lamarque (Tesero, 19 aprile 1946) è una scrittrice, poetessa e traduttrice italiana dal francese. Di origini valdesi, ha insegnato italiano agli stranieri e nei licei. Ha ottenuto il Premio Viareggio, il Premio Montale, il Pen Club e, per le fiabe, il Premio Rodari e il Premio Andersen.</p> </div>
<div><p>UN GIORNO DI PIOGGIA</p><p>I Prima della pioggia</p><p>Nuvole grasse nere / concludono l’azzurro. / In cucina una mosca / superstite ronza.</p><p>A un angolo del vetro / una rondine appare pigro dardo / fuggente il rombo alle sue spalle. L’aria / ne trema – e il silenzio</p><p>che indicibile affina / l’ansia... Finché improvviso / ai vetri erompe / lo scroscio.</p><p>II Mentre piove</p><p>Adesso giù acqua che spazzi / l’ozio e l’affanno e levighi la pena / insolente del cuore! / M’accosto ai vetri, spio</p><p>fin dove lo sguardo / miope consente colli e campi prati / alberi e ogni altra cosa che la pioggia / inzuppa con monotona indolenza.</p><p>Sulla strada nessuno / sosta o passa. Dai tetti / qualche camino fuma. / Tra poco è sera.</p><p>… / Viene gente, la stanza / suona di voci, non / piove più.</p><p>III Dopo la pioggia</p><p>Cala una sera torva senza voli. / L’aria è torbida e fredda. Accendiamo / il fuoco. Un fumo acre / si spande, brucia gli occhi.</p><p>Fra tante voci tante / parole oziose tanta / noia, non so più in cosa / consista la vita.</p><p><div style='padding-left: 210pt'> Fosse </div> quella mosca scampata / all’eccidio serale che continua / a ronzare nel vuoto…</p><p>IV Notte, ad ora tarda</p><p>Orione il Carro / Venere e le altre stelle. / Il grillo suona sempre / uno stesso motivo.</p><p>Un cane abbaia. / Il campanile rintocca, / come il cuore. / Nei lunghi quarti, io solo</p><p>fumo insonne la notte. / Io solo ascolto / la sua musica. Dorme / anche la mosca pazza.</p><p>V Alba</p><p>Scarti, come di ruote d’ingranaggio / che qualche grano inceppa, / questi che sento: un’ansia / repentina e dolente, assidua pena</p><p>che tutto lede e non si placa. / Come, come aver pace? / E in quale intento / vano, in cosa aver fede?</p><p>(1983, inedita)</p> </div>
<div><p>Provavo per te come una specie di nostalgia / come se tu non ci fossi / e questa mancanza era più dolce della presenza / un ricordo può darsi, / una presenza che è assenza e che per questosembra presente / come se la presenza fosse infinita e non possa convertirsi in assenza / ciò che è stato può non ripetersi ma è come se si ripetesse / o non è necessario che si ripeta per ripetersi non ancora ma sempre / il presente è ghiacciato / il ricordo non è più necessario / ma incombe / esso è presente infinito e quindi continua assenza / presenza non necessaria ma comunque presente / presenza / presenza nell’assenza che è dolce come la presenza / esperienza presente ma ormai non più ripetibile / presenza immobile e dunque come fosse eterna / senza la necessità di una conferma il tempo dunque non esiste più / l’amore eterno è un amore senza tempo senza ripetizione / è come l’assenza / il cristallo divino del presente non può essere contaminato dalla presenza / è ricordo infinito e quindi assenza / non ha nostalgia e non può avere rimpianto / non può non essere e quindi è / prego che tu non ritorni per farmi finire queste righe / quando tornerai si fermerà / morirà la magia della presenza e assenza / il presente non sarà più assente e quindi morto / il foglio finito / il ricordo diventerà trance / avverrà una rivelazione improvvisa / la ragnatela del tempo si lacererà / tutto sarà movimento millimetrico / mistero o oblio / non ricorderò più nulla di ciò che ho ricordato / il presente banale sarà morte e il nulla / il ricordo dormirà sopra il cuscino / cristallo infinito che può muoversi senza essere presente e avere presenza alcuna / assenza che è cristallizzazione dell’essenza / e morte. / Morte divina che non ha bisogno di presenza / foglio che si stacca come se fosse l’ultimo / il quattro è il simbolo della morte secondo i greci / perché dopo il tre tutto è compiuto / e questo è il foglio numero quattro e quindi morte / una morte che non può morire perché morendo diverrebbe punto d’arrivo / punto d’arrivo che non può non deve esserci perché il ricordo è eterno / tutto è finito ma tutto non è finito e il presente è ghiaccio ghiacciato / come l’insetto nell’ambra / e l’immobilità del presente richiama il bisogno del sogno dell’assente / il vuoto è sogno è assente / è presenza vera e unica unica presenza vuota / spogliata del punto d’arrivo / il maratoneta corre in eterno per non esser morto quando si fermerà arriverà il punto di arrivo / e tutto diverrà vuoto / presente vuoto casuale non eterno assolutamente / e l’insetto imprigionato nell’ambra si sveglierà e desidererà nuovamente dormire / il maratoneta sa che vive in un sogno e che non deve assolutamente giungere al traguardo / delle brioches tutto è divino tranne l’orrendo banale striscione di arrivo banale / la sua corsa è continua assenza fuga egli fugge non corre non gareggia non partecipa alla gara / lo striscione di arrivo le fanfare le odia, egli / vorrebbe non arrivare / e sa che il suo arrivare è la sua condanna la fine del sogno la fine dell’assenza il ritorno al banale / egli odia i discorsi del sindaco l’arrivo le fanfare dell’arrivo / egli non vuole assolutamente essere intervistato. / non vuole assolutamente che qualcuno frughi il suo sogno / e lo deturpi con le sue parole / vuole essere solo l’assenza è una presenza continua. / come il maratoneta che corre e vorrebbe che questa corsa fosse eterna / per non tornare all’assenza del presente / per poter ricordare / per non dover ripetere / per non dover sfidare il presente paragonandolo al suo ricordo / non vuole brioches non vuole la gloria / per favore lasciatelo correre / lasciatelo pensare al momento magico che non si ripeterà perché è magico / nel ricordo è magico nel ricordo non era magico è magico solo nel momento che lo sogno correndo / il presente è assente quando arriverà si distruggerà perché non è ricordo / il maratoneta odia il presente l’orologio con cui controlla il tempo / è finito</p><p>Carlo Bordini (Roma, 1938), da Assenza (Carteggi Letterari, 2016)</p> </div>
<div><p>Se il commissario vivesse negli Usa / avrebbe sparatorie nelle scuole / a tutto andare. / In quei casi, le indagini non servono. / Serve magari risalire al male / che porta un ragazzo ad uccidere, / dopo essere apparso sui social / armato fino ai denti. / Certo, vendere mitra non aiuta. / Da qui, una serie di considerazioni / del commissario-filosofo: / “Basta poter uccidere, per decidersi a uccidere”; / “La sicura migliore non sta nella pistola, / ma in chi la vende”; / “Se si potesse uccidere solamente pensando, / la specie umana sarebbe già scomparsa”; / “Freno, si chiama, e serve a governare / la bestia imbizzarrita”; / “Salvezza significa ostacolo: / chi lo toglie, è perduto”</p><p>Valerio Magrelli (Roma, 1957), da Il commissario Magrelli (Einaudi, 2018)</p> </div>
<div><p>ANNA ŚWIRZCZYŃSKA</p><p>UNA DONNA PARLA DELLA SUA VITA</p><p>Un vento mi spinge per le strade, / vento, divinità del mutamento / dalle guance gonfie che soffiano. / Amo quel vento, / mi rallegro / ai mutamenti.</p><p>Vado per il mondo / in due o sola / e grati mi sono al tempo stesso / il desiderio e la sua morte / che si chiama appagamento.</p><p>C’è qualcosa di troppo in me. / Trabocco dalle mie sponde / come un lievito. Il lievito ha / un suo genere specifico di felicità.</p><p>Vado, sempre vado, / a volte si unisce a me un uomo. / Andiamo insieme, / lui dice che è fino alla morte, / poi si perde in un crepuscolo / come cosa senza importanza.</p><p>Vado sola, / poi nuovamente a una svolta / appare un nuovo compagno.</p><p>Vado, continuamente vado, / un vento mi spinge per le strade. / Sulle mie strade / soffia sempre il vento.</p><p>(da Poesia, n. 344, Gennaio 2019 – Traduzione e cura di Giorgio Origlia)</p><p>La vita di una donna, che poi è la vita di tutte le donne: così la racconta la poetessa polacca Anna Świrszczyńska, entrando nella psiche e centrando la sua figura di donna in un mondo molto spesso costruito a misura d’uomo. Così mette in conto l’amore e l’abbandono, la solitudine e i mutamenti, sempre ritta però contro il vento.</p><p>Anna Świrszczyńska (nota anche come Anna Swir) (Varsavia, 7 febbraio 1909 – Cracovia, 30 settembre 1984), poetessa polacca. Rimasta a Varsavia durante l’occupazione nazista, ne narrò in versi la storia. Altri suoi temi sono la maternità, il corpo femminile e la sensualità.</p> </div>
<div><p>Lettera ai ribelli che verranno</p><p>Salutate l’ardore / il braccio che vola, / il vento, la passione. / Disobbedite / alla vita e alla morte, / a voi stessi e agli altri, / Sia febbrile la vostra giornata, / non sia mai opportunista, / sia chiara nell’impeto, / bella e nervosa come una mattina d’aprile. / Io aspetto il vostro aprile, / siate pieni di ebbrezza e di furore, / date gloria al mondo che c’è fuori. / Non vi servono nascondigli / ma comunità dove trovarvi. / Portate il mondo / sul palmo della mano, / andate sull’orlo, / dietro le montagne, / su una spiaggia rovinata, / Nessuno può fermare / il vostro incendio, / perché lo fermate voi, / perché siete in silenzio?</p><p>Franco Arminio (Bisaccia, 1960), da Resteranno i canti (Bompiani, 2018)</p> </div>
<div><p>L’acquisto della bici / ipoetisonovivi.com by garciarebecca / 45min <i> keep unread </i> hide / Questa bici era in svendita / nel centro commerciale / sulla Zagrebačka. Seicento kune. / Ottanta euro. Niente male, no?</p><p>Ha i copertoni grossi, da sterrato, / le marce fanno comodo / sulle rampe del parco dedicato / alla regina Jelene Madijelevke, / e per scendere in spiaggia ad Arbanasi.</p><p>Le manca il campanello / e al posto del fanale / c’è un catarifrangente. / Vabbè, giro di giorno.</p><p>Era la prima volta / che ne compravo una / in un supermercato.</p><p>Mi ha fatto strano passare alla cassa / con la bici al mio fianco, / farla scorrere in piedi sulle ruote.</p><p>Ho guardato la cassiera interdetto, / come per dire: posso? / Quella mi ha fatto un cenno / come per dire: certo!</p><p>Sopra il codice a barre / incollato al manubrio / la cassiera ha passato il laser rosso.</p><p>Con la sua lucente bacchetta magica / ha trasformato questa bicicletta / in una cosa mia, / una parte di me.</p><p>Ridacchiate pure. Ma sulle bici / non si scherza. In sella a loro ho imparato / la cosa più importante.</p><p>Noi siamo il nostro carico / ma anche il nostro motore.</p><p>Tiziano Scarpa (Venezia, 1963), da Discorso di una guida turistica di fronte al tramonto (Amos, 2008)</p> </div>
<div><p>FIGURA DAVANTI AL MARE / Il suo sguardo si perde in questo immenso, / sereno blu profondo delle acque. / Lei sta sola, in piedi, muta, fissa. / Forse pensa perché ha tardato tanto / a vivere sul mare, e alla memoria / si affacciano i ricordi senza avviso: / la sua infanzia, remota, le pianure, / la polvere d’estate, quel silenzio / delle messi falciate, quegli odori / di tante cose ormai quasi scordati; / l’adolescenza timida, lontana; / la gioventù in attesa, senza fretta, / dell’amore ideale; le illusioni / non sempre condivise. La certezza / che tutto ciò è trascorso come un sogno / dal quale si è destata. Lei sta sola, / lei sola e il mare, ed il suo sguardo / intanto nel blu si addentra come se dovesse / in esso naufragare. Guarda e avverte / che i suoi ricordi sono come le onde / che si rompono a riva tra la schiuma / e che è dolce l’addio su una spiaggia.</p><p>(da Passione e paesaggio, Elliot, 2016 - Traduzione di Matteo Lefèvre) / Questa donna di mezz’età ferma davanti al mare nella poesia intima di Jacobo Cortines è una figura sospesa tra il passato e il futuro, una persona che valuta la sua vita, che la vede scorrere di fronte a sé come le onde del mare e chiede al suo presente di lasciare finalmente andare il passato.</p><p>Jacobo Cortines Torres (Lebrija, 1946), poeta, saggista, traduttore , editore, accademico e professore universitario spagnolo. Laureato in Lettere e Filosofia, insegna Letteratura spagnola a Siviglia.</p> </div>
<div><p>Pietro De Marchi</p><p>Il mondo</p><p>Il mondo è ricoperto di parole / e non di tutte si cita l’autore.</p><p>Così sappiamo chi abbia scritto / questa preghiera degna di un editto:</p><p>“Si benedica la morte e la vita / delle persone semplici e buone”.</p><p>Si legge su una lapide annerita / di un vecchio cimitero senza nome.</p><p>Il mondo è pieno di gente / di cui nessuno sa niente.</p><p>La carta delle arance (Casagrande, 2016)</p> </div>
<div><p>MARY OLIVER Mary Oliver / IL FRUTTETO / Ho sognato / il successo. / Ho alimentato</p><p>l’ambizione. / Ho scambiato / notti di sonno</p><p>con ore di lavoro. / Ah, e ho scoperto / come il morbido fiore</p><p>si trasforma in frutta verde / che si trasforma in frutta dolce. / Ah, ho scoperto</p><p>che tutti i venti soffiano freddi / alla fine / e che le foglie</p><p>così belle, così tante, / evaporano / nel grande</p><p>involucro nero del tempo, / nel grande involucro nero / dell’ambizione</p><p>e che la maturità / della mela / è la sua caduta.</p><p>(da Uccello rosso, 2008)</p><p>IO SONO QUELLA / Io sono quella / Che prese la tua mano / Quando me la offristi.</p><p>Io sono la promessa di un vuoto / Che si rivolta. / Anche gli alberi sorridevano.</p><p>Io ero sempre l’uccello / Che volava via tra i rami. / Ora</p><p>Sono la gatta / Con le piume / In bocca</p><p>(da Uccello rosso, 2008)</p><p>ALCUNE DOMANDE CHE POTRESTI FARE / È solida l’anima, come il ferro? / O è tenera e fragile, come / le ali della falena nel becco del gufo? / Chi ce l’ha, e chi no? / Continuo a guardarmi intorno. / Il viso dell’alce è triste / come il volto di Gesù. / Il cigno spalanca le sue bianche ali con lentezza. / D’autunno, l’orso nero smuove le foglie nel buio. / Una domanda porta ad un’altra. / Ha una forma? Come un iceberg? / Come l’occhio di un colibrì? / Ha un polmone, come il serpente e la capasanta? / Perché dovrei averla io, e non il formichiere / che ama i suoi figli? / Perché dovrei averla io, e non il cammello? / Pensandoci bene, e gli aceri? / E gli iris blu? / E le piccole pietre, che siedono sole al chiaro di luna? / E le rose, e i limoni, e le loro foglie lucenti? / E l’erba?</p><p>(da Gli iris blu, 2004)</p><p>Mary Oliver (Maple Heights, Ohio, 10 settembre, 1935 – Hobe Sound, Florida. 17 gennaio 2019), poetessa statunitense, vincitrice del National Book Awards 1992 e del Premio Pulitzer 1984, è autrice di 32 raccolte poetiche e di quattro saggi sulla poesia. Il New York Times l’ha definita “Di gran lunga, la poetessa di questo paese che ha venduto di più”</p> </div>
<div><p>Quanto più puoi</p><p>Farla non puoi, la vita, / come vorresti? Almeno questo tenta / quanto più puoi: non la svilire troppo / nell’assiduo contatto della gente, / nell’assiduo gestire e nelle ciance.</p><p>Non la svilire a furia di recarla / così sovente in giro, e con l’esporla / alla dissennatezza quotidiana / di commerci e rapporti, / sin che diventi una straniera uggiosa. / (Costantino Kavafis)</p> </div>
<div><p>Oh, è pur quest'edera la cara pianta / Che le macerie cerca ed agguanta / Vuol mura dirute, pietre smussate, / Archi decrepiti, torri smozzate, / E della polvere soltanto è ghiotta / Dai mille secoli insiem ridotta. / Dovunque l'anima manca e la vita / Verdeggia l'edera, fresca, nutrita. / Pianta fantastica, pianta curiosa / È pur quest'edera, verde ed annosa. / S'alza, s'inerpica, dà la scalata, / Va fino al vertice, nè certo è alata. / Che amplessi teneri la quercia antica / Prende dall'edera, fedele amica! / Umile striscia, nessun la vede, / Perfin dei tumuli s'attacca al piede, / E là s'abbarbica, s'alza più forte, / E par che giubili sopra la morte. / Pianta fantastica, pianta curiosa / È pur quest'edera, verde ed annosa. / Batte dei secoli l'ala funesta, / I regni cadono, l'edera resta. / È sempre vegeta, è sempre verde, / E il suo rigoglio non scema o perde. / Nulla ne stuzzica l'acre appetito / Come la polvere, cibo squisito. / Ingorda pascesi a due palmenti / Sopra il più solido dei monumenti. / Pianta fantastica, pianta curiosa / È pur quest'edera, giovane e annosa.</p><p>- Charles Dickens - / L'edera verde, come la descrive Dickens ne Il circolo Pickwick</p> </div>
<div><p>Siamo il tempo. Siamo la famosa / parabola di Eràclito l’Oscuro. / Siamo l’acqua, non il diamante duro, / che si perde, non quella che riposa. / Siamo il fiume e siamo anche quel greco / che si guarda nel fiume. / Il suo riflesso / muta nell’acqua del cangiante specchio, / nel cristallo che muta come il fuoco. / Noi siamo il vano fiume prefissato, / dritto al suo mare. / L’ombra l’ha accerchiato. / Tutto ci disse addio, tutto svanisce. / La memoria non conia più monete. / E tuttavia qualcosa c’è che resta / e tuttavia qualcosa c’è che geme.</p><p>- Jorge Louis Borges - / da: I congiurati, Lo Specchio, Mondadori, 1986</p> </div>
<div><p>La strada della vita - L.Guglielmoni, F. Negri</p><p>La strada è come la vita: / sempre uguale per l’annoiato, / sempre diversa per chi ha occhi nuovi; / troppo corta per chi ama viaggiare, / troppo lunga per chi ha fretta; / un labirinto per l’inesperto, / un’avventura per il coraggioso; / la morte per lo spericolato, / un record da battere per il pilota; / un lavoro per lo stradino, / una scuola per l’istruttore; / preoccupazione per chi attende, / l’incontro per chi sta arrivando.</p> </div>
<div><p>Sembra inutile cercare</p><p>Sembra inutile cercare, / negli archivi non risulta una primavera / che abbia lasciato una traccia. Soltanto / qualche rude inverno, qualche estate. / Qualche autunno recente forse, / sempre struggente quel finto oro. Ma / le rinascite sono state cancellate / in profondità. Scucite dall’abito adulto. / Un amaro e sorridente esempio / di sobrietà. Evaporate come piccole / pozze di tempo. La stessa / fine delle illusioni e delle spinte / convulse per cambiare le forme / della vita, orme cancellate. / Ogni prima verità richiama l’ultima, / ma l’ultima dimentica.</p><p>Marco Ferri (Roma, 1978), da Uscita secondaria (Piero Manni, 2018)</p> </div>
<div><p>Beati i poeti e i pazzi</p><p>ALFONSO BREZMES / BEATUS ILLE</p><p>Beati quelli che si sanno felici, / perché quelli che lo sono senza saperlo / sono infelici. / Beati i mediocri, / perché possono scegliere due strade. / Beati quelli che non hanno letto Borges, / o la Yourcenar o Cortázar, / perché possono ancora farlo. / Beati i poeti e i pazzi / perché almeno credono di essere felici. / Beati quelli che ne hanno abbastanza / perché il loro bisogno non cresce / e il loro tesoro non cala. / Beati quelli che cercano la felicità / dove non si nasconde mai, / perché la loro cattiva vista gli riserva / la vera felicità / di poter continuare a cercare.</p><p>Beatitudini della felicità potrebbero essere definiti questi versi del poeta spagnolo Alfonso Brezmes: un po’ come le beatitudini evangeliche, ma strizzando l’occhio anche all’oraziano “Beatus ille qui procul negotii” (Beato colui che sta lontano dagli affari) e al “Felici i felici” di Jorge Luis Borges, tracciano una via verso la felicità, che è sì accontentarsi di quello che si ha, ma soprattutto continuare a desiderare. / Alfonso Brezmes (Madrid, 1966), poeta spagnolo, fotografo e funzionario statale, ha pubblicato Cartoline dal futuro (2010), La notte tatuata (2013), Il dono delle lingue (2015) e Ultramor (2017).</p> </div>
<div><p>L’EQUILIBRISTA</p><p>Mi sono appoggiato / <div style='padding-left: 210pt'> al vento </div> l’equatore come asta / l’orizzonte come corda, / <div style='padding-left: 210pt'> mi sono fermato </div> sull’orlo di due precipizi all’improvviso: / <div style='padding-left: 210pt'> all’improvviso per un suono / all’improvviso per un silenzio </div> sotto di me / <div style='padding-left: 90pt'> a bocca aperta </div> <div style='padding-left: 210pt'> la valle dell’abisso. </div> Necessariamente / con un suono dal silenzio / e per sempre sospeso / tra due precipizi / <div style='padding-left: 180pt'> cammino; </div> il mio destino è scrivere.</p><p>(da Poesia, 273, Luglio-Agosto 2012 - Traduzione di Chiara Riccarand)</p><p>Rimanere in equilibrio tra due precipizi: questo è per il poeta iraniano Qeysar Aminpour fare poesia. Restare sospesi tra reale e sogno, tra immanenza e trascendenza, tra materia e mistero: l’unica possibilità di non cadere è continuare a camminare sul filo della scrittura.</p><p>Qeysar Aminpour (Gotvand, 2 aprile 1959 - Teheran, 30 ottobre 2007), poeta iraniano, considerato come uno dei fondatori della poesia persiana dopo la Rivoluzione islamica del 1979. Fu redattore di Soruš e docente alle università di al-Zahra e di Teheran.</p> </div>
<div><p>Tradimento</p><p>Tutto ciò che poteva essere / E non è stato, / Dimenticalo.</p><p>Tutto quello che hai posseduto / E non ti appartiene più, / Tutto quello che avresti amato / Ma non si è lasciato amare, / Tutto quello che si dice ieri / E che è stato infranto, / Tutto quello che era bello / Ed è diventato scialbo, / Tutto ciò che era giovane / Ed è diventato vecchio, / Tutta la purezza che avresti voluto / E non hai raggiunto, / Tutto il dolore che hai scolpito / E non puoi più riparare, / Tutto il dolore che ti ha scolpito / E non riesci a perdonare, / Tutto ciò che hai odiato / Per il tempo di un attimo, / Tutto l’amore del mondo / Che hai soffocato, / Ricordati / Era vita.</p><p>Mary Barbara Tolusso (Pordenone, 1966), da Spine e aghi (Campanotto 1993)</p> </div>
<div><p>Il fermaglio è ancora qui</p><p>Il fermaglio è ancora qui, / vicino alle tempie. Tutto è stato / quello che è stato, / il silenzio sul cuscino / è un’eco di questo. Domandiamo / un anno di luce completa, un volo / che ripete in alto / la stessa scena terrestre. Ma il niente / è niente e le spine si conficcano / sempre più dentro di noi.</p><p>Milo De Angelis (Milano, 1951), da Quell’andarsene nel buio dei cortili (Mondadori, 2010)</p> </div>
<div><p>Accade come in volo / l’età più sanguinaria, colorata / per una prima volta: / chi si fa lieve togliendosi il peso, / chi si perde nel denso labirinto / per non fare, per non essere. / La costruzione di una vita ha base / su quella sabbia spruzzata di lacrime / senza scienza, innocenti / davanti a tutto ciò / che non ha nome ancora che per gioco, / poi per sempre la spina di una vita / via da quegli anni brevi, di stupore.</p><p>Daniele Piccini (Città di Castello, 1072), da Terra dei voti (Crocetti, 2003)</p> </div>
<div><p>IMMORTALITÀ / Hospes comesque corporis / Ti ho amato tanto che un giorno la mia anima / abbandonò il carcere del corpo. Vagando / e non trovandoti, tornò a quella casa / che davo per mia. Il mio corpo non era / più dove lo aveva lasciato ma c’era / il tuo, vastissimo come un tempio d’oro. / Non le desti asilo. E io non avrò morte. / (da Tramonto a Poley, 1982)</p><p>L’immortalità nell’amore: questa è la morale del volo dell’anima in cerca dell’amata che più non trova asilo né riposo in questa sorta di apologo in versi del poeta spagnolo Vicente Núñez. Per i curiosi, il testo latino è il secondo verso di un’ode dell’imperatore Adriano: “Animula vagula, blandula, / Hospes comesque corporis” (Piccola anima smarrita e soave, / compagna e ospite del corpo).</p><p>Vicente Núñez Casado (Aguilar de la Frontera, 8 giugno 1926 - 22 giugno 2002), poeta spagnolo. È considerato uno dei più importanti poeti andalusi del XX secolo. La sua opera è completata da aforismi e testi in prosa.</p> </div>
<div><p>UNA DONNA</p><p>Ho visto fragili bambine smarrite / nascondersi in un paesaggio d’inverno nel volto di una donna / che aspira solo a invecchiare serenamente.</p><p>Mi sono innamorato della disperazione di uno sguardo, / negli occhi di una donna addormentata / che sognava nelle miserie quotidiane di essere sempre accompagnata.</p><p>Quando guardo una donna comprendo la dolorosa incertezza / del cosmo… / Il nudo risveglio del nulla, / che oscura la ragione di vivere.</p><p>Ho sognato da bambino con quel bacio / che ho ricevuto. / Il bacio di una promessa che mai / potrà avverarsi.</p><p>Un bacio che non ha labbra né lingua, / solo l’ansia di due anima lacerate / dalla pelle della memoria.</p><p>Che cos’è una donna / se non la stupefatta verifica / di quello che non siamo? / Che siamo un sogno dimenticato / nello specchio del tempo… / Fluttuando come fantasmi / tra le domande della carne abbandonata.</p><p>(da Enrique Symns per M.A.,2005) / “Quando guardo una donna comprendo la dolorosa incertezza del cosmo” dice il poeta argentino Enrique Symns. È la poesia che ho scelto per l’8 marzo - con la consueta postilla che cito ad ogni celebrazione di questo genere: deve essere l’8 marzo tutti i giorni dell’anno.</p><p>Enrique Jorge Symns (Lanús, 22 dicembre 1946), giornalista, attore, scrittore e poeta argentino appartenente alla generazione della cultura urbana e dell’under porteño.</p> </div>
<div><p>Che sperpero questa quotidianità / svuotata di tenerezze, nudo / sasso che ci rimbalza contro, sguardo / d’orizzonte addomesticato asciutto</p><p>(e io che costruivo / geometrie golose di parole / per rendere meno scialbo / il battito meccanico / della lingua contro i denti, / al modo dei bambini / provavo il gioco ripetuto / ‒ serio ‒ di stringersi / ancora e sempre come se / non ci fosse un seguito)</p><p>che sperpero la morte bianca muta / da un giorno all’altro identico di piccole / lucciole di felicità intermittenti, schiacciate / al buio di un tempo così distratto che / persino la banalità del niente / avrebbe forse un sapore meno gretto.</p><p>Silvia Rosa (Torino, 1976), da Tempo di riserva (Ladolfi editore, 2018)</p> </div>
<div><p>Le Passanti e altre poesie - Georges Brassens / Voglio dedicare questa poesia / A tutte le donne amate / Per qualche istante segreto. / A quelle conosciute appena, / Che un destino diverso porta via / E che non si ritrovano più. / A quella che si vede apparire / Per un secondo alla finestra / E che, rapida, scompare via, / Però la sua sagoma snella / È tanto graziosa e sottile / Da rimanerne rasserenato. / Alla compagna di viaggio, / I cui occhi, affascinante paesaggio / Fan sembrare breve il cammino / E che si è il solo, forse, a capire / Ma che, però, si lascia scendere / Senza averle sfiorato la mano. / All'esile e leggera ballerina di walzer / Che vi è parsa così triste e nervosa / In una notte di carnevale, / Che è voluta rimanere ignota / E che non è più ritornata / A volteggiare in un altro ballo. / A quelle che sono già prese / E che vivendo delle ore grigie / Accanto a uno ormai troppo diverso / Vi hanno, inutile follia, / Fatto vedere la malinconia / D'un avvenire disperante. / A quelle timide innamorate / Che sono restate in silenzio / E che ancora vi rimpiangono, / A quelle che se ne sono andate / Lontane da voi, tristi, abbandonate, / Vittime d'uno stupido orgoglio. / Immagini care appena scorte, / Speranze d'un giorno deluse, / Domani sarete nell'oblio / Per quel poco di felicità che sopravvenga / E’ raro che ci si ricordi / Degli episodi del cammino. / Ma se la vita è andata male, / Si pensa con un po’ di rimpianto / A tutte quelle felicità intraviste, / Ai baci che non si osò prendere, / Ai cuori che forse vi attendono, / Agli occhi mai più rivisti / Allora, nelle sere di stanchezza / Mentre si popola la propria solitudine / Di fantasmi del ricordo / Si piangono le labbra assenti / Di tutte quelle belle passanti / Che non si è saputo trattenere. / - Georges Brassens -</p> </div>
<div><p>Il verbo è amare / amare bene / amare male / amare come sia / però amare. / La chiave è amare / e quando tutto duole / amare con maggiore intensità / e quando tutto diventa insopportabile / amare il doppio.</p><p>JOSÉ SBARRA / Il malamore</p> </div>
<div><p>Ciò che lasciamo inespresso è come la grandine / nella bufera d’ieri notte / ancora aggrumata e bianca / all’ombra dell’erba alta, non ancora raggiunta dal sole. / Come parole taciute che scompaiono / a una a una nella luce, / ora cristalline e dorate, poi più nulla. / Come tutto il resto non fatto o non scelto. / Come tutto ciò che è liquido e trascurato, / ciò che non diamo, ciò che non prendiamo.</p><p>Charles Wright (Pickwick Dam,Tennessee 1935), da Buffalo Yoga, in Breve storia dell’ombra, a cura di Antonella Francini</p> </div>
<div><p>Gli anelli sono il caso, la catena è il destino, / stringente come la rete di Efesto / che offrí al sorriso degli dèi due corpi / su un solo letto, in cosí stretto / intrico, che fu chiara / la verità: uno per uno fa uno.</p><p>Gli amanti sottrattivi, che ribattono / che quel che il caso ha unito può dividere / la scelta (come se un puro sforzo / allentasse la stretta di un paradosso) infine / scoprono con stupore d’essere loro stessi / il dividendo che si è ridotto,</p><p>giú in quell’inferno dove Don Giovanni / sente la vanità del suo sommare nomi, / poiché il totale è perso per lui, / non vedovo, ma spettro, mentre chi / resta privo di un’unica compagna possiede / un meno che è piú grande del suo piú.</p><p>L’amore vero comincia con l’algebra, / con quei casuali attori x ed y, / non-entità il cui magico ruolo / è di far diventare un nulla tutto, / di essere e di non essere, di unirsi: / gli anelli sono il caso, la catena è il destino.</p><p>Michael Hamburger / Taccuino di un vagabondo europeo (Fondazione Piazzolla, 1999), trad. it. M. Del Serra</p> </div>
<div><p>È meglio tentare di dissolvere i pensieri invadenti, prima di dissolvere se stessi. / Sarà difficile ma non impossibile.</p><p>Insonnia</p><p>Non smette la mia mente / di ammucchiare rifiuti / che invadono me / la mia poesia / il mio universo / e non mi lasciano / prendere sonno. / Come fare / per estinguerli / per lavare la mente / e tornare alla pace? / Non ce la fa il pianto / né la preghiera / neppure tu. / È ora di emigrare / confondermi con la terra / e dissolvermi.</p><p>°°°</p><p>Insomnio</p><p>Sigue mi mente / hacinando desechos / que me invaden / invaden mi poesía / mi universo / y no me dejan / conciliar el sueño. / ¿Qué puedo hacer / para extinguirlos / para lavar mi mente / y que vuelva la paz? / No lo consigue el llanto / ni la oración / ni tú. / Es hora de emigrar / de confundirme con la tierra / de esfumarme.</p><p>Claribel Alegría, da Voci, Samuele Editore, 2015, traduzione di Zingonia Zingone e Marina Benedetto</p> </div>
<div><p>RAÚL GÓMEZ JATTIN / QUELLO CHE SONO / In questo corpo / in cui la vita già si oscura / Io vivo / Ventre molle e testa calva / Pochi denti / E io dentro / come un condannato / Sono dentro e sono innamorato / e sono vecchio / Decifro il mio dolore con la poesia / e il risultato è particolarmente doloroso / voci che annunciano: arrivano le tue angosce / Voci spezzate: i tuoi giorni sono passati / La poesia è l'unica compagna / Abituati ai suoi coltelli / perché è la sola</p><p>(da Retratos, 1988)</p> </div>
<div><p>Tutto è compiuto</p><p>Tutto è compiuto / ancor prima / che accada. / Cos’è accadere / se non l’orma che precede / il passo che affonda? / Combacia sempre la forma / col peso di un’ombra.</p><p>Rossana Abis (Cagliari, 1969), inedito</p> </div>
<div><p>UN ANGELO MI GUARDA</p><p>Ho un angelo che mi guarda / dietro la spalla stanca, / un angelo senza bilancia / che non pesa la mia giornata. / Un angelo che non mi condanna / quando la rosa ferisco / quando fuggo la speranza / quando batto la fronte / sulla pietra del disinganno / quando inganno la morte / con rondini di carta. / Ho un angelo che mi salva / dietro la spalla stanca.</p><p>(da La giornata è finita, Mondadori, 1963) / “Avvertire la presenza di un angelo è come sentire il vento tutto intorno a te. Non riesci effettivamente a vedere il vento, ma lo senti, e sai che è lì” scrisse Bernardino da Chiaravalle. L’angelo comprensivo che sta dietro le spalle di Raffaele Carrieri ha la voce delicata della propria coscienza, invisibile come il vento, ma come il vento presente, simile all’angelo buono di Rafael Alberti, “quello che amavo. / Senza graffiare i venti, / senza ferire foglie o agitare cristalli. / Quello che ai suoi capelli / legò il silenzio. / Per scavarmi nel petto, senza farmi male / di luce dolce una riva / e render navigabile la mia anima”.</p><p>Raffaele Carrieri (Taranto, 23 febbraio 1905 – Pietrasanta, 1984), scrittore e poeta italiano. A quattordici anni abbandonò la città natale e viaggiò imbarcandosi come marinaio su bastimenti mercantili. Tornato in Italia fu per due anni gabelliere a Palermo. ”La mia poesia è tutta autobiografica; ispirata a fatti realmente accaduti, a viaggi, a soggiorni in paesi stranieri” scrisse di sé.</p> </div>
<div><p>Linguaggi</p><p>Molti linguaggi / volano su questo mondo / si scontrano, generano scintille / a volte è odio / a volte è amore</p><p>il palazzo della ragione / precipita nel silenzio / pensieri leggeri come strisce di bambù / intrecciano cesti / colmi di ciechi funghi velenosi</p><p>animali in movimento dipinti sulla roccia / corrono calpestando fiori / un dente di leone cresce / nel segreto di un angolo / il vento ha portato via i suoi semi</p><p>molti linguaggi / volano nel mondo / ma la nascita di una lingua / non può accrescere né diminuire / il muto dolore dell’umanità</p><p>Bei Dao / La rosa del tempo. Poesie scelte 1972-2008 (Elliot, 2018), a cura di R. Lombardi</p> </div>
<div><p>Solo tu mi consoli, fingi / che tutto sia intero – l’amore / ha tanta pietà così tanta / è così buono con me – / che morbidezza – con le dita / mi ridisegni il corpo, mio amore, / anche il mio corpo all’improvviso / mi sembra di nuovo intero.</p><p>Giulia Rusconi (Venezia, 1984), da Suite per una notte (Lietocolle-Pordenonelegge, 2014)</p> </div>
<div><p>L’aiuto</p><p>pioggia</p><p>Ognuno aiuta come può.</p><p>Tu mi sei d’aiuto / a star male / e mi sei anche d’aiuto / a vedere che il male / passa e anche il bene / passa tu mi sei d’aiuto / a equilibrarmi sugli abissi / non voltar via la faccia / e non gettarmi / a precipizio. sto col respiro, / quasi aggrappata / al respiro e aspetto / che fuori dalla finestra / non finisca di piovere.</p><p>ottobre 96</p><p>Chandra Livia Candiani, da Io con vestito leggero, Campanotto, 2005</p> </div>
<div><p>Alberto Toni</p><p>SALIVA ANCORA AGILMENTE</p><p>Saliva ancora agilmente. / Per me d’antico pianto già si prefigurava, / abbandonato il miracolo del tempo, / di grado in grado lo sento muoversi / in me, l’incendiario della mente sembra / l’angelo del desiderio che ogni notte / al mio corpo parla. Ogni linea nel battito, / ogni ora senza più la pietà necessaria. / Infilava le strade della città nuova / e non chiedeva, l’occhio sempre / vigile e pronto al frutto già maturo. / Libero alla sua casa nel trasloco, / si farà vivo, dicono, al momento / opportuno.</p><p>da Vivo così, Nomos Edizioni, 2014</p> </div>
<div><p>WENDELL BERRY</p><p>MANIFESTO: IL FRONTE DI LIBERAZIONE DEL CONTADINO PAZZO / Amate il guadagno facile, l’aumento annuale di stipendio, / le ferie pagate. Desiderate sempre più / cose confezionate. Abbiate paura / di conoscere i vostri vicini, e di morire. / E avrete una finestra nel pensiero. / Nemmeno il vostro futuro sarà più un mistero, / la vostra mente sarà perforata in una scheda / e messa via in un cassetto. / Quando vi vorranno far comprare qualcosa / vi chiameranno. Quando vi vorranno / far morire per il profitto ve lo faranno sapere.</p><p>Ma voi amici, ogni giorno, fate qualcosa / che non possa entrare nei calcoli. Amate il Signore. / Amate la terra. Lavorate gratuitamente. / Prendete tutti i vostri averi e siate poveri, / amate qualcuno che non lo merita. / Denunciate il governo, e abbracciate / la bandiera. Sperate di vivere / in quella repubblica libera che essa rappresenta. / Approvate tutto ciò che non capite / e lodate quest’ignoranza, perché ciò che l’uomo / non ha incontrato non ha distrutto.</p><p>Fate domande che non hanno risposta. / Investite nel millennio. Piantate sequoie. / Dite che il vostro raccolto principale è la foresta / che non avete piantato / e che non vivrete per raccogliere. / Dite che le foglie si raccolgono / quando marciscono nella terra. / Chiamate questo profitto. Profetizzate questo di ricavo.</p><p>Ponete la vostra fiducia nei cinque centimetri di humus / che si formeranno sotto gli alberi / ogni mille anni. / Ascoltate le carogne: accostatevi l’orecchio / vicino per sentire il fievole chiacchiericcio / delle canzoni a venire. / Aspettatevi la fine del mondo. Ridete. / Il riso è incalcolabile, siate gioiosi / pur considerando ogni questione. / Finché le donne non si svenderanno per il potere, / sostenete le donne più che gli uomini. / Domandatevi: questo potrà dar gioia / alla donna che è contenta di aspettare un bambino? / Disturberà il sonno della donna / che sta per partorire?</p><p>Andate col vostro amore nei campi. / Stendetevi tranquilli all’ombra. Posate la testa / sul suo grembo. Giurate fedeltà / alle cose più prossime ai vostri pensieri. / Non appena i generali e i politicanti / sapranno prevedere i movimenti della vostra mente, / abbandonateli. Lasciateli come segnali / per indicare la falsa traccia, la via / che non avete preso. Siate come la volpe, / che lascia più tracce del necessario, / alcune nella direzione sbagliata. / Praticate la resurrezione.</p><p>(da The Country of Marriage, 1973 - Traduzione di Paolo Severini)</p><p>Wendell Berry, poeta-contadino che coltiva cereali nel Kentucky, ha una visione ambientalista del mondo: una buona vita sarebbe quella che comprende un’agricoltura sostenibile e rinuncia al capitalismo sfrenato in nome della frugalità, del riguardo nei confronti della terra, favorendo il buon lavoro e il rispetto della vita, l’economia locale e la società rurale. Tutto ciò che minaccia questo modo di vivere dunque non può essere che male: l’industrializzazione estrema, la violenza, il globalismo, le politiche economiche, la distruzione della terra. Il modello da seguire è dunque quello suggerito da questo “manifesto”, che guida a vivere secondo natura.</p><p>Wendell Erdman Berry (Henry County, Kentucky, 5 agosto 1934), poeta, narratore e ambientalista statunitense. Dal 1965 vive in una fattoria di 50 ettari,Lane’s Landing, dove coltiva grano e cereali. La sua poesia non poteva che essere elegiaca e pastorale.</p> </div>
<div><p>DAL CUORE DEL MIRACOLO / Parlo di me, dal cuore del miracolo: / la mia colpa sociale è di non ridere, / di non commuovermi al momento giusto. / E intanto muoio, per aspettare a vivere.</p><p>Il rancore è di chi non ha speranza: / dunque è pietà di me che mi fa credere / essere altrove una vita più vera? / Già piegato, presumo di non cedere.</p><p>(da La vita in versi, Mondadori, 1965)</p><p>Prigioniero di una società in cui appare come un pesce fuor d’acqua – la poesia è degli Anni ‘60 ma potete attualizzarla con i social e i troll, i leoni da tastiera e gli haters, con la televisione che langue nel marcio pantano dei Grandi Fratelli e dei programmi contenitori urlati e pieni di vuoto – il poeta Giovanni Giudici rivendica la sua posizione nell’attesa di un possibile o impossibile superamento del banale.</p><p>Giovanni Giudici (Porto Venere, 26 giugno 1924 – La Spezia, 24 maggio 2011), poeta e giornalista italiano. Della sua formazione cattolica e del suo lavoro nell'industria ha fatto i poli di una tensione che lo trascende e caratterizza il suo impegno civile. Numerose le sue traduzioni: Frost, Sylvia Plath, Orten, Pound, Ransom e Puškin.</p> </div>
<div><p>Silvio Raffo / THE CHAINED WOLF</p><p>Il desiderio è un lupo incatenato / che a mezza notte supplica la luna. / Irridono al suo grido disperato / le fredde stelle nella notte bruna</p><p>Non ritornare presto. Il desiderio / affila già l'insanguinata lama / se penso che non vuoi fare sul serio. / Quanto si teme, tanto più si ama.</p><p>Non puoi baciarmi perché d'impazzire / sono certo se tu mi bacerai. / Un dio pietoso ti vieta d'aprire / quelle tue labbra. E tu gli ubbidirai.</p><p>A volte pesa nell'occulto scrigno / del cuore il tuo ricordo inanimato / come un inossidabile macigno / da un alto monte a valle rovinato</p><p>da La vita irreale, Robin edizioni, 2015</p> </div>
<div><p>Dato che il sentimento viene prima / chi presta attenzione / alla sintassi delle cose / non ti bacerà completamente;</p><p>essere del tutto folli / mentre la primavera è nel mondo</p><p>il mio sangue è d’accordo / e i baci sono un destino migliore / della saggezza / signora per tutti i fiori te lo giuro. Non piangere / – il miglior gesto del mio cervello è meno / dello sbattere delle tue palpebre che dice</p><p>che siamo fatti l’uno per l’altra: ridi / piuttosto, stringiti a me / perché la vita non è un paragrafo</p><p>e nemmeno – io credo – la morte una parentesi</p><p>1926</p><p>Edward Estlin Cummings, noto anche come e.e. cummings (Cambridge, 14 ottobre 1894 – North Conway, 3 settembre 1962), poeta, drammaturgo, scrittore e saggista statunitense. È celebre per il suo uso poco ortodosso delle maiuscole e delle regole della punteggiatura, e per il fatto di servirsi delle convenzioni sintattiche in modo avanguardista e innovativo.</p> </div>
<div><p>Vincenzo Cardarelli</p><p>Gabbiani</p><p>Non so dove i gabbiani abbiano il nido, / ove trovino pace. / Io son come loro / in perpetuo volo. / La vita la sfioro / com’essi l’acqua ad acciuffare il cibo. / E come forse anch’essi amo la quiete, / la gran quiete marina, / ma il mio destino è vivere / balenando in burrasca.</p><p>Opere (Mondadori, 1990)</p> </div>
<div><p>LA MADRE AL FIGLIO</p><p>Bene, figliolo, te lo dirò: / la vita per me non è stata una scala di cristallo. / Ci furono chiodi / e schegge / ed assi sconnesse, / e tratti senza tappeti sul pavimento / nudi. / Ma per tutto il tempo / seguitai a salire / e raggiunsi i pianerottoli, / e voltai angoli / e qualche volta camminai nel buio / dove non era spiraglio di luce. / Così, ragazzo, non tornare indietro. / Non fermarti sui gradini / perché trovi ardua l'ascesa. / Non cadere ora / perché io vado avanti, amor mio, / continuo a salire / e la vita per me non è stata una scala di cristallo.</p><p>(da The Collected Poems of Langston Hughes, 1994)</p><p>James Mercer Langston Hughes (Joplin, Missouri, 1º febbraio 1902 – New York, 22 maggio 1967), poeta, scrittore, drammaturgo e giornalista statunitense. Si affermò già con la sua prima raccolta poetica, Weary blues, del 1926, come uno dei migliori poeti della tradizione popolare. È noto soprattutto per i suoi ritratti penetranti e vivaci della vita degli afroamericani negli Stati Uniti, dagli Anni Venti agli Anni Sessanta.</p> </div>
<div><p>LA VITA</p><p>La vita è una stazione di partenze e di arrivi. / Viaggiamo di continuo, / Tenendo nelle mani il nostro bagaglio inseparabile, / Una piccola valigia / Di sforzi, assalti e ricordi. / (da Poema dhe vjersha, 1966)</p><p>La vita assomiglia davvero a una stazione ferroviaria, come dice il poeta albanese Fatos Arapi: siamo in un continuo viaggio, dove portiamo con noi il nostro bagaglio di esperienze, le amarezze e le gioie, le fatiche e i riposi, la memoria che ci accompagna come un diario…</p><p>Fatos Arapi (Zvërnec, 19 luglio 1930 – Tirana, 11 ottobre 2018), poeta, romanziere, traduttore e giornalista albanese, considerato il più importante poeta del Novecento in patria. Dal 1973, dopo le critiche del regime al Dramma di un anonimo partigiano, non pubblicò più fino al 1989.</p> </div>
<div><p>Capirsi</p><p>Sarebbe come capire quest’acqua di laguna / che ora corre rapida al maestrale ora lenta / scivola nell’afa, acqua che sa di fiume e / di sale, risale le barene, il suo mistero / di riflussi, la sua quiete apparente.</p><p>Stare così, alla riva, ad osservare il moto / dell’onda che si allarga a tondo nell’aria / sospesa squarciata da grida di gabbiani.</p><p>Quest’acqua che ti porti nel cuore e nelle / vene, acqua che non sai e conosci bene, / tu ne ignori i vortici che alzano la melma / dei fondali, polvere grigia viene a galla</p><p>poi scompare / in un fremito di scaglie di sole.</p><p>È in questo balenare il suo grande amore, / il tuo amore di pescatore immobile / a contemplare la voce di questo mare / senza sosta, quest’acqua senza risposta.</p><p>È nei tuoi occhi inquieti il senso del tuo indagare</p><p>perché l’amore / vive nella tua sete di conoscenza / nella tua ignoranza</p><p>nel divenire / che non sai e non puoi capire.</p><p>Francesco Sassetto (1961), da Il cielo sta fuori (Samuele Editore, 2019)</p> </div>
<div><p>Rita Iacomino</p><p>RISVEGLI</p><p>La mattina, all'alba, uscire dal liquido amniotico dei sogni. / Sentirsi umidi come appena nati. / La notte è una puerpera stanca e sudata. / Ed è tutto un partorire al mattino / un rompersi di gusci, odori e robe corporali. / Appena svegli già vogliamo morire.</p><p>da Diario di un finto inverno, Empiria, 2018</p> </div>
<div><p>GIUSEPPE CONTE / CHE COS’ERA IL MARE</p><p>Che cos’era il mare? Aveva / code d’acqua e zampe d’acqua tra le / rocce, levigava i ciottoli, faceva / sigle di luce sulla sabbia: era / profondo ma insensibile, si diceva, e / celibe, individuale, sterile. / In onde riottose o calme / maree saliva e discendeva, circondava / le terre, lui lunare, lui freddo, irriducibile / nel suo votarsi al movimento e all’aridità. / Le navi lo solcavano in lunghe scie. / Ora si è persa la memoria delle tempeste / e dei fari, dei velieri e dei transatlantici, dei / naufraghi, dei carichi di porpora e / di carbone, di Tiro, di Londra. / Era profondo ma insensibile, si diceva, dimora / delle conchiglie, delle famiglie dei / pesci, estinte, ora: aveva fondali viscidi, crateri e / alghe, e coralli. / Tagliava i promontori, reggeva le isole. / Giocava, lui muto, sprezzante, inservibile, / felice nei suoi movimenti / vitali.</p><p>(da L’Oceano e il ragazzo, Rizzoli, Milano, 1983)</p><p>Protagonista di molti versi del poeta ligure Giuseppe Conte è il mare, che sempre ci attira e ci respinge, che porta la vita e la morte. Il mare si impone qui come una potente divinità in cui è passata la storia, da cui si è originata ogni forma esistente, estendendo,le parole del salmista: “Ecco il mare, grande e immenso, / dove si muovono creature innumerevoli, / animali piccoli e grandi. / Là viaggiano le navi / e là nuota il leviatano che hai creato perché vi si diverta”.</p><p>Giuseppe Conte (Porto Maurizio, Imperia 15 novembre 1945) è uno scrittore, poeta e traduttore italiano. Insegnante di filosofia e collaboratore di numerose riviste. Si è interessato, come studioso, ai procedimenti metaforici. La sua ispirazione poetica si affida al mito, dall’universo classico a quello druidico, da quello azteco a quello orientale.</p> </div>
<div><p>Dammi l'umiltà dell'anima / senza corpo e senza cose. / Essere la poesia e la sua luce, / solo poesia / e la regione più aerea, / inaccessibile al disastro.</p><p>VERÓNICA VOLKOW / Oro del vento</p> </div>
<div><p>UNA SOLA PAROLA IN UN MOMENTO</p><p>Una sola parola in un momento / può aprire cento corridoi nel cuore, / e le terre, le spiagge, le stagioni / che per salvaguardarsi la Memoria / aveva chiuso a chiave. Una parola / può opprimere quel cuore risvegliato, / vittima di rimpianti del passato.</p><p>(da Poesia n. 332 Dicembre 2017 - Traduzione di Silvio Raffo)</p><p>”L'odore e il sapore delle cose rimangono a lungo depositate, pronte a riemergere” scriveva Proust: ricordi anche lontani vengono rievocati così, spesso da un odore, da un suono, o da una parola. Una circostanza casuale che fa tornare alla memoria un ricordo rimasto per anni sepolto nella mente – quella che si chiama “memoria involontaria” o “memoria di Proust” – e che qui diventa protagonista della poesia di Charlotte Brontë.</p><p>Charlotte Brontë (Thornton, 21 aprile 1816 – Haworth, 31 marzo 1855), scrittrice inglese, nota soprattutto per il romanzo Jane Eyre. Le sue poesie, pubblicate insieme. quelle delle sorelle Anne ed Emily con lo pseudonimo di Currer, Ellis e Acton Bell, hanno un'ispirazione metafisica e visionaria.</p> </div>
<div><p>Prologo</p><p>Tu mi chiedi cose strane, figlio. / Cose difficili da spiegare: / come fece il primo uomo a sapere che aveva fame, e sete? / E chiedi se sia lecito pensare che aver quella contezza / sia costato vittime innocenti. / E chiedi quale adulto avesse capito per poter insegnare, / e, se solo, a chi insegnasse? / Tu chiedi chi fu il primo dei primi. / E io non so rispondere. / Posso solo tentare di raccontarti che i millenni / e i millenni di millenni son stati attimi. / E crescerai senza percepire la brevità della tua / permanenza.</p><p>Per questo fai queste domande, / immaginando che all’uomo bastasse guardarsi intorno / vedere le bestie che spalancavano le fauci e ingoiavano / quanto con i denti, con le zanne, depezzavano. / Pensi che per questo capí come cibarsi. / Dici che capí la morte e la vita insieme.</p><p>Parti da te figlio, da quello che sei…</p><p>Marcello Fois (Nuoro, 1960), da L’infinito non finire (Einaudi, 2018)</p> </div>
<div><p>Luciano De Giovanni</p><p>Tu lo vedi, non sono poesie, / non vogliono essere / poesie, vogliono essere, / amore</p><p>un umile cercare / attraverso parole / di poco conto / quell’unica parola</p><p>che ricordiamo / quando non ricordiamo / nulla</p><p>e liberi sostiamo / al margine del dire / nell’estasi che ci culla.</p><p>Tentativo di cantare una nuvola. Poesie scelte 1948-1990 (All’insegna del pesce d’oro, 1993)</p> </div>
<div><p>Francesco Dalessandro</p><p>L'ORTENSIA</p><p>L’ortensia che resiste nell’aiuola / arida dove ormai niente germoglia, / il suo cauto fiorire accanto al pino / nano è come l’amore. A volte sembra</p><p>destinata a morire: la minaccia / l’arsura, il troppo sole. Se un rametto / secco ne cade subito uno nuovo / e più forte ne sboccia. Basta poco</p><p>a salvarla: la mia, la tua attenzione. / Cresce un poco ogni giorno, inavvertita.</p><p>da La salvezza, Il Labirinto, 2006</p> </div>
<div><p>Questo giorno io lo butto via</p><p>Questo giorno io lo butto via / sparpaglio le sue ore ciondolando / guardo la pioggia fine solo stando / ferma, seduta qui al tavolino. / Lo butto come giorno che non conta / una cartaccia sporca, una buccia / niente di niente che si getta via. / Si chiama lunedì, si chiama aprile / numero ventinove, e piove piove / e sarei piena di cose da fare / per farne un giorno col suo risultato. / Ma l’ho detto. Sarà buttato, sperso / consegnato ad un ozio che non vale / se non come preghiera. Allora dire / ecco, io offro questo ciondolare / sull’altare del mondo affaccendato. / Faccio io il perno che non muove. / Il punto che sta fermo. Lo bado io / quell’immobile stato delle cose.</p><p>Mariangela Gualtieri (Cesena, 1951), da Le giovani parole (Einaudi, 2015)</p> </div>
<div><p>Umberto Fiori</p><p>PROLOGO, 1.</p><p>È vero: ci sono giorni / che le vostre parole più care e buone / mi suonano come insulti, / giorni che dal mattino alla sera il sole / splende contro di me / come contro un ritaglio di lamiera: / non mi si parla senza avere / diritto in faccia / il suo abbaglio tremendo. Ci sono volte / che mi trovate là, / fermo, freddo / come l'avanzo nel piatto. / Non vi ascolto, non alzo nemmeno gli occhi.</p><p>È che ho la testa piena / di una scena che ho visto / tanti anni fa.</p><p>da Il Conoscente, Marcos y Marcos, 2019</p> </div>
<div><p>GIORGIO CAPRONI</p><p>AH, GIOVINEZZA</p><p>Ah, giovinezza, / come fu fragile il vento, / fra i rami, della tua voce. / Le corse, le sassaiole / a picco sulla specchiera / in frantumi dell’acqua – le bocche / trafelate, le risse / per amore, i boschivi / sguardi quasi marini / lampeggianti fra il grano / già biondo. Oh, altezza / mai più raggiunta dal fuoco / del cuore. Ti penso / col mio linguaggio di allora, / ma a freddo, lo sento dal suono / – sul marmo – di moneta falsa. / Oh stanchezza, stanchezza</p><p>(da Poesie disperse postume, in L’opera in versi, Mondadori, 1998)</p><p>La perdita della giovinezza fu ancora più traumatica per la generazione di Giorgio Caproni, in quanto coincise con gli anni della Seconda guerra mondiale. Il poeta livornese ne mette in risalto la fragilità usando l’immagine del vento e quella dell’acqua come uno specchio in frantumi. Ma ne fa spiccare anche l’altezza, la vitalità, le emozioni, che suonano giocoforza false nel ricordo dell’uomo maturo.</p><p>Giorgio Caproni (Livorno, 7 gennaio 1912 – Roma, 22 gennaio 1990), poeta, critico letterario e traduttore italiano. Partito come preermetico attirato da uno scabro espressionismo, approdò a un ermetismo rivestito di un impressionismo idillico. Nella sua poesia canta soprattutto temi ricorrenti (Genova, la madre e Livorno, il viaggio, il linguaggio), unendo raffinata perizia metrico-stilistica a immediatezza e chiarezza di sentimento.</p> </div>
<div><p>DA LONTANO</p><p>Qualche volta, piano piano, quando la notte / si raccoglie sulle nostre fronti e si riempie di silenzio, / e non c’è più posto per le parole / e a poco a poco si raddensa una dolcezza intorno / come una perla intorno al singolo grano di sabbia, / una lettera alla volta pronunciamo un nome amato / per comporre la sua figura; allora la notte diventa cielo / nella nostra bocca, e il nome amato un pane caldo, spezzato.</p><p>(da Mandate a dire all’imperatore, Crocetti, 2010)</p><p>Una splendida poesia di Pierluigi Cappello che ha per protagonista la distanza, la lontananza dalle persone che amiamo – che siano lontane solo fisicamente o che siano perdute per sempre. Ed è bellissimo quel nome che si viene lentamente formando e che ha l’amorosa fragranza del pane caldo appena spezzato.</p><p>Pierluigi Cappello (Gemona del Friuli, 8 agosto 1967 – Cassacco, 1º ottobre 2017), poeta italiano. La sua vita è stata gravemente segnata da un incidente stradale occorsogli quando aveva sedici anni: dallo schianto della sua moto contro la roccia uscì con il midollo spinale reciso e una perenne immobilità. Ha scritto numerose opere, anche in lingua friulana.</p> </div>
<div><p>Speriamo non finiscano le parole…</p><p>Avanzo con cura, lentamente, / lungo un sentiero / che traccio io stessa / passo dopo passo: / per potere tornare / lascio cadere dietro di me / briciole di lettere e di parole. / Sono partita da tanto, / ho terminato / le poche sillabe che m’ero portata / al sacco per provvista. / Per fortuna, ho scoperto / che tutto / può essere trasformato in parole / e ho continuato ad andare avanti / spandendo / le parole di cui mi disfo / come si disfa un vecchio pullover / in grumi di lana infeltrita dal troppo uso.</p><p>Ana Blandiana (Timisoara 1942), da Un tempo gli alberi avevano occhi, Donzelli, 2004, traduzione di Biancamaria Frabotta e Bruno Mazzoni</p> </div>
<div><p>Nel mezzo l’acqua</p><p>ADAM ZAGAJEWSKI / IL FIUME</p><p>Dalle poesie poesie, dai canti / canti, dai quadri quadri, / continua sempre l’amichevole / fecondazione. Sull’altra riva / del fiume, nel raggio dell’esistenza, / marciano i soldati. L’armata nera, / l’armata rossa, l’armata verde, / arcobaleno di ferro. Nel mezzo l’acqua / tranquilla, l’onda indifferente.</p><p>(da Dalla vita degli oggetti, Adelphi, 2012 – Tradzuione di Krystyna Jaworska)</p><p>Come scrive Krystyna Jaworska della poesia di Adam Zagajewski, “osservando ciò che ci circonda possiamo cogliere quanto sta sotto la superficie tangibile. La dialettica tra soggetto e oggetto è centrale in qu sto processo conoscitivo”. Questa capacità di osservare, questa funzione del poeta che si è assunto Zagajewski è il perfetto “tentativo di cristallizzare per un attimo, un frammento di eternità e cogliere in modo condensato una percezione più intensa dell’esistente”. Come il fiume che resta nel suo alveo indifferente mentre tutto attorno scorre la storia.</p><p>Adam Zagajewski (Leopoli, Ucraina, 21 giugno 1945) è un poeta, scrittore e saggista polacco. Esordì nel 1972 con Komunikat. Nel 1976 aderì al Comitato per la Difesa degli Operai e la dittatura comunista gli impedì di pubblicare. Cominciò allora il suo esilio a Houston e Parigi. Tornò a risiedere a Cracovia nel 2002.</p> </div>
<div><p>Franco Fortini</p><p>CON UN UNICO GESTO</p><p>«La certezza che ogni scoria / ogni malinconia / ogni male di vivere / si sono ridotti alla loro cenere». / Questo esigono e anch’io / «dalla disciplina della parola». Ma non è / e lo dimostro qui, solo questa la verità.</p><p>Dico di me e del male di vivere. / Frugo tra ceneri. Ma anche volto la testa / e le urla le sento / degli straziati da uomini cani / che vogliono anche me / una di queste notti uccidere. / <div style='padding-left: 390pt'> Indico </div> con un unico gesto della mano / sia passione sia vanità / la celeste forma della morte / la forma sporca della malinconia.</p><p>da Tulle le poesie, Oscar Mondadori 2014</p> </div>
<div><p>Patrizia Cavalli</p><p>Il cuore non è mai al sicuro e dunque, / fosse pure in silenzio, non vantarti / della vittoria o dell’indifferenza. / Rendi comunque onore a ciò che hai amato / anche quando ti sembra di non amarlo più. / Te ne stai lì tranquilla? Ti senti soddisfatta? / Potresti finalmente dopo anni / d’ingloriosa incertezza, di smanie e umiliazioni, / rovesciare le parti, essere tu / che umili e che comandi? No, non farlo, / fingi piuttosto, fingi l’amore che sentivi / vero, fingi perfettamente e vinci / la natura. L’amore stanco / forse è l’unico perfetto.</p><p>Datura (Einaudi, 2013)</p> </div>
<div><p>RISVEGLI</p><p>Ogni mio momento / io l’ho vissuto / un’altra volta / in un’epoca fonda / fuori di me</p><p>Sono lontano colla mia memoria / dietro a quelle vite perse</p><p>Mi desto in un bagno / di care cose consuete / sorpreso / e raddolcito</p><p>Rincorro le nuvole / che si sciolgono dolcemente / cogli occhi attenti / e mi rammento / di qualche amico / morto</p><p>Ma Dio cos’è?</p><p>E la creatura / atterrita / sbarra gli occhi / e accoglie / gocciole di stelle / e la pianura muta</p><p>E si sente / riavere</p><p>(da II porto sepolto, Stabilimento tipografico friulano, dicembre 1916)</p><p>“Il porto sepolto è ciò che di segreto rimane in noi indecifrabile” scrisse Giuseppe Ungaretti a proposito di questa raccolta di guerra, edita da Ettore Serra nel 1916 e confluita poi nell’Allegria. “Risvegli” è la traccia poetica scelta dal Ministero per la prova d’italiano alla maturità 2019: un testo che giocoforza rientra in quella definizione, che presenta un uomo catapultato dentro la guerra in una natura a lui estranea e che prende coscienza di quella situazione e si interroga sulla condizione umana. Quei risvegli non sono soltanto il ridestarsi dal sonno ma sono anche un risveglio interiore, un riportare alla luce le proprie emozioni come gli archeologi riportarono alla luce il porto sepolto di Alessandria d’Egitto, città natale del poeta.</p><p>Giuseppe Ungaretti (Alessandria d’Egitto, 8 febbraio 1888 – Milano, 1º giugno 1970) è uno dei tre grandi poeti dell’Ermetismo italiano. Trasferitosi a Parigi nel 1912, prese parte alla Prima guerra mondiale nelle trincee del Carso e poi in Champagne. Dal 1935 al 1942 insegnò in Brasile e dal 1947 al 1965 fu professore di letteratura moderna alla Sapienza.</p> </div>
<div><p>QEYSAR AMINPOUR / APPUNTI PERSI</p><p>Dove sono dunque? / Ho messo sottosopra / più volte le mie carte: / documenti d’ufficio, il conto degli straordinari e dei recuperi, / le carte di credito, / gli inviti ai matrimoni e le partecipazioni ai lutti, / bollette di acqua, luce ed altre, / buste paga, l’assicurazione, multe e buoni pasto, / lettere circolari, / lettere ufficiali e di circostanza, / lettere personali e confidenziali di referenza, / ricevute di rate di mutuo, / rate mai terminate, infinite… / Dove sono allora? / Ho messo sottosopra / più volte le tasche sgualcite: / alcuni biglietti piegati, / vecchie banconote stropicciate, / monete annerite, / scontrini della spesa, / acquisti per la casa… / Ma dove sono dunque, / gli appunti persi, utili per l’immortalità.</p><p>(da Poesia, n. 273, Luglio-Agosto 2012 - Traduzione di Chiara Riccarand)</p><p>Un elenco di carte e documenti che si possono trovare nelle case di ognuno di noi e che rappresentano la nostra vita, i rapporti con il mondo del lavoro, con la società, con la burocrazia, con i consumi. E un elenco di cose che possiamo trovare nelle tasche: denaro, ricevute, scontrini che testimoniano il nostro rapportarci con il mondo. Eppure, quello che davvero ci serve, dice il poeta iraniano Qeysar Aminpour, lo abbiamo smarrito.</p><p>Qeysar Aminpour (Gotvand, 2 aprile 1959 - Teheran, 30 ottobre 2007), poeta iraniano, considerato come uno dei fondatori della poesia persiana dopo la Rivoluzione islamica del 1979. Fu redattore di Soruš e docente alle università di al-Zahra e di Teheran.</p> </div>
<div><p>Io, come te, / amo l’amore, la vita, il dolce incanto / delle cose, il paesaggio / celeste dei giorni di gennaio.</p><p>Anche il mio sangue freme / e rido con occhi / che hanno visto germogliare le lacrime.</p><p>Credo che il mondo sia bello, / che la poesia sia come il pane, di tutti.</p><p>E che le mie vene non si esauriscano in me / ma nel sangue unanime / di coloro che lottano per la vita, / l’amore, / le cose, / il paesaggio e il pane, / la poesia di tutti.</p><p>°°°</p><p>Yo, como tú, / amo el amor, la vida, el dulce encanto / de las cosas, el paisaje / celeste de los días de enero.</p><p>También mi sangre bulle / y río por los ojos / que han conocido el brote de las lágrimas.</p><p>Creo que el mundo es bello, / que la poesía es como el pan, de todos.</p><p>Y que mis venas no terminan en mí / sino en la sangre unánime / de los que luchan por la vida, / el amor, / las cosas, / el paisaje y el pan, / la poesía de todos.</p><p>Roque Dalton (San Salvador, 1935 – 1975), da Il cielo per cappello, traduzione di Emanuela Jossa e Irene Campagna</p> </div>
<div><p>Il tuo ricordo, sul fondo / della mia solitudine, / ne rivela l’ampiezza / e tuttavia la limita.</p><p>Così un canto d’uccello / addolcisce l’immensità del cielo / e una singola vela / rende umano il mare.</p><p>Margherita Guidacci / Il vuoto e le forme (Rebellato, 1977)</p> </div>
<div><p>Alejandra Pizarnik / Poesie senza pariby Redazione / 16h <i> keep unread </i> hide / INCONTRO</p><p>Qualcuno entra nel silenzio e mi abbandona. / La solitudine non è più sola. / Tu parli come la notte. / Ti annunci come la sete.</p><p>Traduzione di Francesco Tentori Montalto</p><p>da Poeti ispanoamericani del 900, Edizioni Eri, 1971</p> </div>
<div><p>Centenario di Pierre Gamarra / Lo scrittore francese Pierre Gamarra, nato il 10 luglio di cento anni fa a Tolosa, è noto soprattutto per la sua opera in prosa e poesia destinata ai ragazzi: i suoi versi sono insegnati ai ragazzi francesi non solo per i loro facili giochi di rime e di assonanze ma anche per le associazioni mnemoniche che contengono. La sua opera poetica è giocoforza ricca di immagini, di grida e di risate, di colori, di metafore sorprendenti che sanno esprimere la gioia di vivere ma anche scoprire la vena del dolore.</p><p>COME UNA GOCCIA DI SANGUE / Come una goccia di sangue / come un segno di corallo, / come un sogno di ciliegia, / una vela sul mare.</p><p>Come l’urlo di un bambino / come una lacrima d’ottobre, / come il fuoco del mio cuore, / una vela sul mare.</p><p>Come un labbro di donna / come una perla profonda, / come l’occhio della saggezza / una vela sul mare.</p><p>UN BAMBINO MI HA DETTO / Un bambino mi ha detto; il Sole / è un uovo nella padella azzurra…</p><p>Un bambino mi ha detto: il Sole / è un’arancia nella neve…</p><p>Un bambino mi ha detto: il Sole / è una pesca rossa e gialla / su un letto di velluto che si muove…</p><p>Un bambino mi ha detto: il Sole / è un diadema su un vestito…</p><p>Un bambino mi ha detto: mi piacerebbe / cogliere il Sole.</p><p>Pierre Gamarra (Tolosa, 10 luglio 1919 – Argenteuil, 20 maggio 2009), scrittore, romanziere, drammaturgo. Insegnante e giornalista, è noto soprattutto per le sue opere destinate ai ragazzi. Le sue poesie hanno assonanze mnemoniche notevoli, dettate da una costante preoccupazione pedagogica: dare al pubblico infantile il piacere del testo.</p> </div>
<div><p>La poesia</p><p>La poesia attraversa la terra in solitudine, / appoggia la sua voce sul dolore del mondo / e niente chiede / – nemmeno parole. / Arriva da lontano e senza orario, non avverte mai; / ha la chiave della porta. / Entrando si sofferma sempre ad osservarci. / Poi apre la sua mano e ci offre / un fiore o un ciottolo, qualcosa di segreto, / ma tanto intenso che il cuore palpita / troppo veloce. E ci svegliamo.</p><p>°°°</p><p>La poesía</p><p>La poesía cruza la tierra sola, / apoya su voz en el dolor del mundo / y nada pide / –ni siquiera palabras. / Llega de lejos y sin hora, nunca avisa; / tiene la llave de la puerta. / Al entrar siempre se detiene a mirarnos. / Después abre su mano y nos entrega / una flor o un guijarro, algo secreto, / pero tan intenso que el corazón palpita / demasiado veloz. Y despertamos.</p><p>Eugenio Montejo (Caracas, 1938 –2008), da Alfabeto del mundo</p> </div>
<div><p>Il pane e il coltello</p><p>BILLY COLLINS / LITANIA / Tu sei il pane e il coltello, / <div style='padding-left: 90pt'> Il calice di cristallo e il vino… </div> <div style='padding-left: 120pt'> -Jacques Crickillon </div></p><p>Tu sei il pane e il coltello / il calice di cristallo e il vino. / Tu sei la rugiada sull’erba del mattino / e la ruota fiammeggiante del sole. / Tu sei il bianco grembiule del fornaio / E gli uccelli della palude in improvviso volo levati. / Però non sei il vento nel frutteto, / le prugne sulla bilancia / o la casa di carte. / E certamente non sei l’aria che sa di / pino. / E’ possibile che sei il pesce sotto il ponte, / e perfino il piccione sulla testa del generale, / ma non sei certo / il campo di fiordaliso al crepuscolo. / E un rapido sguardo nello specchio dimostrerà / che non sei né gli stivali nell’angolo, / né la barca che dorme nel capannone. / Forse ti interessa sapere, / parlando dell’immaginario universale del mondo, / che io sono il suono della pioggia sul tetto, / e che mi è capitato pure di essere la stella cadente, / il giornale della sera che vola via nel viale / e il cesto di castagne sul tavolo della cucina. / Sono anche la luna negli alberi / e la tazza di tè di una donna cieca. / Ma non ti preoccupare, io non sono il pane e il coltello. / Tu sei sempre il pane e il coltello. / Tu sarai sempre il pane e il coltello, / per non menzionare il calice di cristallo e – in qualche modo – / il vino.</p><p>(da A vela, in solitaria, intorno alla stanza, Fazi, 2013 – Traduzione di Franco Nasi)</p><p>Un gioco di metafore e similitudini che si incastrano come in un puzzle e che tentano di definire un amore attraverso immagini anche stravaganti, perché si sa, i poeti amano spesso divertirsi e il poeta statunitense Billy Collins anche di più, rifacendosi a uno stilema rinascimentale.</p><p>William Collins, detto Billy (New York, 22 marzo 1941), è un poeta statunitense. Dopo aver insegnato letteratura inglese al Lehman College nel Bronx per oltre 50 anni, ora è in pensione. Le sue poesie raccontano con ironia la vita dell’America borghese e suburbana.</p> </div>
<div><p>Rumori secondari</p><p>Mi concedo l’onore di rassegnarmi / solo questa notte / come riposo / domattina presto aprirò gli occhi / sarò un’altra volta coraggioso e ordinario / ribelle con le mani in tasca / eterno con la morte all’occhiello / solo in questa notte priva di luna / credere di andare / credere di venire / credere che il mio cuore non potrà mai più / aumentare in dimensione e nostalgie / solo questa notte / per favore / per pietà / sentirmi vinto / umile / devastato / fatto e disfatto con avanzi di Dio / qui a sognare senza permesso / a mentire senza speranza / ma sapendo che si tratta / solo di questa notte sterile e unica / domani alle sette aprirò gli occhi / e un’altra volta mi darò da fare senza lamentarmi / e ascolterò il frastuono universale / senza che m’ingannino rumori secondari.</p><p>Mario Benedetti (Paso de los Toros, Uruguay, 1920 – Montevideo, 2009), frammento dalla poesia Cinco veces triste, in Poemas de hoyporhoy –1958 -1961</p> </div>
<div><p>Un mondo a rovescio</p><p>RUSSELL EDSON / ANTIMATERIA / Dall’altra parte di uno specchio c’è un mondo a rovescio, dove i pazzi sono sani; dove le ossa escono dalla terra e tornano al primitivo fango dell’amore. / E la sera il sole sta appena sorgendo. / Gli innamorati piangono perché diventano ogni giorno più giovani e presto l’infanzia li deruberà del loro piacere. / In un mondo così c’è molta tristezza che, ovviamente è gioia…</p><p>(da L’infanzia di un equestre, 1973)</p><p>Lo specchio magico del poeta statunitense Russell Edson riflette un mondo non solo a rovescio inteso come inversione sinistra-destra (che la fisica dice però essere virtuale o apparente) ma anche in generale: ogni cosa va esattamente all’opposto rispetto al mondo reale: il sole sorge la sera, non si invecchia ma ci si ringiovanisce, e le emozioni stesse sono il contrario.</p><p>Russell Edson (Connecticut, 1935 – Stanford, 29 aprile 2014), poeta, scrittore e illustratore statunitense. È considerato il maestro americano della poesia in prosa: i suoi testi presentano un uomo che precipita in una realtà alternativa in cui perde il controllo di se stesso.</p> </div>
<div><p>DIEGO VALERI / ESTATE / Un fresco sussurrio d’acque correnti: / è il pero che stormisce sul mio capo, / tocco appena da un alito di vento. / Levo lo sguardo dalla bianca pagina / su cui da’ rami piovono fuggevoli / occhiatine di sole abbarbaglianti. / Intorno a me non è che un dondolio / lungo di steli dalla grossa testa / e uno svolio di vespe e di mosconi.</p><p>Null’altro vedo dal mio letto d’erba, / se non, in cima al colle, un filaretto / d’azzurri ulivi, dentro il cielo candido. / Ma sento, sento che un’immensa gioia / e un’infinita pace è in ogni cosa, / che in ogni fibra e in ogni infinitesimo / atomo vivo è penetrata e regna / la tua felicità, divina Estate…</p><p>(da Umana, Taddei, 1916)</p><p>La pace dell’estate, la dolcezza del riposo - il poeta Diego Valeri legge appoggiato al tronco di un pero carico di frutti maturi e spazia con lo sguardo nel rigoglio del prato, nei filari di ulivi che segnano il dorso di una collina. In quel silenzio, in quel fiorire della natura, in quel cielo azzurro dove galleggiano nuvole bianche si può gustare per un po’ il segreto della felicità.</p><p>Diego Valeri (Piove di Sacco, 25 gennaio 1887 – Roma, 27 novembre 1976), poeta, traduttore e accademico italiano, fu ordinario di Letteratura Francese all’Università di Padova per oltre vent’anni, tranne nel periodo 1943-45 quando riparò in Svizzera come rifugiato politico.</p> </div>
<div><p>IRENE GRUSS / PARLA JOSEPH M. W. TURNER / Cerco di ottenere il tono esatto dell'alba con l'aspetto / del tramonto La verità non è come la si dipinge. / Nessun mercante può acquistarlo perché / ottenerlo è... impagabile. / Come quando mi sono fatto legare all’albero maestro, / pensi che abbia visto qualcosa? / Mi piacerebbe dire al momento della mia morte, / con un colpo ad effetto, The sun is gone! / Ma no, niente è come si dipinge, / pura distorsione di luce, l'alba / uguale a un tramonto.</p><p>(da De piedad vine a sentir, 2019)</p><p>“Il mio maestro mi insegnò com’è difficile trovare l’alba dentro l’imbrunire” cantava nel 1980 Franco Battiato in Prospettiva. Lo stesso tormento del pittore inglese Joseph Mallord William Turner, più noto come William Turner, cui qui dà voce la poetessa argentina Irene Gruss. Turner scavallò il romanticismo nell’impressionismo grazie ai suoi paesaggi, nei quali cercava di interpretare il sublime grazie alla dirompente energia della luce.</p><p>Irene Gruss (Buenos Aires, 31 agosto 1950 - 25 dicembre 2018), poetessa argentina. Prese parte negli anni ‘70 al gruppo letterario “Mario Jorge De Lellis” innovando il colloquialismo. Tra le sue opere La luz en la ventana(1982), El mundo incompleto (1987), La calma (1991), Sobre el asma(1995) e La mitad de la verdad (2008), opera completa.</p> </div>
<div><p>Nicola Gardini</p><p>L’ultima foglia</p><p>Io sono per il tempo, / che tolga e non rimetta / e non ricolma un’orma.</p><p>Il nulla non è tanto / povero se assomiglia / all’opera del vento.</p><p>Io sono con il tempo, / e la morte sarà / solo l’ultima foglia,</p><p>del vortice la forma / finalmente perfetta, / la sete senza voglia.</p><p>Io do ragione al tempo. / Lo guardo mentre prende / tutto, manco si sente.</p><p>E tutto prenda, il moto / e i volti e, un giorno, il vuoto. / Io non rivoglio niente.</p> </div>
<div><p>Wallace Stevens</p><p>UNA SERA QUALUNQUE A NEW HAVEN</p><p>V</p><p>Romanzo inevitabile, scelta inevitabile / Di sogni, disillusioni come ultima illusione, / Realtà come una cosa vista dalla mente,</p><p>Non ciò che è ma ciò che percepiamo, / Uno specchio, un lago di riflessi in una stanza, / Un oceano vitreo sulla soglia,</p><p>Un paese grande sospeso nell’ombra, / Una nazione enorme felice nel suo stile, / Ogni cosa tanto irreale quanto può esserlo il reale,</p><p>Per l’occhio inesquisito. Perché chiedersi allora / Chi ha diviso il mondo, quale imprenditore? / Non l’uomo. L’io, la crisalide degli uomini,</p><p>Si divise nella libertà del giorno azzurro, / E in ramificazioni oltre il giorno. Una parte tenace / Si tenne stretta alla terra comune,</p><p>L’altra dal centro della terra al centro del cielo / In espansioni lunari della mente cercò / La maestà che poté trovare.</p><p>Traduzione di Nadia Fusini / da Aurore d’autunno, Adelphi 2014</p> </div>
<div><p>Claudio Damiani</p><p>Molte volte la vita è sofferenza, / altre volte ci sono stati dei mattini luminosi, / dei risvegli, c’era nebbia e si saliva / come su strade di montagna / dove il cielo era sempre più azzurro / e si sentiva come una chiamata, un appello, / come se tutti fossimo chiamati in un punto / verso quelle nuvole, al di là di loro / e c’era poi una donna, non saprei dire chi fosse, / se piangeva o sorrideva, una donna / che piegava il capo con dolcezza.</p> </div>
<div><p>VOLKER BRAUN / LE IGUANE / Giacciono indifferenti tra le rovine grigie / Del tempio, con le quali non si mescolano. / Di tanto in tanto, un occhio funziona! / Pietra grigia il corpo e anche angolare come pietre / Quando si alza sulle agili zampe / nell’atto di afferrare una zanzara.</p><p>Noi, iguane, specie futura / Stoccata in fragili magazzini, / In silenzio assistiamo al crollo delle banche. / Senza rabbia e senza ilarità. / Che cosa sono il tempo e il potere? Marciscono / Mentre arde il sole di un nuovo giorno.</p><p>(da Handbibliothek der Unbehausten, 2016)</p><p>Le iguane immobili tra le rovine di un tempio e il sole che picchia: questa è la costante dell’umanità, dice il poeta tedesco (ex-DDR) Volker Braun, le banche crolleranno come molte civiltà prima di questa, il potere non è che una marionetta di cui il tempo regge i fili.</p><p>Volker Braun (Dresda, 7 maggio 1939) poeta, scrittore, narratore e autore di teatro tedesco. La sua lirica mira a recuperare la poesia come gesto pubblico e collettivo, come indagine della realtà storico-sociale e rivendica un socialismo dinamico, che consenta il dubbio e la trasformazione.</p> </div>
<div><p>MANUEL VÁZQUEZ MONTALBÁN</p><p>Si vive una volta soltanto, / bisogna imparare ad amare e a vivere / quando ancora non è tardi per credere / propizio il giorno a venire / <div style='padding-left: 300pt'> meno duro </div> il selciato, meno buia la notte, / incerta la tristezza / <div style='padding-left: 210pt'> a volte bastano </div> due pagine di un libro per credere / eterna l’eternità, eterni / <div style='padding-left: 270pt'> i tuoi baci </div> sempre tra il ricordo e la speranza.</p><p>(da Un’educazione sentimentale, 1967 – Traduzione di Hado Lyria)</p><p>Non è solo una poesia, è anche uno stile di vita, quello che lo scrittore spagnolo Manuel Vázquez Montalbán estese anche al suo personaggio principe, il detective Pepe Carvalho, suo alter ego anche anagrafico. Sono consigli per apprezzare meglio la vita, lasciandosi andare al flusso che scorre, cavalcandone le onde.</p><p>Manuel Vázquez Montalbán (Barcellona, 14 luglio 1939 – Bangkok, 18 ottobre 2003), scrittore, saggista, giornalista, poeta e gastronomo spagnolo, è celebre soprattutto per i romanzi gialli in cui è protagonista l’investigatore privato Pepe Carvalho.</p> </div>
<div><p>Georg Trakl</p><p>PRIMA DEL LEVAR DEL SOLE</p><p>Chiama gli uccelli un primo pigolio, / il bosco freme, scroscia la sorgente, / tintinna in cielo un roseo scintillìo, / pena d'amore. Il buio è evanescente...</p><p>L'alba trepida liscia con dolcezza / il giaciglio d'amor, tutto sconvolto, / cessa dei baci languidi l'ebbrezza / nel sogno gaio in dormiveglia sciolto.</p><p>Traduzione di Ervino Pocar / da Poesie, BUR, 1974</p> </div>
<div><p>COME MI PIACI</p><p>Come mi piaci, conosciuta tardi, / nelle contraddizioni che ti fanno / così ragazza. Come dunque trepido / Se cammini sui margini del nulla. / Io, vecchio sasso che l’acqua ha travolto, / in breve poserò sul fondo. Pure / ho in me il riflesso dei tuoi occhi liquidi / quasi un antivedere. E te matura / penso, e placata armonia dei diversi, / nel nimbo delle stelle più vicine / cantare ai vivi un tuo materno canto.</p><p>(da Erano già voli di colombe, Ca’ Diedo, 1961)</p><p>Con versi teneri e fraterni il poeta parmense Manlio Dazzi dipinge un’amicizia che supera l’età, che va al di là delle differenze, se non quella della malinconia dell’anziano e della freschezza della ragazza.</p><p>Manlio Dazzi (Parma, 17 aprile 1891 – Padova, 31 luglio 1968), bibliotecario e poeta italiano. Volontario di guerra nel 1915-18, fu in seguito professore di liceo e bibliotecario alla Malatestiana di Cesena prima e alla Queriniana di Venezia poi. Partito dal crepuscolarismo, virò in seguito verso una poesia più elegiaca.</p> </div>
<div><p>JORGE DEBRAVO / APPUNTO INTERIORE / Oggi la mia vita non ha peso: / è vento, meno del vento, meno / di un raggio di luce. / <div style='padding-left: 210pt'> Adesso nessuno </div> mi può gravare. / Non ci sono risentimenti / <div style='padding-left: 270pt'> terreni nella mia anima. </div> Il mio sangue è una rossa armonia viva. / Sono in armonia con la brace e la quiete, / con la voce d’amore e la voce della vendetta.</p><p>Sembra che le mie mani non esistano, sembra / che il mio corpo nuoti in un’acqua innocente. / Come un vento nudo il mio cuore fluttua / e fa suonare dolcemente le campane.</p><p>(da Antología mayor, 1986) / Una leggerezza, questa espressa dal poeta costaricano Jorge Debravo, che fa pensare a un celebre dipinto di Gustav Klimt, le “Acque correnti”, in cui alcune donne fluttuano libere nella corrente. Un’armonia simile a quella di Saverio Piumatti, protagonista di un poco noto romanzo di Giovanni Arpino, “Il primo quarto di luna”, che sente il suo corpo svanire poco a poco, fino a diventare “fiato che ruscella quale acqua di gioia”.</p><p>Jorge Debravo (Turrialba, 31 gennaio 1938 - San José, 4 agosto 1967), poeta costaricano. Autodidatta, nelle sue poesie si notano influssi di Neruda, Vallejo, Amado Nervo, Bécquer e Whitman. Morì a 29 anni in un incidente di motocicletta mentre si recava al lavoro di ispettore delle assicurazioni.</p> </div>
<div><p>GIOVANNI PASCOLI / LA FELICITÀ / Quando, all'alba, dall'ombra s'affaccia, / discende le lucide scale / e vanisce; ecco dietro la traccia / d'un fievole sibilo d'ale,</p><p>io la inseguo per monti, per piani, / nel mare, nel cielo: già in cuore / io la vedo, già tendo le mani, / già tengo la gloria e l'amore.</p><p>Ahi! ma solo al tramonto m'appare, / su l'orlo dell'ombra lontano, / e mi sembra in silenzio accennare / lontano, lontano, lontano.</p><p>La via fatta, il trascorso dolore, / m'accenna col tacito dito: / improvvisa, con lieve stridore, / discende al silenzio infinito.</p><p>(da Myricae, 1903)</p><p>Giovanni Pascoli sembra ritenere possibile la felicità, ma ahimè essa sfugge inesorabilmente, scompare lasciando un senso di tristezza leopardiana, una disillusione che riporta come in un gioco dell’oca all'antico dolore: si inseguono i desideri, dice il poeta romagnolo, dall’alba al tramonto della vita, ma tutto è vano.</p><p>Giovanni Pascoli (San Mauro di Romagna, 31 dicembre 1855 – Bologna, 6 aprile 1912), poeta e accademico italiano, eccelso latinista, figura emblematica della letteratura di fine Ottocento. Nonostante la sua formazione eminentemente positivistica, è il maggiore esponente del Decadentismo.</p> </div>
<div><p>VOGLIO ALZARMI</p><p>Voglio alzarmi dalla polvere della terra. / Essere poesia pura, essere parola, / ascendere nel giusto pensiero / di equilibrio, di frutto, di preghiera. / Così potrò pregare se piange il Cielo / convertendo il dolore in speranza. / Con dolcezza nelle mani, in punta di piedi, / asciugherò con amore lacrime tanto dolci.</p><p>Voglio alzarmi dalla polvere della terra. / Vagare per lo spazio in pace, silenziosa, / meditando gli errori nel tempo / fino a ripulirmi di tutte le mancanze. / Così potrò cantare se canta il Cielo / versando allegria nell’alba. / La forza espressiva del mio accento / smusserà gli spigoli che mi saranno nati.</p><p>(da Canzoniere di Liébana, 1977)</p><p>ILLUSIONE</p><p>Proprio come gli uccelli, / risalire la vetta ordinatamente / in una smania senza limite.</p><p>Nell’anima, sempre nuovi, / fantasia e sogno / chimere impigliate nella luna / soggette a un fascino misterioso / nell’alveo infinito della speranza.</p><p>Continuerò a sfogliare fiori nuovi / con l’immaginazione e il sentimento / sebbene ogni petalo caduto / non si sia trasformato in nulla.</p><p>(da Destriero nel tempo, 1979)</p><p>Aurora Matilde Gómez Camus (Santander, 26 settembre 1919 – 28 aprile 2012​), conosciuta come Matilde Camus, scrittrice, saggista e poetessa spagnola. Ha cantato in particolare la sua terra, la Cantabria, il suo popolo e i suoi figli, seguendo sempre il motto “Vivere, sognare e sentire”.</p> </div>
<div><p>Luigi Nacci</p><p>Credi a ciò che il lampo ha da dirti / Alla bestia che lascia il letargo / Al peso mutevole dell’aria / Al primo getto della sorgente / Prega per le cose piccole / Per i fiumi rimasti in secca / Per le vie sepolte dal fango / Per gli uomini in rovina / Immagina vite nuove / Stai nella meraviglia</p> </div>
<div><p>UMBERTO SABA</p><p>MEDITAZIONE / Sfuma il turchino in un azzurro tutto / stelle. Io siedo alla finestra e guardo. / Guardo e ascolto; però che in questo è tutta / la mia forza: guardare ed ascoltare.</p><p>La luna non è nata, nascerà / sul tardi. Sono aperte oggi le molte / finestre delle grandi case folte: / d’umile gente. E in me una verità / nasce, dolce a ridirsi, chi darà / gioia a chi ascolta, gioia da ogni cosa. / Poco invero tu stimi, uomo, le cose. / Il tuo lume, il tuo letto, la tua casa / sembrano poco a te, sembrano cose / da nulla, poi che tu nascevi e già / era il fuoco, la coltre era, la cuna / per dormire, per addormirti il canto. / Ma che strazio sofferto fu, e per quanto / tempo dagli avi tuoi, prima che una / sorgesse, tra le belve, una capanna, / che il suono divenisse ninna-nanna / per il bimbo, parola pel compagno. / Che millenni di strazi, uomo, per una / delle piccole cose che tu prendi, / usi e non guardi; e il cuore non ti trema, / non ti trema la mano; / ti sembrerebbe vano / ripensare ch’è poco / quanto all’immondezzaio oggi tu scagli; / ma che gemma non c’è che per te valga / quanto valso sarebbe un dì quel poco. / La luna è nata che le stelle in cielo / declinano. Là un giallo / lume si è spento, fumido. Suonò / il tocco. Un gallo / cantò; altri risposero qua e là.</p><p>(da Poesie dell’adolescenza e giovanili, 1911)</p><p>Guardare e ascoltare: è quello che fa il poeta, osservatore del reale che riesce in questo modo a leggere in filigrana il trascendente. È quello che fa Umberto Saba davanti alla finestra mentre fuori il crepuscolo traghetta dal giorno alla notte: guarda e ascolta le finestre dove la gente è indaffarata per la cena e medita che l’uomo non sa accontentarsi di ciò che ha, non è grato per quella sua semplicità quotidiana che deriva da millenni di progressi e di sacrifici dell’umanità intera.</p><p>Umberto Saba, pseudonimo di Umberto Poli (Trieste, 9 marzo 1883 – Gorizia, 25 agosto 1957), poeta italiano tra i massimi del ‘900. Di famiglia ebraica, fu avviato agli studî commerciali, e fu per lunghi anni direttore e proprietario di una libreria antiquaria a Trieste. La sua poesia, quasi intimo diario e confessione, indaga le cose ultime, la donna, l’amore, il senso atavico del dolore. La sua opera è raccolta nel Canzoniere.</p> </div>
<div><p>Pure, ripete la voce</p><p>Pure, ripete la voce: «Non arrendetevi, / se avete conosciuto una forma della vita, / restate fedeli alla vostra ferita,</p><p>sappiate che testimoniare il vero / è sempre scomodo nel mondo attuale, e voi / che gridavate il vero, magari male, ricordate</p><p>che lo gridavate soltanto per la verità, / e non per il potere, che se ne servirà / sempre, come sempre criminalmente</p><p>il potere agisce e copre, devia e mente, / mentre voi che cercavate la verità / in mezzo alla strage della Città e alla cenere,</p><p>eravate tra i cittadini migliori della Polis, / e non i delinquenti che vogliono far credere… »</p><p>Gianni D’Elia (Pesaro, 1953), da Trentennio (Einaudi, 2010)</p> </div>
<div><p>Renzo Gherardini</p><p>Tu che mi parli, anche se non ti nomino, / racchiuso nel mistero entro cui vivi / della terra, degli alberi, del cielo, / ma nel silenzio chiuso anche dell’anima / che ti dà vita e vita in sé riceve / dal tuo silenzio. Che non sei dolore / perché da questo non può uscir la pace / che irrimediabilmente mi consola / solo ad essermi accanto nella mente. / Non cessar di parlarmi, resta qui / davanti, come statua la cui pietra / parole e sguardi dal suo sé fermenta / com’eco dalla tua anima, e sola / resti memoria di te stesso, in questa / silenziosa presenza nella mente.</p><p>Poesie. 2002-2011 (Le lettere, 2018)</p> </div>
<div><p>Così trasporti gli anni</p><p>Così trasporti gli anni / tra falsi amori / perché nulla cambi, / riducendo in pigrizia / ogni terrore: nel punto fermo / senza distorsioni, tra due inaccessibili / passioni, che nulla si avvicini / veramente, che nulla se ne vada.</p><p>Patrizia Cavalli (Todi, 1947), da Poesie (Einaudi, 1992)</p> </div>
<div><p>DIEGO VALERI / SENTIMENTI DELL’AUTUNNO</p><p>Labile autunno: la foglia sospesa / al ramo nudo, mortalmente pallida; / la nuvola distesa, / bianca sopra l’azzurro; i fiori gialli… / Appena mosso, il vento è come voce / d’acqua che lenta vada alla perduta / sua foce. / Labile autunno: la foglia è caduta.</p><p>(da Poesie, Mondadori, 1962)</p><p>Colori tenui e movimenti quasi impercettibili: in pochi versi il poeta veneto Diego Valeri riesce a costruire un bozzetto al rallentatore in cui chi legge è uno spettatore in attesa del colpo di scena finale, lo staccarsi e il volare via di una foglia. Un tema consueto in poesia, svolto con il consueto stile nitido e levigato.</p><p>Diego Valeri (Piove di Sacco, 25 gennaio 1887 – Roma, 27 novembre 1976), poeta, traduttore e accademico italiano, fu ordinario di Letteratura Francese all’Università di Padova per oltre vent’anni, tranne nel periodo 1943-45 quando riparò in Svizzera come rifugiato politico.</p> </div>
<div><p>Luigi Amendola</p><p>QUI APPRODANO I VOLI DEI MERLI</p><p>Qui approdano i voli dei merli, / i passeri smarriti da gravidi cieli; / qui i vortici d’acqua e di libeccio impastano / di malagioia la tempra del cuore: / confondono il paesaggio nell’attesa, / al sapore acerbo di mandorli e pruni, / al livore di neon e vetrine marzapane. / E noi, colti a spiare orizzonti / e flebili richiami d’allodola, / fischi di vapori, latrati, acque / di fontane e pianti di creature, noi / in queste poche cose navighiamo i giorni.</p> </div>
<div><p>Uscì il seminatore a seminare i suoi semi</p><p>Solitario seminatore di libertà, / Sono uscito presto, prima della stella; / Con mano pura e innocente / Nei solchi divenuti servi / Ho gettato un seme vivificatore – / Ma ho solo perduto il mio tempo, / I buoni pensieri e la fatica…</p><p>Pascolate, pacifici popoli! / Non vi risveglierà il grido dell’onore. / A che serve al gregge il dono della libertà? / Bisogna solo accoltellarlo o tonsurarlo. / La loro eredità di stirpe in stirpe / È il giogo con i sonagli e la frusta.</p><p>Aleksandr Puškin, Il meraviglioso istante, Un secolo di poesia, Corriere della Sera, 2012, p. 65.</p> </div>
<div><p>Il 10 ottobre di cento anni fa nasceva il poeta spagnolo José Luis Hidalgo. Arruolato nel Genio dell’esercito franchista, dopo la guerra di Spagna terminò gli studi alla Scuola Superiore di Belle Arti di Valencia, dove conobbe i poeti della rivista Proel. Tra i primi surrealisti spagnoli con la raccolta Radice, passò poi nella sua brevissima vita – morì a soli 27 anni di tubercolosi – a un esistenzialismo dettato dalla malattia. Amore e morte dunque inevitabilmente furono i suoi temi – come un altro poeta morto giovane di tisi, Guido Gozzano.</p><p>VIENIMI PIÙ VICINA / Vienimi più vicina / fino a toccarmi i sogni. / Non ancora, di più… / Sempre più, senza paura: / come l’acqua del mare / al suo fondo di sabbia, / o si avvicina a Dio / l’azzurrità del cielo. / Come a te mi avvicino / quando ti dico: ti amo.</p><p>SOGNASTI UN GIORNO AZZURRO / Sognasti un giorno azzurro / un tremore, / una foglia, / una mano calma che ti sfiorava la fronte / e gli occhi purissimi del poeta raggiante / che guardava il tuo sguardo perso sulla riva.</p><p>E questa mia parola, / che mai fu mia, / disse ciò che non volevo / e che tu non capisti… / Ma io sono qui. / dall’altro lato, / aspettandoti lo stesso, / con gli occhi aperti / e la mia mano calma che ti sfiora la fronte.</p><p>José Luis Hidalgo Iglesias (Torres, 10 ottobre 1919 – Madrid, 3 febbraio 1947), poeta spagnolo. Collaboratore del Corcel di Valencia, esordì nel 1936 con Pseudopoesia, cui nel1943 seguì la raccolta di poesia amorosa Radice, seguita nel 1944 da Gli animali. Il suo ultimo lavoro, I morti (1947), preannuncia la sua fine per tubercolosi.</p> </div>
<div><p>UMBERTO BELLINTANI</p><p>O TU CHE VIVI AL MONDO CHE FU MIO</p><p>O tu che vivi al mondo che fu mio, / fanciullo sorridente oltre il fiume, / se un giorno per ventura dentro un bosco / udissi in voce d’albero richiedere / del bimbo che godeva in fra i suoi rami / rispondi che dal tempo fu rapito.</p><p>(da Forse un viso tra mille, Vallecchi, 1953)</p><p>“Io cara mi espando nella grande pianura / ed estasiato l'ammiro, e questo vento… / che qui mi batte sopra il petto è tutto il vento / che quelle rupi d'alti monti ha valicato col suo fragore”: Umberto Bellintani è poeta radicato nella grande pianura, sulle rive del Po a San Benedetto, nel Mantovano. Ed è lì che rimane la sua anima, come egli stesso sancisce in questa sorta di epitaffio scritto in vita per il bambino che fu.</p><p>Umberto Bellintani (Gorgo di San Benedetto Po, 10 maggio 1914 – San Benedetto Po, 7 ottobre 1999), poeta italiano. Diplomatosi in scultura, prese parte alla Seconda guerra mondiale in Grecia e Albania, finendo prigioniero dei tedeschi dal 1943 al 1945. Esordì nel 1953 con Forse un viso tra mille, cui seguì nel 1955 E tu che mi ascolti. Dopo un lungo periodo di silenzio pubblicò nel 1998 Nella grande pianura.</p> </div>
<div><p>PABLO NERUDA</p><p>DUE AMANTI FELICI FANNO UN SOLO PANE</p><p>Due amanti felici fanno un solo pane, / una sola goccia di luna nell'erba, / lascian camminando due ombre che s'uniscono, / lasciano un solo sole vuoto in un letto.</p><p>Di tutte le verità scelsero il giorno: / non s'unirono con fili, ma con un aroma, / e non spezzarono la pace né le parole. / È la felicità una torre trasparente.</p><p>L'aria, il vino vanno coi due amanti, / gli regala la notte i suoi petali felici, / hanno diritto a tutti i garofani.</p><p>Due amanti felici non han fine né morte, / nascono e muoiono più volte vivendo, / hanno l'eternità della natura.</p><p>(da Cento sonetti d'amore, 1960 – Traduzione di Giuseppe Bellini)</p><p>“Duo in corpore uno”, e saranno due in un solo corpo: così la Genesi sintetizza l’amore. Così anche gli amanti di Pablo Neruda, ovvero lui stesso e Matilde Urrutia: un rapporto amoroso felice arriva a eliminare la divisione in due esseri, riforma quell’unità che nel mito di Platone gli dei invidiosi separarono.</p><p>Pablo Neruda, pseudonimo di Ricardo Eliécer Neftalí Reyes Basoalto (Parral, 12 luglio 1904 – Santiago del Cile, 23 settembre 1973), poeta, diplomatico e politico cileno, è considerato una delle più importanti figure della letteratura latino-americana del Novecento. Fu insignito del Premio Nobel nel 1971.</p> </div>
<div><p>Storia naturale</p><p>Si dava da fare in mezzo al campo / lepre o uccello che fosse pedonando, / una macchia che attraversava energico. / Ma non andrebbe sempre così / vita che non chiedi il permesso per vivere. / Come punte di selce i frammenti / della memoria e del sogno / si posavano sul fondo del lago.</p><p>Giampiero Neri (Erba, 1927), da L’aspetto occidentale del vestito (Guanda, 1976)</p> </div>
<div><p>William Bronk</p><p>L’era dell’automobile</p><p>Verso la fine, ciò che spaventa non è la morte ma la vita / che era sembrata, come si dice, un’auto che guidavamo / o in cui viaggiavamo; ma ora l’auto – usata – / viene cannibalizzata nel cimitero delle automobili / e ad ogni modo non è che prima andasse da qualche parte.</p><p>Motori diVersi (Crocetti, 2001), a cura di D. Piccini</p> </div>
<div><p>Traversata</p><p>Il viaggio più / lontano / è la calma, lì tornano tutte le cose. / come la fame torna al pane / e l’azzurro all’azzurro più profondo.</p><p>Hugo Mujica (Avellaneda, 1942), da E sempre dopo il vento (Raffaelli, 2013)</p> </div>
<div><p>La segreta formula / MARIA LUISA SPAZIANI</p><p>MI SCRIVE IL BARBANERA DA FOLIGNO</p><p>Mi scrive il Barbanera da Foligno / che ogni ferita in terra ha la sua pianta / capace di guarirla, e che ogni male / così rientra nella sinfonia / del dare e dell’avere, vita e morte / danzanti insieme come due libellule. / Io l’ho cercata la segreta formula, / la bacca, il succo, la mitica polvere. / Ma ora aspetto da te qualche ingrediente / che sciolga e catalizzi la mistura: / capello biondo, lacrima, parola / per quella musica che dura.</p><p>(da L'occhio del ciclone, Mondadori, 1970)</p><p>Il Barbanera è un celebre almanacco che si stampa a Foligno fin dal 1769 e che oggi è tirato in ben 2.500.000 copie. È un calendario ricco di aneddoti, curiosità, massime e proverbi. A uno di questi si riferisce evidentemente la poetessa torinese Maria Luisa Spaziani, che partendo da quell’arguto detto riflette sulla vita e sul suo senso, sulle gioie e dei dolori che essa ci propina come nelle colonne contabili del dare e dell’avere.</p><p>Maria Luisa Spaziani (Torino, 7 dicembre 1922 – Roma, 30 giugno 2014), poetessa italiana formatasi nel clima postermetico di chiara ascendenza montaliana. La sua poesia è venuta via via distendendosi dal mottetto o epigramma a forme narrativo-discorsive.</p> </div>
<div><p>(Nika Turbina Georgievna)</p><p>Sono pesi queste mie poesie, / pietre spinte lungo una salita. / Le porterò stremata / allo strapiombo. / Poi cadrò, viso nell’erba, / non avrò lacrime abbastanza. / Smembrerò la strofa / scoppierà in singhiozzi il verso / e si pianterà nel palmo / con dolore anche l’ortica. / L’amarezza di quel giorno / tutta trasmuterà in parola.</p> </div>
<div><p>Svuotare le parole, / far tacere le voci. / Arrivare al punto / in cui si resta muti, / nel mondo, e sperduti. / Quando ci si scopre feroci / con se stessi, / e si tocca il fondo.</p><p>Alida Airaghi (Verona, 1953), da Il silenzio e le voci (Nomos, 2011)</p> </div>
<div><p>OLAV V. HAUGE</p><p>OCEANO / Questo è l’oceano. / Immenso e grigio, / la gravita stessa. / Come la mente / che nei momenti di solitudine / apre all’improvviso / i suoi volubili pensieri / alle segrete profondità - / così l’oceano / in un mattino azzurro / può aprirsi / al cielo e alla solitudine. / Guarda, l’oceano scintilla, / anch’io ho stelle / e azzurre profondità.</p><p>(da Sotto la rupe, 1951)</p><p>Olav Håkonson Hauge (Ulvik, 18 agosto 1908 – 23 maggio 1994), traduttore e poeta norvegese. Giardiniere, uomo di grande cultura, tradusse in lingua nynorsk Blake, Brecht, Celan, Hölderlin e Sylvia Plath. La sua è poesia modernista, che invade il territorio della poesia concreta.</p> </div>
<div><p>HENRIK NORDBRANDT</p><p>L’AMORE È COSÌ LOGICO / L’amore è così logico: / Tutte le contraddizioni diventano condizioni / e le proposizioni vengono prima / della logica: Ti amo, perché é così.</p><p>(da Ode alla piovra e altre poesie, 1975)</p><p>L’amore ha una sua logica – come scrisse Blaise Pascal “Il cuore ha delle ragioni che la ragione non conosce”. Non ci deve meravigliare allora il suo dogma, qui proposto dal poeta danese Henrik Nordbrandt: dobbiamo abbandonarci ad esso come a una corrente e non sindacarne di continuo le contraddizioni.</p><p>Henrik Nordbrandt (Fredericksberg, 21 marzo 1945), poeta, scrittore e saggista danese, debuttò nel 1966 con Poesie. La sua lirica raffinata riflette i temi del Mediterraneo (Italia, Grecia e Turchia) dove soggiorna a lungo assorbendone colori, suoni e paesaggi, sulla passione erotica e l’assenza dell’amata.</p> </div>
<div><p>Una foglia cadendo / fa il piccolo tonfo / scuote un poco la stella / e una geometria d’universo / si sbilancia negli assi.</p><p>Tutto un tratteggio di rette infinite / un pulsare di gradi angolari / nessuna ala distesa fa a meno / e la caduta non è che un’ / algebra infinita che va giù / nella cifra, nel rigo.</p><p>Mariangela Gualtieri, da Naturale sconosciuto, in Bestia di gioia, Einaudi, 2010</p> </div>
<div><p>Eccomi / spoglia di tutte le mie vesti / separata da indovini maghi e dei / per essere sola davanti al silenzio / davanti al silenzio e allo splendore del tuo viso / Ma tu sei l’assente di tutti gli assenti / né la tua spalla mi sostiene né la tua mano mi tocca / il mio cuore discende la scala del tempo nel quale non vivi / e il tuo appuntamento / sono pianure di silenzio / Scura è la notte / scura e trasparente / ma il tuo volto è oltre il tempo opaco / e io non abito i giardini del tuo silenzio / perché se di tutti gli assenti l’assente</p><p>(Sophia De Mello Breyner Andresen)</p> </div>
<div><p>CLARIBEL ALEGRÍA / LA VOCE DEL RUSCELLO</p><p>Torno verso il mare / è lì che nacqui / mi accolse una roccia / quando saltai sulla terra. / Scendo piano / mi trattengo nel muschio / tra i fiori selvatici / scendo a cercare il fiume / che mi riporti al mare. / Il mio vicino / il torrente / non sa che io esisto / brama / salta / riempie canali / scoppia / anche lui cerca il fiume / dissolversi nel fiume / che mi riporti al mare / perché il mare ci aspetta / perché il mare è la culla / perché siamo il mare.</p><p>(da Voci, Samuele Editore, 2015 – Traduzione di Zingonia Zingone)</p><p>Parla il ruscello in questa poesia di Claribel Alegría, ma è la voce della stessa poetessa, giunta ormai novantenne al tramontare dei suoi giorni, a descrivere la vita, a rappresentare quest’ansia di mare che resta ancestrale negli esseri umani: da lì veniamo, lì torneremo.</p><p>Claribel Isabel Alegría Vides (Estelí, 12 maggio 1924 – Managua, 25 gennaio 2018), poetessa, giornalista e scrittrice nicaraguense considerata con la connazionale Gioconda Belli la maggiore esponente della Letteratura del Centro America.</p> </div>
<div><p>OLAV V. HAUGE / CONCHIGLIA / Costruisci una casa per la tua anima / e vaghi fiera / alla luce delle stelle / con la casa sul dorso / come una chiocciola. / quando si avvicina il pericolo / ti infili dentro / e sei al sicuro / dentro la tua dura / conchiglia.</p><p>E quando non ci sei più / la casa / sopravvive, / testimonianza / della bellezza della tua anima. / e il mare della tua solitudine / vi canterà / nell'intimo.</p><p>(da Sotto la rupe, 1951)</p><p>Non è solo la conchiglia a “costruire una casa per la tua anima” e a lasciare in questo modo una traccia di sé, del suo transito terreno: dietro le parole del poeta norvegese Olav V. Hauge c’è la vita stessa di ogni uomo e di ogni donna, di ogni essere umano che lascia testimonianza della sua esistenza sotto forma di memoria, che sia ricordo o poesia, che sia arte o una casa. Tutti noi costruiamo ogni giorno questa conchiglia.</p><p>Olav Håkonson Hauge (Ulvik, 18 agosto 1908 – 23 maggio 1994), traduttore e poeta norvegese. Giardiniere, uomo di grande cultura, tradusse in lingua nynorsk Blake, Brecht, Celan, Hölderlin e Sylvia Plath. La sua è poesia modernista, che invade il territorio della poesia concreta.</p> </div>
<div><p>GHIANNIS RITSOS / SCOLORIMENTO / Più passa il tempo e più ingrandisce il mare. / Contemporaneamente perde i suoi colori, / le cime si spezzano una a una. Innumerevoli ancore / arrugginiscono sulla terraferma. Quella che chiamavamo / libertà che non fosse la perdita? E che non sia / la perdita l’unico guadagno? Dopo / né perdita né guadagno. Niente. Le luci / della dogana e della taverna sul mare spente. / Solo la notte con le sue stelle false.</p><p>Kalamos, 10.X.82</p><p>Passa il tempo e ogni cosa sbiadisce in questi versi del poeta greco Ghiannis Ritsos: è ampiamente visibile negli oggetti elencati, dalle ancore arrugginite alle corde di ormeggio spezzate, addirittura nello scolorire del mare. E con le cose, sottintende il poeta, sbiadisce anche la vita.</p><p>Ghiannis Ritsos (Monemvasia, 1º maggio 1909 – Atene, 11 novembre 1990), poeta greco tra i maggiori del XX secolo. Fu candidato nove volte al Premio Nobel. La sua vita fu animata da un'incrollabile fede negli ideali marxisti e nelle virtù catartiche della poesia.</p> </div>
<div><p>RAINER MARIA RILKE / MARE CALMO LA MIA VITA: IL DOLORE / Mare calmo, la mia vita: il dolore / ha dimora in case costiere, / non si arrischia fuori dai cortili. / Solo a volte, più vicino, più lontano, / un tremolio: come argentei gabbiani / passano in alto, turbati, i desideri.</p><p>Poi ogni cosa torna alla quiete… / Sai dirmi che vuole la mia vita? / Lo hai già potuto indovinare? / Carica di conchiglie come un’onda / del mare mattutino, rumoreggiando, / alla tua anima vuole approdare.</p><p>(da Silenzio e tempesta, Marco Saya Edizioni, 2019 – Traduzione e cura di Raffaela Fazio)</p><p>È uscita per Marco Saya Edizioni Silenzio e tempesta, una raccolta di poesie d’amore di Rainer Maria RIlke tradotte da Raffaela Fazio, che è ne anche la curatrice. Propongo questa lirica, che rappresenta appieno quella “complessa sensibilità che concilia magnificamente lucidità e visionarietà” citata dalla curatrice nella prefazione: nel mare calmo della vita, solo talora solcato da guizzi argentei di onde e voli di gabbiani, appare “il salto, l’evocazione che sorprende”, ovvero il disvelarsi del desiderio amoroso che – nella visione di Rilke – consiste in questo: “due solitudini che si proteggano, che si limitino e si inchinino l'uno dinanzi all'altra”.</p><p>René Karl Wilhelm Johann Josef Maria Rilke, noto come Rainer Maria Rilke (Praga, 4 dicembre 1875 – Les Planches, 29 dicembre 1926), scrittore, poeta e drammaturgo austriaco di origine boema. È celebre soprattutto per le Elegie duinesi i Sonetti a Orfeo e I quaderni di Malte Laurids Brigge. La sua poesia, influenzata da Nietzsche, vede una realtà senza consolazioni.</p> </div>
<div><p>L’imputato</p><p>Nessuno sa più di chi è la colpa. / Tutto è ormai accaduto e la memoria è colma. / Fra queste parole, scrivi anche le tue. / Il tempo gira come una chiave. / Di cosa siamo accusati? / Da quale verità dobbiamo difenderci? / È anche nostra la tua orma, / il gesto che ci lega al presente / e non sappiamo decifrare, / monadi nel tribunale di una mente.</p><p>Corrado Benigni (Bergamo, 1975), da Tribunale della mente (Interlinea, 2012)</p> </div>
<div><p>Per distrarsi dal tempo bisogna avere molte occupazioni, / obblighi, scadenze, conti da pagare e rimandare / rimandare l’attuazione, finché tutto finisce / e tutto scade naturalmente inevitabilmente. / Restano fogli di carta spiegazzati, guardati / mille volte e poi buttati. Sembra uno scherzo / ma passano gli anni e accompagnati da questa sensazione / di avere qualcosa da fare, molto importante, / molto urgente, si resta sempre / in un eterno l’altro ieri.</p><p>Patrizia Cavalli (Todi, 1947), da Poesie (Einaudi, 1992)</p> </div>
<div><p>SUNAY AKIN / AMARE</p><p>Saper vedere / che cade / fra i fiocchi della neve / la piuma bianca dell'uccello migratore / riparato sotto la grondaia.</p><p>Ecco / amare.</p><p>(da AntiQuori, Fermenti, 2005 - Traduzione di Laura Rotta e Giampiero Bellingieri)</p><p>Amare è distinguere il particolare dal generale, è scegliere (farsi scegliere da) un volto tra mille e mille, riconoscere l’altra metà secondo il mito platonico: quella piuma bianca – candido fiocco di neve mimetizzato tra migliaia e nonostante questo scorto – è davvero l’amore, secondo il poeta turco Sunay Akın .</p><p>Sunay Akın (Trebisonda, 12 settembre 1962) è un poeta, scrittore, conduttore televisivo, giornalista e filantropo turco. È il fondatore del Museo del giocattolo di Istanbul. il suo stile è influenzato principalmente da Orhan Veli Kanık e Cemal Süreya. Le sue poesie sono generalmente liriche brevi e di tono delicato.</p> </div>
<div><p>ANISE KOLTZ / SUL DAVANZALE</p><p>Sul davanzale / si appoggia il giorno</p><p>Mi guarda silenzioso</p><p>Intanto io sverno / dietro il foglio bianco</p><p>(da Canti di rifiuto II, 1995)</p><p>Il foglio bianco, la pagina che attende la poesia, è l’universo dove vive la poetessa lussemburghese Anise Koltz: è la tana sicura in cui superare l’inverno, è il luogo dove va alla ricerca di sé, se è vero che “Chissà / chi sono // le mie impronte digitali / cambiano ogni giorno”.</p><p>Anise Koltz (Eich, 12 giugno 1928), poetessa lussemburghese. Di origini ceche, tedesche, inglesi e belghe, iniziò a pubblicare in tedesco per poi divenire una delle principali scrittrici in lingua francese. Al suo attivo ha anche dei racconti per bambini e numerose traduzioni.</p> </div>
<div><p>FRANCO FORTINI / DA UNA CANZONE DEI PRIMI DEL SECOLO</p><p>O vita, o vita mia, / o cuore di questo cuore, / come sono corse le nostre ore, / come lunga la via!</p><p>Se parole dico ancora, se / guardo e non so più che cosa, / la prima e l’ultima sarai per me, / ansia mia amorosa.</p><p>(da Composita solvantur, Einaudi, 1994)</p><p>Una celeberrima canzonetta napoletana diventa poesia: 'O surdato 'nnammurato, edita nel 1915 con testo di Aniello Califano e musica di Enrico Cannio, inanella il suo ritornello, tradotto in italiano, ai versi di Franco Fortini. La voce popolare e quella colta così si sovrappongono.</p><p>Franco Fortini, nato Franco Lattes (Firenze, 10 settembre 1917 – Milano, 28 novembre 1994), poeta, critico letterario, saggista e intellettuale italiano. La sua poesia è testimonianza anche ideologica delle lotte di classe del primo dopoguerra, voce progressista e coscienza critica del fallimento degli ideali.</p> </div>
<div><p>Giovanna Bemporand</p><p>L’anima mia che ha tristezze d’aurora / e di tramonto, e il gusto della morte, / non più tenuta viva da illusioni / piange sommessa al clamoroso mare / come un fanciullo triste, abbandonato / senza difesa a tutti i suoi terrori. / Ma quando il sole un riso di rubini / mi semina tra i solchi della fronte, / spiegano i sogni un volo di gabbiani! / Persa in un mondo di gocce d’azzurro / e di freschezza verde, annego in questo / mare più dolce dell’oblio l’angoscia / cupa degli anni tardi, in cui presento, / rammaricando, che il mio tempo è morto.</p><p>Esercizi vecchi e nuovi (Sossella, 2010)</p> </div>
<div><p>ANNE STEVENSON / LEZIONE</p><p>Ragazzi e ragazze l’inverno persuade / Che è l’amore come neve che cade; / E rende bello tutto quello che tocca / Sebben perisca il fiato della sua bocca.</p><p>(da Poesia, 351, settembre 2019 - Traduzione di Carla Buranello)</p><p>L’amore è come la neve che cade, dice la poetessa statunitense Anne Stevenson: quindi ammaliante, affascinante, magico, romantico, poetico, capace di far risplendere di sé anche la normalità quotidiana. Sebbene, ci mette in guardia Anne, possa essere effimero o comunque finire…</p><p>Anne Stevenson (Cambridge, Regno Unito, 3 gennaio 1933), poetessa statunitense. Nata in Inghilterra, dove suo padre studiava, scelse di ritornarvi dopo avere vissuto dall’età di sei mesi nel Michigan e avervi ottenuto la laurea. Ha pubblicato una dozzina di raccolte di poesie e saggi su Sylvia Plath ed Elizabeth Bishop.</p> </div>
<div><p>CLARIBEL ALEGRÍA / POESIA / A Juan Ramón Jiménez</p><p>Inconfondibile / è la voce / che mi insegue / che non si scolla da me / che tesse insonnie. / Come la pioggia / cade / come il vento / solo questa voce ascolto / mi possiede / lascia cadere avanzi di pane / e fugge via.</p><p>(da Voci, Samuele Editore, 2015 - Traduzione di Zingonia Zingone)</p><p>“Il profeta, come il poeta, si ritrova tra le mani e sulle labbra un messaggio sconvolgente con il quale deve convivere e che non può tacere a chi gli è compagno in umanità. E al poeta, come al profeta, è richiesto un atto di obbedienza e di sottomissione affinché la sua parola divenga energia creatrice, linguaggio promotore di storia” scriveva Enzo Bianchi su Avvenire del 13 aprile 2008. È quella stessa voce profetica che detta e insinua, che fa balenare la luce nel buio, a inseguire la vita della poetessa nicaraguense Claribel Alegría.</p><p>Claribel Isabel Alegría Vides (Estelí, 12 maggio 1924 – Managua, 25 gennaio 2018), poetessa, giornalista e scrittrice nicaraguense considerata con la connazionale Gioconda Belli la maggiore esponente della Letteratura del Centro America.</p> </div>
<div><p>ALFONSO GATTO / ALLEGORIA DELLE MERAVIGLIE</p><p>La meraviglia - gridala - è del cielo / aperto a dirsi cielo dentro il cielo. / La meraviglia - tacila - è del cuore / richiuso a dirsi cuore dentro il cuore.</p><p>(da Rime di viaggio per la terra dipinta, Mondadori, 1969)</p><p>Una quartina che esprime appieno una delle caratteristiche della poesia di Alfonso Gatto, quella relazione che intercorre tra l’interno e l’esterno, tra la distanza e la vicinanza, tra l’io e il mondo, tra il senso di morte e il vivere, e anche tra il segno pittorico e quello verbale nel caso dei versi di questa raccolta, Rime di viaggio per la terra dipinta.</p><p>Alfonso Gatto (Salerno, 17 luglio 1909 – Orbetello, 8 marzo 1976), poeta e scrittore italiano. Ermetico, ma di confine, giornalista e pittore, insegnante di Letteratura all'Accademia di Belle Arti, collaboratore di “Campo di Marte”, la sua poesia è caratterizzata da un senso di morte che si intreccia al vivere.</p> </div>
<div><p>Leonardo Sinisgalli</p><p>È nostro ancora questo fioco / lume della sera, un barbaglio / sulle cime dei lecci. Il fuoco / nella stanza si consuma; / (un sommesso / brusìo disperde la tua vigilanza) / e appena ti lambisce svampa / la veste: un ardore / ti difende dalla fiamma come la foglia / sempreverde. Tremi / ora che gli orti / devasta la tramontana / e ne patisce dietro i lividi vetri / la pigra passiflora.</p><p>Tutte le poesie (Mondadori, 2019)</p> </div>
<div><p>Dannie Abse / Visita d’inverno</p><p>Ora che lei ha novant’anni passeggio nel parco / dove i soliti pavoni non stridono dal gran freddo / e luci vicine si accendono prima che diventi buio.</p><p>Avrò il coraggio di affermare, con lei così debole e anziana, / che da un pallido puntino di sperma di pavone / vengono tutti i colori di una coda di pavone?</p><p>Lo faccio. Ma lei come la sillaba dice, “Vorrei morire”; / poi si lamenta, “Sono quasi morta, quest’inverno, figlio mio”. / E poiché è vero mi viene da piangere.</p><p>Ma non devo (solo il Nulla dura), / perché io abito il camice bianco non quello nero, / anche adesso – e non sono abilitato a piangere.</p><p>Così parlo di piccole cose approssimative, / di quattro fenicotteri che ho visto nel parco, / stavano su una zampa, sul ghiaccio, la testa sotto l’ala.</p><p>C’era due volte (Mobydick, 2003), trad. it. A. Bianchi, S. Siviero</p> </div>
<div><p>Come fosse cervo assetato</p><p>NIKIFÒROS VRETTÀKOS / SORTITA</p><p>Prendo la mia anima e la porto a spasso / se comincia a irrigidirsi il suo sorriso. / È lei a dirmelo: mi manca la pioggia, / il sole sui monti o tra le nuvole / e il vento che nasce senza posa nei boschi / tutto profumi e essenze, latte e musica.</p><p>Come fosse cervo assetato, la guido / al fluente, luminoso seno dell’eternità, / rinnova il sangue-luce dentro di lei e torna / di nuovo alla vita; / nel suo sorriso / un fresco accento di immortalità.</p><p>(da Girasole vespertino, 1976 – Traduzione di Gilda Tentorio)</p><p>Il “fluente, luminoso seno dell’eternità”: è qualcosa che cerchiamo quando sentiamo il bisogno di staccare la spina, di riappropriarci del mondo che ci fa stare bene – nel caso del poeta greco Nikifòros Vrettàkos è il “mito” personale del monte Taigeto, per molti di noi saranno le montagne alpine o appenniniche o la riva del mare, o ancora un bosco, insomma un posto dove camminare fino a smarrirsi, “portando a spasso l’anima” e nutrendola di quei colori, di quelle luci, di quei silenzi…</p><p>Nikifòros Vrettàkos (Krokeès, 1° gennaio 1912 – Plumitsa, 4 agosto 1991), scrittore e poeta greco. Partito per Atene alla scoperta del mondo, ne fu deluso. Prese parte in prima linea alla Seconda guerra mondiale e alla resistenza. Espulso dal Partito Comunista per il suo umanesimo di pace, visse in esilio la dittatura dei colonnelli. Tra le sue opere: Le smorfie dell’uomo, 1940, L’abisso del mondo, 1961, Itinerario, 1972, Protesta, 1974, Eliotropio pomeridiano, 1977, La filosofia dei fiori, 1988.</p> </div>
<div><p>HARRY MARTINSON / SENTITI D’ACCORDO</p><p>Sentiti d’accordo in tempo con tutto quello che perisce / e lascia che il cuore raccolga tutta la sua nostalgia / che è molto grande e non si contiene in nessuna tomba. / Fai di questa nostalgia la canzone del cuore.</p><p>Sentiti d’accordo in tempo con il ruscello che si irrigidisce / e raggricciato gela sotto il ponte. / Una volta era il nastro più bello nei capelli dei campi dell’estate. / Una volta correva selvatico in un argenteo serpeggiare attraverso una foresta. / Era una primavera. / Una ragazza tornava a casa con un cesto di spugnole. / Era bella.</p><p>Era primavera.</p><p>Sentiti d’accordo in tempo / con quello che è degno di essere rimpianto / con tutto quello che si è messo in cammino attraverso l’estate per morire. / Sentiti d’accordo in tempo d’autunno con la foglia gialla / che incerta lascia il suo ramoscello / un giorno quando l’estate abdica nel vento / e l’albero depone la sua corona / sul guanciale di muschio che dovrà sopravvivere.</p><p>(da Cicala, 1953 - Traduzione di Giacomo Oreglia)</p><p>L’autunno e l’inverno sono il tempo del riposo: campi e piante giacciono nel freddo senza produrre. Il poeta svedese Harry Martinson, Premio Nobel per la Letteratura nel 1974, ci invita a riflettere su questo alternarsi di vita e stasi, ci esorta alla sintonia con la natura, a considerare che le cose debbano morire per poi rinascere.</p><p>Harry Martinson (Jämshög, 6 maggio 1904 – Stoccolma, 11 febbraio 1978,) scrittore e poeta svedese. Nel 1949 venne eletto membro dell'Accademia Svedese. Nel 1974 gli venne conferito il Premio Nobel per la letteratura, insieme al connazionale Eyvind Johnson con la seguente motivazione: “per una scrittura che cattura le gocce di rugiada e riflette il cosmo”.</p> </div>
<div><p>Alessandro Ricci / SI COSTRUISCONO ZATTERE</p><p>Si costruiscono zattere anche / per non salvarsi, per non / raggiungere approdi ma / perderli, e lo si fa / intenti, odiandosi quasi / serenamente, sapendo che / Penelope non aspetta / al di là del mare, / e nient'altro / che mare / c'è.</p> </div>
<div><p>Io non saprò mai andare / a ritroso per vincere l’età, / prigioniero del tempo, che del tempo / e la misura e il termine non sa.</p><p>ALESSANDRO PARRONCHI</p> </div>
<div><p>LILIANE WOUTERS / AMARE È, ATTRAVERSO IL CORPO</p><p>Amare è, attraverso il corpo, / incontrare l'anima; è anche / andare per i sentieri dell'anima / alla scoperta del corpo. / Amare è mescolare l'anima al corpo, / il corpo all'anima, è ancora, / dalla punta delle dita al profondo dell’essere, / toccare, sentire e riconoscere / con la carne, con lo spirito / senza indovinare quale è preso / e quale prende, senza poter dire / chi si sveglia e chi si addormenta / dove comincia l’uno o dove l’altro finisce, / quale è vivo e quale è morto.</p><p>(da Il libro del sufi, 2009)</p><p>Amare completamente, compiutamente, è una fusione dell’anima e del corpo – se manca la prima è solo sesso, se manca il secondo è amore platonico. È questo sapiente dosaggio dell’una e dell’altra che è amore, come dice la poetessa belga Liliane Wouters: un compenetrarsi come nelle tassellature dei celebri disegni di M.C. Escher.</p><p>Liliane Wouters, (Ixelles, 5 febbraio 1930 – Gilly, 28 febbraio 2016), poetessa, drammaturga, traduttrice e saggista belga di lingua francese. La sua poesia è all’insegna del “grido controllato”, rigorosa, precisa ed elegante, generalmente espressa in brevi componimenti ricchi di immagini e di musicalità.</p> </div>
<div><p>ADAM ZAGAJEWSKI / EGLI AGISCE</p><p>Egli agisce, nel fulgore e nelle tenebre, / nel fragore delle cascate e nel silenzio del sonno, / ma non come annunciano i vostri / pastori, che restano ben protetti. / Cerca la linea più distante, / una strada così lontana che quasi / non si vede. Si perde / nel dolore. Solo i ciechi, solo / i gufi talora ne percepiscono la tenue impronta / sotto le palpebre.</p><p>(da Della vita degli oggetti, Adelphi, 2012 - Traduzione di Krystyna Jaworska)</p><p>Egli agisce. Egli, cioè Dio. Il poeta polacco Adam Zagajewski si interroga sulle modalità dell’intervento divino e sembra indicare una strada diversa da quella della tradizione ebraica e cristiana: non è un Dio assente né tantomeno quello morto, ma un Dio che vive in una sorta di forza naturale.</p><p>Adam Zagajewski (Leopoli, Ucraina, 21 giugno 1945) è un poeta, scrittore e saggista polacco. Esordì nel 1972 con Komunikat. Nel 1976 aderì al Comitato per la Difesa degli Operai e la dittatura comunista gli impedì di pubblicare. Cominciò allora il suo esilio a Houston e Parigi. Tornò a risiedere a Cracovia nel 2002.</p> </div>
<div><p>GIOVANNI RABONI</p><p>O forse la felicità / è solo degli altri, d’un altro tempo, / d’un’altra vita e a noi non è possibile / che recitarla come viene viene, / a soggetto, ostinandoci a inseguire / la parte di noi stessi / in un vecchio, bizzarro canovaccio / senza capo né coda…</p><p>(da Barlumi di storia, 2003)</p><p>“La felicità esiste, ne ho sentito parlare” chiosava nel suo aforismario Il malpensante lo scrittore siciliano Gesualdo Bufalino. È più o meno il pensiero del poeta milanese Giovanni Raboni: la felicità esiste, la vediamo, ma non tocca a noi, è degli altri, l’importante è non cercarla allora e prendere coscienza della sua impossibilità: “Mai davvero felice e mai del tutto / infelice – oh, l’ho capito; e mi regolo”.</p><p>Giovanni Raboni (Milano, 22 gennaio 1932 – Fontanellato, 16 settembre 2004), poeta, critico letterario, giornalista, traduttore e scrittore italiano appartenente alla "generazione degli anni Trenta. Nel solco della tradizione lombarda, elaborò sin dalla prima raccolta Le case della Vetra (1966) una poetica d'intonazione civile ma anche esistenziale con toni piani e sommessi.</p> </div>
<div><p>ANISE KOLTZ / VIVO NELLA FRATERNITÀ</p><p>Vivo nella fraternità / delle stelle</p><p>È soltanto ai solitari / che l’universo / spalanca le sue porte.</p><p>(da Galassie interiori, 2013)</p><p>La meditazione solitaria come comprensione dell’universo: un allontanamento e un isolamento per ritrovare la calma, per chiudersi in se stessi ed aprirsi al cosmo, per cercare una comunanza con quelle stelle e quel cielo senza fine. La poetessa lussemburghese Anise Koltz quasi con stupore scopre di avere trovato questa sua soluzione: “Porto in me/ un derviscio <i> che gira su se stesso / in perfetta geometria / con il cosmo </i> che conosce la cabala / di questo volteggiatore misterioso?"”</p><p>Anise Koltz (Eich, 12 giugno 1928), poetessa lussemburghese. Di origini ceche, tedesche, inglesi e belghe, iniziò a pubblicare in tedesco per poi divenire una delle principali scrittrici in lingua francese. Al suo attivo ha anche dei racconti per bambini e numerose traduzioni.</p> </div>
<div><p>Accumulavi cifre, ordine, controlli / e invece accrescevi sempre di più / l’ignoto. Credevi di essere / in un luogo certo / e invece eri in un altro, sconosciuto.</p><p>Il costruito, il detto / è il passato, / appena è compiuto e detto / è stato. / Non c’era altro da fare / che affidarsi all’ampia discesa / e scendere, lasciarsi alle spalle le alture / e scendere, / scendere ancora più in basso, / in silenzio.</p><p>Cesare Viviani (Siena, 1947), da Credere all’invisibile (Einaudi, 2009)</p> </div>
<div><p>L’anno di mille anni fa</p><p>THOMAS BERNHARD</p><p>Quest'anno è come l'anno di mille anni fa, / noi portiamo la brocca e sferziamo la schiena della vacca, / falciamo e non sappiamo nulla dell'inverno, / beviamo mosto e non sappiamo nulla, / presto saremo dimenticati / e i versi svaniranno come neve davanti alla casa.</p><p>Quest'anno è come l'anno di mille anni fa, / guardiamo nel bosco come nella stalla del mondo, / mentiamo e intrecciamo cesti per mele e pere, / dormiamo mentre le intemperie consumano / davanti alla porta le nostre scarpe infangate. / Quest'anno è come l'anno di mille anni fa,</p><p>non sappiamo nulla, / non sappiamo nulla del declino, / delle città sprofondate, del vortice in cui sono affogati / cavalli e uomini.</p><p>(da Sotto il ferro della luna, Crocetti, 2015 – Traduzione di Samir Thabet)</p><p>Un tempo remoto, lontano, solitario, eppure così presente nella solitudine della montagna dove si era rintanato lo scrittore austriaco Thomas Bernhard: un tempo dove sopravvivere alla malattia polmonare che lo ucciderà, con la stessa durezza semplice e naturale di quei luoghi dove pascolano le vacche e si prepara il formaggio, dove si pigia l’uva e la si fa fermentare. Un tempo selvaggio in cui nulla soccorre e “nel vento / si agitano / paure”.</p><p>Thomas Bernhard, nato Nicolaas Thomas Bernhard (Heerlen, Olanda, 9 febbraio 1931 – Gmunden, 12 febbraio 1989), scrittore, drammaturgo, poeta e giornalista austriaco, tra i massimi autori della letteratura del Novecento non solo di lingua tedesca. Le sue poesie trattando l’ars moriendi.</p> </div>
<div><p>LILIANE WOUTERS / ERO PIÙ POVERA DELLA NOTTE</p><p>Ero più povera della notte, / più taciturna di un re alla finestra, / più solitaria di uno stilita.</p><p>Non avevo sulle palme delle mani / che la polvere della mia vita.</p><p>Tu sei venuta, le pietre hanno gridato, / le rovine hanno alzato la testa, / la brace nel mio sangue si è ravvivata, / la vita ha ripreso a correre, / l’ombra ha partorito.</p><p>Tutte le strade portano da te.</p><p>(da L’aloe, 1983)</p><p>La vita era arida senza l’amore – dice la poetessa belga Liliane Wouters, che delinea paesaggi solitari e personaggi infelici e solitari. Poi, improvvisamente, dalla polvere di quel deserto sono sorti fiori, si sono innalzati nuovi edifici, la vita ha ripreso il suo corso come un fiume secco inondato dall’acqua.</p><p>Liliane Wouters, (Ixelles, 5 febbraio 1930 – Gilly, 28 febbraio 2016), poetessa, drammaturga, traduttrice e saggista belga di lingua francese. La sua poesia è all’insegna del “grido controllato”, rigorosa, precisa ed elegante, generalmente espressa in brevi componimenti ricchi di immagini e di musicalità.</p> </div>
<div><p>Operazione</p><p>Dove saranno le cose che mi mancano? / Dov’è caduto il due dell’allegria? / Dove si sono smarriti i dettagli? / E mi metto a cercare i decimali / ricordando i miei tempi infantili / e faccio la radice quadrata di un ricordo / e non ci azzecco e non so cosa mi succeda / e penso che sia meglio tracciare la riga / e mi metto a sommare – non so come – / pene con abbandoni ed allegrie / e mi metto a sommare le une con le altre / solo per vedere che la colonna cresce / e percependo che giunti a un punto / dovremo collocare il vecchio zero / quello che ci avanzò quando moltiplicavamo.</p><p>Francisca Aguirre (Alicante, 1930 – Madrid, 2019),da Ítaca, traduzione di Roberta Truscia</p> </div>
<div><p>FERNANDO PESSOA / NATALE... SULLA PROVINCIA NEVICA</p><p>Natale... Sulla provincia nevica. / Tra i lari confortevoli, / un sentimento conserva / i sentimenti passati.</p><p>Cuore contrapposto al mondo, / come la famiglia è verità! / Il mio pensiero è profondo, / sto solo e sogno rimpianto.</p><p>E come è bianco di grazia / il paesaggio che non so, / visto per la vetrata, / della casa che mai avrò!</p><p>(da Poesie, 1942)</p><p>Il bianco paesaggio dell’infanzia, pieno di candore e innocenza, quando i sogni non sono ancora svaniti e le illusioni luccicano. Il Natale di Fernando Pessoa, con questa poesia del 1928 divisa in due parti: i primi sei versi sono quelli di un Natale in famiglia, con le tradizioni e i parenti, gli ultimi sei sono quelli di un Natale solitario, trascorso lontano da casa, con malinconia e rimpianto. / Buon Natale, amici lettori del Canto delle Sirene, in particolare a chi oggi come Pessoa trascorre un Natale lontano dagli affetti.</p><p>Fernando António Nogueira Pessoa (Lisbona, 13 giugno 1888 – 30 novembre 1935), poeta, scrittore e aforista portoghese, considerato uno dei maggiori poeti di lingua portoghese, diede l’avvio al Modernismo nel suo paese. In poesia si scompose in varie altre personalità, contrassegnate da diversi eteronomi, ognuno con un suo stile.</p> </div>
<div><p>LUCIANO ERBA / TAGIKO</p><p>In città ci si abitua, dicono / a non vedere le stelle / a trascurare la luna / a non accorgersi dei segni del cielo / ma riflesso nella vetrina lungo il corso / tra una banca e un negozio di scarpe / vedo un volto che avrei potuto avere / di pastore errante, di tagiko / e allora è tutt'uno domandarmi / se rannuvola e si alza un po' di vento / chi sentirà la prima goccia di pioggia / al quartiere delle case d'epoca? / sarà il sarto? il postino? di qui passo / ad altre domande sul destino.</p><p>(da Nella terra di mezzo, 2000)</p><p>“Odore di minestra e mele cotte / o collegio di preti / o meglio che caserma e che bordello / portavo un maglione marronverde / distribuivo mestoli di sbobba / tra lettini di ferro / mi davano del cinese dicevano / ancora Cina Budda”: raccontava così della sua esperienza in collegio il poeta milanese Luciano Erba. Quel volto dalle fattezze un poco asiatiche che i ragazzini prendevano in giro, ritorna segnato dal tempo nelle vetrine di un negozio di Milano. E fa sorgere domande su ciò che è stato, su ciò che non è stato e sarebbe potuto invece essere, sulla capacità di “sentire il tempo” e leggere il cielo e le stelle di chi ha vissuto lontano dalla città.</p><p>Luciano Erba (Milano, 18 settembre 1922 – 3 agosto 2010), poeta, critico letterario, traduttore del secondo Novecento, appartenente alla Quarta generazione della Linea Lombarda. Insegnò Letteratura Francese e Letterature Comparate all’Università Cattolica di Milano.</p> </div>
<div><p>Ogni volta che</p><p>Non è vero che non siamo stati felici. / Lo sei stato ogni volta / che un occhio / fissava deciso / a negare o ad imprendere. / Se entravi in una città ancora ignota / o dove il mare sta. / Se un gesto ricordava il buon uso dell’amore.</p><p>FRANCO FORTINI / Una volta per sempre</p> </div>

<!-- PoetryChips20 -->

<div><p>Ogni volta che</p><p>Non è vero che non siamo stati felici. / Lo sei stato ogni volta / che un occhio / fissava deciso / a negare o ad imprendere. / Se entravi in una città ancora ignota / o dove il mare sta. / Se un gesto ricordava il buon uso dell’amore.</p><p>FRANCO FORTINI / Una volta per sempre</p> </div>
<div><p>JOAN MARGARIT / CALLIGRAFIA</p><p>Ha appoggiato la fronte sul vetro / freddo, appannato, controluce d’inverno. / Scrive il nome di lei, attraverso / i segni che traccia con il dito, / l’ha vista in un luogo solitario / con il mare e gli scogli nella notte. / Sullo sfondo, le stelle: all’improvviso, i gabbiani / si alzano in volo come una fiammata / al passare di una feluca. Si è sbagliato: / dietro la finestra c’è una strada / che l’alba fa più triste, senza anima viva, / con auto parcheggiate. / Dietro i segni comincia ad albeggiare: / il sole che nasce cancellerà quel nome / nella brina rosata del vetro.</p><p>(da Età rossa, 1990)</p><p>L’effimero nome scritto su un vetro appannato. Dietro quella nebbia che nasconde ogni cosa al di là della finestra potrebbe esserci di tutto, dice il poeta catalano Joan Margarit, anche lei in una notte di mare con le stelle, la luce della fantasia e dell’immaginazione. Almeno finché non irromperà la realtà con il suo bagliore accecante.</p><p>Joan Margarit i Consarnau (Sanaüja, 11 maggio 1938) è un poeta, architetto ed ex professore catalano. Si definisce poeta bilingue catalano/castigliano, disdegna le correnti poetiche e considera il poeta "l’essere più realista e più pragmatico perché beve dalla realtà”.</p> </div>
<div><p>POESIA</p><p>Lascia parlare tutte le cose visibili / lascia parlare l’apparenza delle cose che vivono nel tempo / lascia, le loro voci saranno attutite. / La voce immensa che dorme nel mistero le soffocherà. / Lascia che tutto dia frutto solo / nell’atmosfera soprannaturale della poesia.</p><p>(da Prime poesie, 1939)</p><p>JJoão_Cabraloão Cabral de Melo Neto (Recife, 9 gennaio 1920 – Rio de Janeiro, 9 ottobre 1999), poeta e diplomatico brasiliano, vincitore del Premio Camões nel 1990. Vedeva la poesia con un forte rigore estetico, priva di confessioni del poeta tra le rime: poesia non emotiva, ma cerebrale fatta di linguaggio ricercato e pensiero.</p> </div>
<div><p>MARIA LUISA SPAZIANI / ENTRO IN QUESTO AMORE COME IN UNA CATTEDRALE</p><p>Entro in questo amore come in una cattedrale, / come in un ventre oscuro di balena. / Mi risucchia un’eco di mare, e dalle grandi volte / scende un corale antico che è fuso alla mia voce.</p><p>Tu, scelto a caso dalla sorte, ora sei l’unico, / il padre, il figlio, l’angelo e il demonio. / Mi immergo a fondo in te, il più essenziale abbraccio, / e le tue labbra restano evanescenti sogni.</p><p>Prima di entrare nella grande navata, / vivevo lieta, ero contenta di poco. / Ma il tuo fascio di luce, come un’immensa spada, / relega nel nulla tutto quanto non sei.</p><p>(da La traversata dell'oasi, Mondadori, 2002)</p><p>Come si entra in una cattedrale? In silenzio, senza fare rumore, rispettosi della divinità che in essa alberga – e tutto si trasforma nelle parole della poetessa torinese Maria Luisa Spaziani, in ventre di balena, nell’oscura prigione che inghiottì il profeta Giona. Ma lì, al suo cospetto, la divinità dell’amore si manifesta, assorbe ogni cosa, diventa il tutto.</p><p>Maria Luisa Spaziani (Torino, 7 dicembre 1922 – Roma, 30 giugno 2014), poetessa italiana formatasi nel clima postermetico di chiara ascendenza montaliana. La sua poesia è venuta via via distendendosi dal mottetto o epigramma a forme narrativo-discorsive.</p> </div>
<div><p>Levigare le parole / fino alla trasparenza / fino al limite sottile / di fragilità e di rischio / per sentirle finalmente suonare / al tocco delle dita / o tagliarvisi le labbra / o raccoglierne i cocci muti / e riprovare.</p><p>Gianmaria Testa, da Da questa parte del mare, Einaudi, Torino 2016, p. 89</p> </div>
<div><p>LEÓN FELIPE / GIOCO</p><p>E questo gioco, Signor Arciprete, / questo gioco della pallina bianca / e della pallina nera, / quando finirà? / Questo gioco / del rumore e del silenzio, / del riso e del pianto, / Della luce e della notte… / E c’è uno che domanda: Cos’è la notte?</p><p>E questa lacrima lieve, Signor Arciprete, / questa lacrima lieve che scivola e slitta, / che balla e che vacilla, / sulla ruota del vento, / dove si fermerà? / E c’è un altro che domanda: Ma signori… / a che si gioca qui?</p><p>(da Il cervo, 1958 - Traduzione di Gabriele Morelli)</p><p>La pallina bianca e la pallina nera, il gioco del destino, del riso e del pianto, della gioia e del dolore, del giorno e della notte, la vita insomma, sono – in una sorta di dialogo con l’Arciprete di Hita, poeta medievale - nei pensieri del poeta spagnolo León Felipe che, ormai anziano, cerca un senso al vivere nella raccolta Il cervo, che definisce “un libro eretico e disperato” di “un povero vecchio o di un vecchio povero”.</p><p>León Felipe Camino Galicia (Tábara, Spagna, 11 aprile 1884 - Città del Messico, 17 settembre 1968), poeta modernista e vanguardista spagnolo. Combattente repubblicano nella guerra civile spagnola, andò esule in Messico dopo la vittoria dei nazionalisti. La sua è una poesia spoglia, tesa a trasferire nel proprio io il peso e il dramma dell’uomo.</p> </div>
<div><p>Prova a cantare il mondo storpiato. / Ricorda di giugno le lunghe giornate / e le fragole, le gocce di vin rosé, / e le ortiche implacabili a coprire / le dimore lasciate dagli esuli. / Devi cantare questo mondo storpiato. / Hai visto navi e yacht eleganti / Alcuni dinanzi avevano un lungo viaggio, / ad attendere altri era solo il nulla salmastro. / Hai visto i profughi andare da nessuna parte, / hai sentito cantare di gioia i carnefici. / Dovresti cantare il mondo storpiato. / Ricorda quegli attimi in cui eravate insieme / e la tenda si mosse nella stanza bianca. / Torna col pensiero al concerto, quando esplose la musica. / D’autunno raccoglievi ghiande nel parco / e le foglie roteavano sulle cicatrici della terra. / Canta il mondo storpiato / e la penna grigia perduta dal tordo, / e la luce delicata che erra, svanisce / e ritorna.</p><p>Adam Zagaiewski (Leopoli, 1945), da Prova a cantare il mondo storpiato (Interlinea, 2019)</p> </div>
<div><p>PORTAMI IL GIRASOLE</p><p>Portami il girasole ch'io lo trapianti / nel mio terreno bruciato dal salino, / e mostri tutto il giorno agli azzurri specchianti / del cielo l'ansietà del suo volto giallino.</p><p>Tendono alla chiarità le cose oscure, / si esauriscono i corpi in un fluire / di tinte: queste in musiche. Svanire / è dunque la ventura delle venture.</p><p>Portami tu la pianta che conduce / dove sorgono bionde trasparenze / e vapora la vita quale essenza; / portami il girasole impazzito di luce.</p><p>(da Ossi di seppia, Carabba, 1928)</p><p>Il girasole è per Eugenio Montale un nitido simbolo, è l’aspirazione a una verità che però – nella sua teologia negativa - risulta irraggiungibile, è la sete di una luce cui non si può attingere. Così, se ogni cosa scorre e si annienta, se il divenire è un perenne consumarsi, quel fiore è l’espressione di una speranza che oltre ogni ragione continua a fiorire nell’arido terreno della condizione umana.</p><p>Eugenio Montale (Genova, 12 ottobre 1896 – Milano, 12 settembre 1981), poeta e scrittore italiano, Gli fu conferito il Premio Nobel per la Letteratura nel 1975 “per la sua poetica distinta che, con grande sensibilità artistica, ha interpretato i valori umani sotto il simbolo di una visione della vita priva di illusioni”, ovvero la “teologia negativa” in cui il "male di vivere" si esprime attraverso la corrosione dell'Io lirico tradizionale e del suo linguaggio.</p> </div>
<div><p>Amore e amicizia</p><p>Amore è come una rosacanina, / Amicizia è un agrifoglio – / È bruno l’agrifoglio quando la rosa è in boccio / ma chi dei due verdeggerà più a lungo?</p><p>La rosa selvaggia è dolce in primavera, / i suoi fiori profumano l’estate, / ma aspetta che l’inverno ricompaia / e chi loderà la bellezza del rovo?</p><p>Sdegna la fatua corona di rose / e vestiti di lucido agrifoglio, / perché Dicembre che sfiora la tua fronte / ti lasci ancora una verde ghirlanda.</p><p>Emily Brontë</p> </div>
<div><p>All’immaginazione</p><p>Se stanca della lunga fatica del giorno, / e dell’avvicendarsi terreno delle pene, / e smarrita e pronta a disperare, / la tua voce gentile mi richiama – / o mia leale amica, non sarò sola / finché mi parlerai con questo tono!</p><p>Il mondo esterno è così desolato, / quello interiore mi è due volte caro; / il tuo mondo che odio inganno e dubbio / e il gelido sospetto non conosce; / dove io tu e libertà / siamo i sovrani senza discussione.</p><p>Che importa se tutt’intorno / dimorano il pericolo la tenebra e il dolore, / se nel recinto del nostro cuore / risplende un cielo immacolato, / tiepido dell’intrico di diecimila raggi / di soli senza inverno?</p><p>La Ragione a buon diritto si lamenta / per la triste realtà della Natura, / e dice al cuore affranto che i suoi sogni / sempre saranno vani; / e la Verità può calpestare i fiori / appena nati dalla Fantasia.</p><p>Ma tu sei sempre qui a richiamare / le ondeggianti visioni, e nuove glorie / a spirare sull’appassita primavera / e una vita più bella a evocar dalla morte, / bisbigliando con voce divina / di mondi veri che hanno il tuo splendore.</p><p>Io non credo alla tua larva di eliso, / ma nell’ora placata della sera / sempre ti sono grata, potere benigno, / e ti do il benvenuto, / consolatrice delle pene umane / speranza più lucente quando speranza dispera.</p><p>Emily Brontë</p> </div>
<div><p>di tutto questo niente. questo niente / addosso. come un corpo. questa veste / che stinge. sciupa. smaglia fra le leste / unghie degli anni. queste luci spente / inesorabilmente. questa mente / forata e querula. di tutte queste / ore rincorse a farne specchio e teste / per le trascorse e immerse. resta niente. / come la spugna tutto si contiene. / si sputa. si riassorbe. mentre il siero / che ci sommerge ingrossa. e al dopo viene / un dopo. un niente al niente. finché intero / lento sovviene il gusto dell’insieme. / mastice cieco. che anima il pensiero.</p><p>Gabriele Frasca (Napoli, 1957), da Lime (Einaudi, 1995)</p> </div>
<div><p>Torquato Tasso</p><p>QUAL RUGIADA O QUAL PIANTO</p><p>Qual rugiada o qual pianto, / quai lacrime eran quelle / che sparger vidi dal notturno manto / e dal candido volto de le stelle? / e perché seminò la bianca luna / di cristalline stille un puro nembo / a l’erba fresca in grembo? / perché ne l’aria bruna / s’udian, quasi dolendo, intorno intorno / gir l’aure insino al giorno? / fur segni forse de la tua partita, / vita de la mia vita?</p> </div>
<div><p>LILIANE WOUTERS / NIENTE, NIENTE</p><p>Niente, niente, il vento lieve dell’alba, / Il dolce rosa del primo mattino, / Mutato in porpora, in nero, in notte di talpa. / Io sono la talpa e il cielo è lontano</p><p>Niente, niente, le pozze sulla spiaggia, / La duna bionda e il biondo chiarore, / Mare senza fine e onde senza età, / Non vi abbiamo danzato che un’estate.</p><p>Niente, niente, nemmeno se detraiamo / Le vacche magre, gli anni da cani. / Avrò vissuto quel giorno, quel secondo. / Era troppo poco, ma non era niente.</p><p>(da L’aloe, 1983)</p><p>La poetessa belga Liliane Wouters ritorna in un luogo che è stato significativo per la sua storia d’amore. Quella spiaggia nel primo mattino, mentre il cielo si tinge dei colori dell’alba, è un viaggio nel ricordo, è una strada che conduce a trarre un bilancio di quella situazione: sì, non ha niente adesso, ma quello che è stato ha avuto la sua importanza.</p><p>Liliane Wouters, (Ixelles, 5 febbraio 1930 – Gilly, 28 febbraio 2016), poetessa, drammaturga, traduttrice e saggista belga di lingua francese. La sua poesia è all’insegna del “grido controllato”, rigorosa, precisa ed elegante, generalmente espressa in brevi componimenti ricchi di immagini e di musicalità.</p> </div>
<div><p>Torquato Tasso</p><p>GIÀ FUI CARO A GLI OCCHI TUOI</p><p>Già fui caro a gli occhi tuoi, / o mio sole; / vissi lieto del tuo amore, / del mio ardore; / or che più non m’ami, / com’esser può che mai più viver brami?</p><p>Tu pur vedi il pianto mio, / o mia gioia, / sai ch’io t’amo, ch’io t’adoro, / ch’io mi moro, / e mi sei crudele! / Questa è mercé de l’amor mio fedele?</p><p>Ma se godi del mio male, / o mio bene, / son contento di languire, / di morire, / s’io vedrò che poi / il mio morir sia caro a gli occhi tuoi.</p> </div>
<div><p>Hilde Domin</p><p>Le vie più difficili vengono percorse da soli, la delusione, la perdita, il sacrificio, sono soli. Persino il morto che risponde a ogni richiamo e che non si nega a nessuna richiesta non ci soccorre e osserva se noi non cediamo. Le mani dei vivi che si tendono senza raggiungerci sono come i rami degli alberi d’inverno. Tutti gli uccelli tacciono. Si sento solo il proprio passo e il passo che il piede non ha ancora fatto ma che farà. Fermarsi e voltarsi non serve. Si deve andare. / Prendi in mano una candela come nelle catacombe, la piccola luce respira appena. E tuttavia, quando hai camminato a lungo, il miracolo non tarda, perché il miracolo sempre accade, e perché senza grazia non possiamo vivere: la candela brilla per il respiro libero del giorno tu la spegni sorridendo quando appari nel sole e tra i giardini che fioriscono la città è davanti a te, e nella tua casa la tavola è apparecchiata di bianco. E i vivi che perderemo e i morti che non possiamo perdere spezzano per te il pane e ti porgono il vino – e tu senti di nuovo la loro voce vicinissima al tuo cuore.</p> </div>
<div><p>RAFAEL CADENAS / QUELLO CHE NON DICO MI INSEGUE</p><p>Quello che non dico mi insegue / si installa nel giorno, / lo corrode. / L’acido che doveva diventare inchiostro / mi si diffonde dentro / dove stancano i silenzi.</p><p>Il poeta deve dire, deve esprimere l’emozione che prova, deve trasformare in inchiostro quel sentimento: non è un caso che molte volte in queste pagine appaia la parola profeta accostata a poeta, è come se la poesia fosse un assunto che viene manifestato da una divinità. Così il poeta venezuelano Rafael Cadenas si macera nel non detto, tenta di buttarlo fuori da sé.</p><p>Rafael Cadenas (Barquisimeto, 8 aprile 1930), poeta, saggista e docente universitario venezuelano. Fece parte del gruppo «Tavola Rotonda. Dotato di una raffinata sensibilità poetica, ha creato un’opera vincolata al pensiero filosofico.</p> </div>
<div><p>GIORGIO MANGANELLI / SCRIVI, SCRIVI</p><p>Scrivi, scrivi; / se soffri, adopera il tuo dolore: / prendilo in mano, toccalo, / maneggialo come un mattone, / un martello, un chiodo, / una corda, una lama; / un utensile, insomma. / Se sei pazzo, come certamente sei, / usa la tua pazzia: i fantasmi / che affollano la tua strada / usali come piume per farne materassi; / o come lenzuoli pregiati / per notti d’amore; / o come bandiere di sterminati / reggimenti di bersaglieri.</p><p>(da Poesie, Crocetti, 2006)</p><p>“Il poeta è un fingitore. / Finge così completamente / che arriva a fingere che è dolore / il dolore che davvero sente”: è affine a Fernando Pessoa il poeta milanese Giorgio Manganelli – non a caso secondo lui compito della letteratura è trasformare la realtà in menzogna, in scandalo e in mistificazione. Ma è anche consapevole che fare poesia è liberarsi, è analizzarsi, è appunto “adoperare il dolore”.</p><p>Giorgio Manganelli (Milano, 15 novembre 1922 – Roma, 28 maggio 1990), poeta, scrittore, traduttore, giornalista, critico letterario italiano, tra i teorici più coerenti della neoavanguardia. Nelle sue opere parodia e sarcasmo si intersecano in forme letterarie raffinate.</p> </div>
<div><p>Alla povera mia fragilità / tu guardi senza dire una parola. / Tu sei di marmo, ma io canto, / tu – statua, ma io – volo.</p><p>So bene che una dolce primavera / agli occhi dell’Eterno – è un niente. / Ma sono un uccello, non te la prendere / se è leggera la legge che mi governa.</p><p>Marina Cvetaeva (Mosca, 1892-1941), da Scusate l’Amore. Poesie 1915-1925, Passigli, 2013</p> </div>
<div><p>ROBERT CREELEY / SE LA FELICITÀ</p><p>Se la felicità fosse / una gioia semplice, uccello,</p><p>animale o fiore / fosse il cosiddetto mondo</p><p>qui ovunque / intorno a noi,</p><p>allora l’amore sarebbe vero / come l’aria, come l’acqua -</p><p>come la luce del cielo, la solidità / della terra, la durezza della pietra,</p><p>per noi, di noi, / in noi.</p><p>(da Specchi, 1983)</p><p>“Se la felicità fosse una gioia semplice”, immagina il poeta statunitense Robert Creeley, allora sarebbe ovunque e l’amore avrebbe la solidità delle rocce e lo splendore della luce. Certo, dipende da noi, essere in grado di accoglierla, di scoprirla tutto intorno a noi: il problema è che spesso non la cerchiamo nella semplicità, ma crediamo si trovi nella grandiosità.</p><p>Robert Creeley (Arlington, Massachusetts, 21 maggio 1926 – Odessa, Texas, 2 aprile 2005), poeta statunitense, tra i maggiori esponenti della lirica postmoderna. Viaggiò in Europa e Asia vivendo per quarant’anni in Giappone, dove apprese la filosofia buddhista e lo zen. È spesso accostato ai poeti della Black Mountain, pur essendone lontano stilisticamente.</p> </div>
<div><p>PAUL CELAN / SEMPRE E MAI</p><p>Di notte, quando l’amore come un pendolo / oscilla tra Sempre e Mai / la tua parola incrocia le lune del cuore / e il tuo occhio grigio e azzurro / dona alla terra lo sguardo del cielo.</p><p>Dal bosco lontano, nero / di sogno, ci arriva il vento / di ciò che è passato, / e quello che abbiamo dimenticato / ci gira intorno, / enorme / come sa esserlo solo / lo spettro di ciò che sarà.</p><p>Quello che ora si leva e discende / riguarda ciò che è più profondamente nascosto: / è così che il tempo – cieco come lo sguardo che ci offriamo – / ci bacia sulla bocca.</p><p>(da Papavero e memoria, 1952)</p><p>È un pendolo particolare quello che il poeta rumeno di lingua tedesca Paul Celan definisce “tempo del cuore” in un’altra poesia, dedicata anch’essa a Ingebor Bachmann, poetessa con cui ebbe una breve relazione: è un tempo fatto di amore e di sogno, di desiderio e di appagamento, un tempo che travalica la convenzione e gira sui cardini del Sempre e del Mai.</p><p>Paul Celan, nato Paul Antschel (Cernauți, 23 novembre 1920 – Parigi, 20 aprile 1970), poeta rumeno di origine ebraica, nato nel capoluogo della Bucovina settentrionale, oggi parte dell'Ucraina. Tormentato da crisi di angoscia, dopo numerosi ricoveri in cliniche psichiatriche, si uccise gettandosi nella Senna.</p> </div>
<div><p>Etica e resurrezione</p><p>Abbiamo visto la resurrezione / l’abbiamo chiamata ipotesi: una questione / di atteggiamenti, sapori, linee di confine, / spingersi avanti per non retrocedere, / avere paura. Gli errori sono edera, / senza seme non fioriscono. Guarda / la responsabilità scintillante / come spande la sua luce, la sofferenza / animale: ce la portiamo sulle spalle / diversi pesi e stesse consistenze.</p><p>Sei troppo viva, troppo vera / eppure fantasma. Ti ho costruita / come fossi una prosa: ci ho messo / del mio, prima lasciandomi andare / e poi – sempre sotto controllo – / seguire l’ansa, il letto, la direzione.</p><p>Siamo simili, ci eguagliamo. / Vivo e sono pubblico: la macchina / costruisce archi di meridiano, i corpi / angoli sempre nuovi. Attendo / le sterzate più brusche per voltarmi / e rifletterti, guardare / la nuova posizione che assumi.</p><p>Pietro Cardelli (Borgo San Lorenzo, 1994), da Quattordicesimo quaderno italiano di poesia contemporanea (Marcos Y Marcos, 2019)</p> </div>
<div><p>MARIA LUISA SPAZIANI / CARNEVALE DI NIZZA</p><p>Tra maschere che vanno su piedistalli mobili, / con pattini a rotelle, follemente / volte a mete irrisorie o che ci sfuggono, / ecco talora il volto, il volto atteso, / l’improbabile, il piccolo messia. / Dove cammina gli alberi respirano, / l’aria si fa cristallo, si rapprende / il senso occulto della nostra vita / che incauta andava a perdersi in rigagnoli, / in giocosi deserti. / (O forse sono / quei volti ardenti simili alle stelle / e nella spaventosa solitudine / captano i nostri raggi? È nostra dunque / la gloria che c’incanta?)</p><p>(da Transito con catene, Mondadori, 1977)</p><p>Il Carnevale di Nizza è uno dei più famosi al mondo: carri burleschi, personaggi, artisti di strada sfilano in Place Masséna: la poetessa torinese Maria Luisa Spaziani vi assiste, mescolata tra la folla, e si ritrova a meditare sul mascherarsi e sul senso della vita, sull’apparire e sull’essere che si cela dietro ogni maschera.</p> </div>
<div><p>Assenza / ipoetisonovivi.comby letiziagava / 5h <i> keep unread </i> hide / Provavo per te come una specie di nostalgia / come se tu non ci fossi / e questa mancanza era più dolce della presenza / un ricordo può darsi, / una presenza che è assenza e che per questo sembra presente / come se la presenza fosse infinita e non possa convertirsi in assenza / ciò che è stato può non ripetersi ma è come se si ripetesse / o non è necessario che si ripeta per ripetersi non ancora ma sempre / il presente è ghiacciato / il ricordo non è più necessario / ma incombe / esso è presente infinito e quindi continua assenza / presenza non necessaria ma comunque presente / presenza / presenza nell’assenza che è dolce come la presenza / esperienza presente ma ormai non più ripetibile / presenza immobile e dunque come fosse eterna / senza la necessità di una conferma il tempo dunque non esiste più / l’amore eterno è un amore senza tempo senza ripetizione / è come l’assenza / il cristallo divino del presente non può essere contaminato dalla presenza / è ricordo infinito e quindi assenza / non ha nostalgia e non può avere rimpianto / non può non essere e quindi è / prego che tu non ritorni per farmi finire queste righe / quando tornerai si fermerà / morirà la magia della presenza e assenza / il presente non sarà più assente e quindi morto / il foglio finito / il ricordo diventerà trance / avverrà una rivelazione improvvisa / la ragnatela del tempo si lacererà / tutto sarà movimento millimetrico / mistero o oblio / non ricorderò più nulla di ciò che ho ricordato / il presente banale sarà morte e il nulla / il ricordo dormirà sopra il cuscino / cristallo infinito che può muoversi senza essere presente e avere presenza alcuna / assenza che è cristallizzazione dell’essenza / e morte. / morte divina che non ha bisogno di presenza / foglio che si stacca come se fosse l’ultimo / il quattro è il simbolo della morte secondo i greci / perché dopo il tre tutto è compiuto / e questo è il foglio numero quattro e quindi morte / una morte che non può morire perché morendo diverrebbe punto d’arrivo / punto d’arrivo che non può non deve esserci perché il ricordo è eterno / tutto è finito ma tutto non è finito e il presente è ghiaccio ghiacciato / come l’insetto nell’ambra / e l’immobilità del presente richiama il bisogno del sogno dell’assente / il vuoto è sogno è assente / è presenza vera e unica unica presenza vuota / spogliata del punto d’arrivo / il maratoneta corre in eterno per non esser morto quando si fermerà arriverà il punto di arrivo / e tutto diverrà vuoto / presente vuoto casuale non eterno assolutamente / e l’insetto imprigionato nell’ambra si sveglierà e desidererà nuovamente dormire / il maratoneta sa che vive in un sogno e che non deve assolutamente giungere al traguardo / delle brioches tutto è divino tranne l’orrendo banale striscione di arrivo banale / la sua corsa è continua assenza fuga egli fugge non corre non gareggia non partecipa alla gara / lo striscione di arrivo le fanfare le odia, egli / vorrebbe non arrivare / e sa che il suo arrivare è la sua condanna la fine del sogno la fine dell’assenza il ritorno al banale / egli odia i discorsi del sindaco l’arrivo le fanfare dell’arrivo / egli non vuole assolutamente essere intervistato. / non vuole assolutamente che qualcuno frughi il suo sogno / e lo deturpi con le sue parole / vuole essere solo l’assenza è una presenza continua. / come il maratoneta che corre e vorrebbe che questa corsa fosse eterna / per non tornare all’assenza del presente / per poter ricordare / per non dover ripetere / per non dover sfidare il presente paragonandolo al suo ricordo / non vuole brioches non vuole la gloria / per favore lasciatelo correre / lasciatelo pensare al momento magico che non si ripeterà perché è magico / nel ricordo è magico nel ricordo non era magico è magico solo nel momento che lo sogno correndo / il presente è assente quando arriverà si distruggerà perché non è ricordo / il maratoneta odia il presente l’orologio con cui controlla il tempo / è finito. / Carlo Bordini (Roma, 1938), da Assenza (Carteggi Letterari, 2016)</p> </div>
<div><p>ALBERI</p><p>Essere un gigante e non parlarne, / rimanere al proprio posto; / significare la presenza costante del processo / e sembrare sempre lo stesso; / essere saldo come roccia e sempre tremante, / avere insieme duro aspetto di morte... / E la tenera, fluida essenza del crescere, / il proprio Essere ingannevolmente coperto di corazza, / il proprio divenire ingannevolmente vulnerabile; / Essere così resistente e ricevere così bene la luce, / generosamente offrendo conoscenza proibita / di tante cose del cielo e della terra / per le quali altrimenti non avremmo parole —</p><p>Le poesie e le persone raramente sono così belle, / e anche quando hanno grandi qualità / più che a dare esempio, hanno tendenza a dirti / quello che credono sia il loro ruolo nella vita, / mentre dal mosso silenzio degli alberi, / in quiete o tempesta, con fronde o spogli, / notte o giorno, deriviamo conclusioni personali, / vitali e inosservate come il nostro respiro, / e anche pericolose — sebbene non ci sia mai stato / un albero sofistico— riguardo alla natura delle cose.</p><p>(da Specchi e finestre, 1958)</p><p>Howard Nemerov (New York, 29 febbraio 1920 – University City, Missouri, 5 luglio 1991), poeta statunitense nominato per due volte Poeta laureato degli Stati Uniti, dal 1963 al 1964 e dal 1988 al 1990. Formalista, scrisse versi con forma e metrica ben definita e tecnica meticolosa e raffinata. Nel 1978 vinse il Premio Pulitzer.</p></div>
<div><p>ALFONSO BREZMES / LA CASA SENZA PORTE</p><p>Omero vide Dio: / fu la causa della sua cecità. / Borges lesse Omero, / e nei suoi esametri le navi / solcavano il mare per portare il sole / all’orizzonte cieco dei suoi occhi. / Io ho letto Borges / e un altro legge me adesso.</p><p>Così viaggia la luce / in questa casa senza porte / i cui muri sono parole: / illuminando alcune stanze / lasciando le altre al buio.</p><p>(da Ultramor, 2017)</p><p>La casa senza porte, una sterminata biblioteca come quella di Babele di Jorge Luis Borges o quella del Nome della Rosa di Umberto Eco: questa è la letteratura, dice il poeta spagnolo Alfonso Brezmes, un edificio buio di cui possiamo illuminare solo qualche stanza.</p><p>Alfonso Brezmes (Madrid, 1966), poeta spagnolo, fotografo e funzionario statale, ha pubblicato Cartoline dal futuro (2010), La notte tatuata (2013), Il dono delle lingue (2015) e Ultramor (2017).</p> </div>
<div><p>di Iole Chessa Olivares</p><p>Una fiducia labile / provvisoria / appesa al cuore / come stella cadente / pur tuttavia, stella. / C’è sempre una fessura / nell’infelicità del dubbio / una sorella vigile / per sapienza di sangue / regina nell’attesa / di un’istantanea epifania. / Qui tra le pieghe / un vertice vagante / sovrasta / l’orizzonte dell’IO / illumina ciò che avanza / da pianto a pianto / e…nessuno può mancare / e…nulla veramente muore: / NOI TUTTI / nel prodigio di un attimo / sempre PRESENTI / eco prolungata / nell’infinito andare della luce / nell’eterno esistere.</p> </div>
<div><p>Domenico Adriano / QUALE LA DIFFERENZA</p><p>Quale la differenza / fra te e me, m’interrogo padre / quale tra la vita / e la morte. Ti porto / fiori, ne sei contento / ma li lasci sulla tomba / a chi passa, perché tu / vieni in me con me / al paese, pure dove / sei ora non credi in Dio / mi somigli, vuoi gente uccelli / esci fuori dalla terra / porti legna, del figlio / indossi cranio e viso.</p><p>Coreno Ausonio, 22 gennaio 2020</p> </div>
<div><p>Dai nostri calzoncini</p><p>sbucano ginocchia sempre sfregiate. / Il cortile raccoglie ogni giorno / voci e competizioni. / Il pallone gira impazzito, sbatte / da un muro a uno scalino. / Tutti fratelli nel sudore / che imperla la fronte. La vittoria / sta in un fuscello, in un niente, / in quel brandello supremo / di carne imbrattata di sangue.</p><p>Luigi Fontanella (Mercato San Severino, 1943), da L’adolescenza e la notte (Passigli, 2015)</p> </div>
<div><p>io amo chi siede / con accanto la sua cosa muta / e quando va a dormire / la contiene / come sapesse dove riposa tutto il peso / tutti questi passaggi della mente / che si spartiscono un’accensione / chissà quale fiammata / senza cui vivere è glaciale</p><p>Silvia Bre (Bergamo, 1953), da La fine di quest’arte (Einaudi, 2015)</p> </div>
<div><p>Silvia Bre</p><p>Lo si sa sempre / che verrà un momento / – è già qui in agguato è sotto è dentro –</p><p>in cui il disordine l’avrà avuta / vinta a tutto campo / senza neanche un superstite</p><p>un abc, un qualunque fondamento / generale, un solo gesto.</p><p>Ma forse anche le cose come stanno / hanno un ordine</p><p>tanto più vasto / da uscire dall’inquadratura</p><p>da non entrare mai / in nessuna mente</p><p>così il massimo di reale combacia / con l’astrazione pura</p><p>come quando la notte / essere e non essere / niente / si equivalgono.</p><p>La fine di quest’arte (Einaudi, 2015)</p> </div>
<div><p>ANTONIO REQUENI / FUOCO TENEBROSO / Chi ha bisogno che io scriva? / Tuttavia è bello / vivere per la bellezza, avvicinarsi / al fuoco tenebroso in cui ardono / la festa e il mistero della vita. / Anche se non importa a nessuno. / Brilla nella notte il verso / bello e indifeso / come un corpo nudo.</p><p>(da Linea d’ombra, 1986)</p><p>La poesia basta a se stessa, non ha bisogno neppure di lettori: è espressione dell’emozione, è un omaggio alla bellezza, un suo elogio necessario: il poeta argentino Antonio Requeni in questa sua lirica metapoetica rivendica questa necessità di scrivere, il suo vano splendore.</p><p>Antonio Requeni (Buenos Aires, 8 settembre, 1930), scrittore, poeta e giornalista argentino. Redattore di La Prensa e critico letterario di La Nación, è Cavaliere Ufficiale della Repubblica Italiana e Accademico d’Argentina. Le sue poesie celebrano l’amore e la natura, lo scorrere del tempo, la nostalgia dell’infanzia e la bellezza.</p> </div>
<div><p>La casa addosso</p><p>Tanti secoli smuovendo questa terra / che calpestò il bestiame / e alimentò il bestiame e gli uomini / che innaffiarono questa terra / con il canale nero del loro sangue / -il sangue cambia colore / quando fuoriesce dal corpo-. / Tanti secoli allineando mattoni, / qui ci fu una stalla / sulla quale si costruì una chiesa / sulla quale si costruì una fabbrica / sulla quale si costruì un cimitero / sulla quale si costruì una casa / popolare. / Tante donne pulendo le loro piastrelle, / partorendo sulle loro piastrelle, / nascondendo la sporcizia sotto le piastrelle / che calpestarono i loro figli ebbri / e i loro sobri mariti / che lavorarono e fornicarono / per il bene di un Paese in cui non credevano. / Tanti secoli per far si che io, / membro di una generazione prescindibile, / perda la fede nell’emancipazione, / guardi il soffitto della mia stanza / e mi crolli la casa / addosso.</p><p>Erika Martínez (Jaén, 1979), da El falso techo (Pre-Textos, 2013)</p> </div>
<div><p>MARIANGELA GUALTIERI / NOVE MARZO DUEMILAVENTI</p><p>Questo ti voglio dire / ci dovevamo fermare. / Lo sapevamo. Lo sentivamo tutti / ch’era troppo furioso / il nostro fare. Stare dentro le cose. / Tutti fuori di noi. / Agitare ogni ora – farla fruttare.</p><p>Ci dovevamo fermare / e non ci riuscivamo. / Andava fatto insieme. / Rallentare la corsa. / Ma non ci riuscivamo. / Non c’era sforzo umano / che ci potesse bloccare.</p><p>E poiché questo / era desiderio tacito comune / come un inconscio volere - / forse la specie nostra ha ubbidito / slacciato le catene che tengono blindato / il nostro seme. Aperto / le fessure più segrete / e fatto entrare. / Forse per questo dopo c’è stato un salto / di specie – dal pipistrello a noi. / Qualcosa in noi ha voluto spalancare. / Forse, non so.</p><p>Adesso siamo a casa.</p><p>È portentoso quello che succede. / E c’è dell’oro, credo, in questo tempo strano. / Forse ci sono doni. / Pepite d’oro per noi. Se ci aiutiamo. / C’è un molto forte richiamo / della specie ora e come specie adesso / deve pensarsi ognuno. Un comune destino / ci tiene qui. Lo sapevamo. Ma non troppo bene.</p><p>O tutti quanti o nessuno. / È potente la terra. Viva per davvero. / Io la sento pensante d’un pensiero / che noi non conosciamo. / E quello che succede? Consideriamo / se non sia lei che muove. / Se la legge che tiene ben guidato / l’universo intero, se quanto accade mi chiedo / non sia piena espressione di quella legge / che governa anche noi – proprio come / ogni stella – ogni particella di cosmo.</p><p>Se la materia oscura fosse questo / tenersi insieme di tutto in un ardore / di vita, con la spazzina morte che viene / a equilibrare ogni specie. / Tenerla dentro la misura sua, al posto suo, / guidata. Non siamo noi / che abbiamo fatto il cielo.</p><p>Una voce imponente, senza parola / ci dice ora di stare a casa, come bambini / che l’hanno fatta grossa, senza sapere cosa, / e non avranno baci, non saranno abbracciati. / Ognuno dentro una frenata / che ci riporta indietro, forse nelle lentezze / delle antiche antenate, delle madri.</p><p>Guardare di più il cielo, / tingere d’ocra un morto. Fare per la prima volta / il pane. Guardare bene una faccia. Cantare / piano piano perché un bambino dorma. Per la prima volta / stringere con la mano un’altra mano / sentire forte l’intesa. Che siamo insieme. / Un organismo solo. Tutta la specie / la portiamo in noi. Dentro noi la salviamo.</p><p>A quella stretta / di un palmo col palmo di qualcuno / a quel semplice atto che ci è interdetto ora - / noi torneremo con una comprensione dilatata. / Saremo qui, più attenti credo. Più delicata / la nostra mano starà dentro il fare della vita. / Adesso lo sappiamo quanto è triste / stare lontani un metro.</p><p>(da Doppiozero, 9 marzo 2020)</p><p>La poesia sa anche essere cronaca – del resto non è avulsa dalla vita sociale, anzi sa raccontarla da un punto di vista differente. Ora siamo tutti reclusi nelle nostre cose dal decreto del Presidente del Consiglio dei Ministri volto ad arginare la diffusione del contagio da “nuovo coronavirus” o CoVid-19: questi sono i versi di una delle migliori poetesse italiane, Mariangela Gualtieri. Credo non servano altri commenti, a parte l’invito a proteggersi e a proteggere gli altri dal virus seguendo le indicazioni governative e soprattutto ad agire comunque con il buonsenso.</p><p>Mariangela Gualtieri (Cesena, 1951) poetessa e scrittrice italiana. Nelle sue opere, sia poetiche che teatrali, ha spesso accentuato l'aspetto della "inadeguatezza della parola". Nel 1983 ha fondato, insieme a Cesare Ronconi, il Teatro Valdoca.</p> </div>
<div><p>JESÚS LÓPEZ PACHECO / CON GIOIA, DAVVERO</p><p>Poeta è colui che prende davvero su di sé / il dolore di tutti. / Chi del dolore e della vita / fa una nuova bellezza / che serva di speranza ai buoni. / Poeta è chi può con gioia / trarre dalla verità la bellezza necessaria.</p><p>(da Asilo poetico, 1992)</p><p>L’opera del poeta spagnolo Jesús López Pacheco è sottesa a una poetica dell’utile: il testo letterario è dunque un mezzo che serve per raggiungere le necessità politiche (l’antifranchismo), e sociali e quelle prettamente percettive della poesia. Questo dunque è il ritratto che López Pacheco fa del poeta e della sua funzione.</p><p>Jesús López Pacheco (Madrid, 13 luglio 1930 – London, Canada, 6 aprile 1997), romanziere, traduttore, poeta e professore spagnolo. Partecipò alle proteste contro il regime di Franco e nel 1968 abbandonò la spagna per il Canada, dove si stabilì all’Università del Western Ontario a London. Rappresentò il “realismo critico” all’interno della Generazione del ‘50.</p> </div>
<div><p>Christina G.Rossetti / In riva al mare</p><p>Perché il mare si lamenta senza sosta? / Escluso dal cielo leva il suo lamento, / si arrovella sul bordo della spiaggia: / tutti i fiumi della terra non possono riempire / il mare, che beve ed è assetato.</p><p>Miracoli di bellezza / si nascondono nel suo letto inviolato: / anemoni, salsi, indifferenti, / sbocciano come fiori: vivi quanto basta / per sbocciare, moltiplicarsi e prosperare.</p><p>Bizzarre conchiglie curve, o maculate, o aguzze, / occhiute incrostazioni viventi, / belle tutte e tutte diverse, / nascono senza dolore e senza / dolore muoiono, e così passano.</p><p>Christina Rossetti, Il cielo è lontano, poesie 1847-1881, Milano, Fabbri Editori, 2000, p. 245.</p> </div>
<div><p>Sois sage</p><p>Spegniti dolore anche solo per poco, / quel piccolo decrescere che concedono i farmaci, / ecco vedi è già notte il lago è nero, / il monte si replica sull’acqua, / che facciamo ancora svegli io e il tuo bruciore? / Vieni sonno confondici, rendi la schiena duttile, / scorri, concedici una tregua, addormentaci piano / non importa quanto tempo ci metti, / le dita sul lenzuolo sono ghiaccio e la spalla una fiamma / una distesa di neve e in alto un focolare. / Spegnetevi dolori oppure quietamente / andate dentro il sogno diventate echi / almeno per un po’ in quello spazio pietoso. / Siate gentili durare tanto a lungo non è saggio.</p><p>Antonella Anedda (Roma, 1955) da Historiae (Einaudi, 2018)</p> </div>
<div><p>KATERINA ANGHELAKI-ROOKE / AMORE, LA CRUDELE DISPERAZIONE / Il mattino apre di nuovo / le fosse dei suoi doveri / sopra è appesa / ciascuna fine / strisce appiccicate / le mosche della nostra sensibilità / gli esilissimi insetti / del nostro decadimento. / Ma l'amore è / la più crudele disperazione / non contiene la sua fine / come tutte le cose consolanti / della natura. / Sopravvive prima della redenzione / come se non esistesse redenzione / come se la fine fosse solo / l'inizio della sofferenza... / Ah! Non faccio più niente / perché si levi di nuovo / la brezza della mia esistenza / solo ammirando la perfetta / geometria del tempo invisibile / che aspetta tu lo attraversi / io vengo a una morte impetuosa / vicino a te / e chiamo luce / l'ala nera che mi sfiora.</p><p>(da Poesia, 357, Marzo 2020 - Traduzione di Nicola Crocetti)</p><p>La poesia di Katerina Anghelaki-Rooke è, come dice il traduttore Nicola Crocetti, “Un’angosciosa ricerca esistenziale e metafisica, non scevra a tratti di una forte drammaticità”. Un’angoscia che appare con evidenza anche in questa meditazione sull’amore: “Unica ricompensa, se alla fine /csapirò cosa sia la presenza umana, / cosa sia l’assenza / o come funziona l’io / in tanta desolazione, in tanto tempo, / come nulla fermi il domani”, come la Anghelaki-Rooke fa dire alla sua Penelope.</p><p>Katerina Anghelaki-Rooke (Atene, 22 febbraio 1939 – 21 gennaio 2020), poetessa e traduttrice greca. Le sue poesie, con una costante meditazione sulla morte, trattano la relazione tra l’essere umano e la natura, la ricerca esistenziale femminile, l’esperienza di essere donna in una società tradizionale, con un linguaggio semplice e colloquiale.</p> </div>
<div><p>Di quelli che guardano il mare</p><p>Di quelli che guardano il mare / ne arrivano ogni giorno. Gente in fuga. / Spesso rimangono in auto, / schiudono a malapena un finestrino. / Qualcuno invece scende, / fuma adagio appoggiato alla ringhiera. / Mezz’ora, un’ora. Dipende. Poi ripartono / scuotendo con cura la sabbia dai vestiti. / Eppure resta sempre qualche traccia / nei luoghi più impensati: sotto il bavero, / dietro le orecchie, a volte sulle palpebre. / Più tardi, a certi capita / di non sapere dove sono andati, / né tantomeno perché. / Fabio Pusterla (Mendrisio, 1957), da Le cose senza storia (Marcos y Marcos, 1996)</p> </div>
<div><p>Walter Benjamin</p><p>Quale misura dare a questa solitudine? / se il dolore mi impartisse ancora i vecchi colpi / quella nudità essi l’un con l’altro coprirebbero / la sua vesta era il ritmo innominato</p><p>ma ora io soffro il tempo inerme / con un moto in cui nulla lascio scorrere / la mia intera marea si perde nella sua misura / più non piange il cuore pur se la bocca grida</p><p>quando ci sarà del mio dolore un anno nuovo / e quando sarò vicino ancora alla tristezza / per la quale languisco nei giorni resi sordi</p><p>ah quando arderà nel suo colore nero / al capo d’anno come la vidi un tempo / la vasta cicatrice dell’agosto in fiamme?</p><p>da Sonetti e poesie sparse (Einaudi, 2010)</p> </div>
<div><p>Eloy Sánchez Rosillo / MISERICORDIA</p><p>Dall’acqua al fuoco e dalla terra all’aria, / tornare mille volte dal fuoco alla terra, / dall’aria all’acqua, combinando in mille / modi i puri elementi della vita, in armonia / col disegno tenace e la spinta d’un ordine. / Senza principio e fine, inderogabilmente. / E accettare il destino dell’essere, esaltato / in un uomo, un uccello, un albero o una pietra, / che lì respira e canta, lì cresce e s’inabissa / un minuto, anni, secoli, e si scioglie / per rinascere altrove, in altra latitudine / dello spirito e lì determinare il ritmo / della creazione. Perché c’è compimento / -polvere, scheggia triste, decreto di morte- / solo nelle illusorie e caduche presenze / che la materia simula e incessante abbandona, / non nell’indivisibile e luminoso che abita / la quieta casa dell’eterno.</p><p>Traduzione di Francesco Dalessandro</p> </div>
<div><p>EDITH SÖDERGRAN / PRIMAVERA NORDICA</p><p>Tutti i miei castelli d’aria si sono sciolti come neve, / tutti i miei sogni defluiti come acqua, / di tutto ciò che ho amato mi rimane / un cielo azzurro e qualche pallida stella. / Il vento si muove piano tra gli alberi. / Il vuoto riposa. L’acqua è silenziosa. / Il vecchio abete sta sveglio e pensa / alla nuvola bianca baciata in sogno.</p><p>(da Poesia, Aprile 1997, N. 105, Crocetti Editore - Traduzione di Piero Pollesello)</p><p>La primavera nei paesi nordici significa principalmente il disgelo: la neve e il ghiaccio si trasformano in acqua liberando un paesaggio di fiori e erbe. La poetessa finlandese di lingua svedese Edith Södergran paragona questo risveglio della natura a quello dell’anima che si desta da un’illusione.</p><p>Edith Södergran (San Pietroburgo, 4 aprile 1892 – Roščino, 24 giugno 1923) poetessa finlandese di lingua svedese. Navigando tra Simbolismo ed Espressionismo con influssi nietzschiani, diede il via al Modernismo in salsa scandinava. Esordì nel 1916 con la raccolta Poesie, cui seguirono Lira di settembre, L'altare delle rose, L’ombra del futuro e Il paese che non esiste. Morì di tisi a 31 anni.</p> </div>
<div><p>Coronavirus. Appello di Franco Arminio (poeta, scrittore e regista) / Le passioni, quelle intime e quelle civili, aumentano le difese immunitarie. / Essere entusiasti per qualcuno o per qualcosa ci difende da molte malattie. / La questione è virale, ma è anche teologica. La vicenda terrena è misteriosa, lo era anche prima del virus. Se non potete stringere la mano agli uomini, stringetela a Dio. / Capire che noi siamo immersi nell’universo e che non potremmo vivere senza le piante mentre le piante resterebbero al mondo anche senza di noi. Stare un poco di tempo lontani dai luoghi affollati può essere un’occasione per ritrovare un rapporto con la natura, a partire da quella che è in noi. / Dovendo scegliere chi salvare tra noi e il mondo, oggi è il momento di scegliere il mondo. E solo questa scelta può salvare anche noi stessi. / La vita è pericolosa, sarà sempre pericolosa, ognuno di noi può morire per un motivo qualsiasi nei prossimi dieci minuti, non esiste nessuna possibilità di non morire. / La nostra vocazione al consumo ora ci rende consumatori di paura. C’è il rischio che il panico diventi una forma di intrattenimento. / Inginocchiarsi ogni tanto. Guardare il cielo. Guardare negli angoli di noi stessi da tempo abbandonati. / L’amore e la morte sono le uniche cose che ci riguardano veramente. / Considerare che molte delle cose che facevamo non erano necessarie. / Stare molto concentrati sulle cose importanti della nostra vita. I virus non amano i grandi sognatori. / Avere pazienza, considerare che l’impazienza è un male capitale. Se questa storia finisce tra due mesi va bene, ma se finisce più tardi va bene lo stesso. Non sappiamo quando, ma ci aspettano giorni bellissimi. Torneranno i miracoli. / p.s. domenica 29 marzo a mezzogiorno la mia idea è di spegnere televisione, telefono e computer / e stare in silenzio per cinque minuti. / Questi pensieri sono il mio dono a chi vorrà fare questa piccola preghiera per i morti, per quelli che muoiono ogni giorno senza che nessuno gli stringa la mano, per tutti quelli che muoiono senza funerali.</p> </div>
<div><p>Francesco Dalessandro</p><p>NELL’IMMINENZA DI UN COMPLEANNO / <div style='padding-left: 570pt'> in heavy speech: </div></p><p>Un’ape ronza nella stanza / vuota (tua vita / cui tanta gente manca) / stordita dal profumo mattutino / della mimosa rifiorita, e non / sa uscirne.</p><p>«Anch’io così m’aggiro, / senza più pace, senza / poterne uscire. Né m’aiuta / un riverbero esterno, un radar / (che non ho) di pipistrello, / una voce».</p><p>Marzo incostante gela; / lega un filo d’eventi, / stretto di nodi: gesti / ordinari gettati / via, giorni senza storia. / (E l’ombra, nella stanza, / poi che a sera s’addensa, prepara / un crollo). / A che t’affidi allora nel- / l’imminenza di un altro compleanno / fra i trenta e i quaranta?</p><p>«All’erbetta novella dell’aiuola / che stilla ancora guazza, / a un’àncora di luce, ad una scia / di lumaca: anche a questo / s’appiglia chi non ha / altro che lo sostenga».</p><p>Può consolarti il passero / che zampetta sul prato e non osa / avvicinarsi alle molliche sparse / sul davanzale? Può / aiutarti studiare le formiche / che intrecciano percorsi nel giardino? / E come può quest’ape / (o il suo ronzio) salvarti?</p><p>«Qui resterò, visibile / alla luce che spunta dalla siepe / oltre il cancello, altissima, / mai potata. Un ragazzo / con un coltello incide lettere d’amore / su un abete. Un gorgheggio / inquietante accompagna da un balcone / la domenica che nasce. / Educato all’amore, in questo nido / confortevole, al canto; preparato / allo schianto anch’io sto. Marzo incostante / nutrìca l’ape e l’imminente compleanno».</p><p>da I giorni dei santi di ghiaccio, Quaderni di Barbablù, 1983</p> </div>
<div><p>Il pane velato</p><p>Adesso che i piatti sono bianchi / penso che il tuo cibo era un colore / sparso ogni giorno su una tela / fitta di gocce e fibre. / Fermo lì accanto / aspettavo che il mondo fosse pronto / come un bambino nei pressi di un fornello / futuro e antico / dove ribolliva in alto / la sua fame. / E così il tuo cuocere e impastare / diventava una vita / per altre vite, / la catena di tuorli e di farine / dove chi mangiava assimilava il fiato / speso e rubato / all’inerzia scura / di chi non ha le mani per sentire / il rivolo che ci scorre accanto / così sempre figlio.</p><p>Luigi Trucillo (Napoli, 1955), da Altre amorose (Quodlibet, 2017)</p> </div>
<div><p>Camillo Fonte / UNA PASSEGGIATA SERALE</p><p>Le sei, tristi! Al fervore / delle strade alla nube / rosa e trepida al vento che la muove / a te così vicina / cantano le ore morte… / <div style='padding-left: 300pt'> «In altra espio </div> notte senza concordia il respirarti».</p><p>Brulica in ampio spazio / ardua luce. Mi vivo / – per averti – fra ruderi sommersi / di memorie, deriva alle diurne / possibili apparenze. Ai molti inganni / tuoi consento. Altra voce / profferisce parole ora d’amore / e ora di minaccia. A che ti pieghi / in solitaria notte?</p><p>Transito a migrazioni il promontorio / a sua stagione inclina / e si concede. Eludi, / tu, consuete attenzioni. Mi sgomenta / come canto di passeri indolenti / il superstite amore / che ancora a te mi lega.</p><p>da L'isola, di prossima pubblicazione presso Il Labirinto</p> </div>
<div><p>Elisa Ruotolo</p><p>Non lo sapevo / ma avevo come tutti / il mio punto di rottura / come i vetri / come la terracotta / come il ferro. / Incrinata sbreccata e fusa / cammino in questa stanza / coperta fino alle unghie. / Nessuno tranne te / può vedermi debole.</p><p>Corpo di pane (Nottetempo, 2019)</p> </div>
<div><p>Paolo Ruffilli / NELLA FELICITÀ CI SFIORA IL TEMPO</p><p>Nella felicità ci sfiora il tempo / senza lasciare tracce vere / e poi il ricordo, per quanto faccia, / non è capace di far rivivere il piacere. / Di qui le molte lacrime invisibili / nascoste agli altri e al mondo / sotto un riso tremulo apparente / e tutte le parole false, le frasi ipocrite / tirate fuori e imbastite per la gente.</p><p>da Le cose del mondo, Mondadori, 2020</p> </div>
<div><p>È PROIBITO / di Alfredo Cuervo Barrero</p><p>È proibito / piangere senza imparare, / svegliarti la mattina senza sapere che fare / avere paura dei tuoi ricordi. / È proibito non sorridere ai problemi, / non lottare per quello in cui credi / e desistere, per paura. / Non cercare di trasformare i tuoi sogni in realta'. / È proibito non dimostrare il tuo amore, / fare pagare agli altri i tuoi malumori. / È proibito abbandonare i tuoi amici, / non cercare di comprendere coloro che ti stanno accanto / e chiamarli solo quando ne hai bisogno. / È proibito non essere te stesso davanti alla gente, / fingere davanti alle persone che non ti interessano, / essere gentile solo con chi si ricorda di te, / dimenticare tutti coloro che ti amano. / È proibito non fare le cose per te stesso, / avere paura della vita e dei suoi compromessi, / non vivere ogni giorno come se fosse il tuo ultimo respiro. / È proibito sentire la mancanza di qualcuno senza gioire, / dimenticare i suoi occhi e le sue risate / solo perche' le vostre strade hanno smesso di abbracciarsi. / Dimenticare il passato e farlo scontare al presente. / È proibito non cercare di comprendere le persone, / pensare che le loro vite valgono meno della tua, / non credere che ciascuno tiene il proprio cammino / nelle proprie mani. / È proibito non creare la tua storia, / non avere neanche un momento per la gente che ha bisogno di te, / non comprendere che cio' che la vita ti dona, / allo stesso modo te lo puo' togliere. / È proibito non cercare la tua felicita', / non vivere la tua vita pensando positivo, / non pensare che possiamo solo migliorare, / non sentire che, senza di te, / questo mondo non sarebbe lo stesso. / non sentire che, senza di te, questo mondo non sarebbe lo stesso.</p> </div>
<div><p>JOSÉ EMILIO PACHECO / SUCCESSIONE</p><p>Anche se il sole torna a sorgere / i giorni non tornano.</p><p>(da Andrai e non tornerai, 1973)</p><p>Sembra quasi banale questa brevissima poesia di José Emilio Pacheco. In realtà nelle pochissime parole del poeta messicano, nella cui poetica lo scorrere del tempo riveste una parte fondamentale, si nasconde il segreto della nostra vita, questa successione di giorni che in ventiquattro ore si concludono e che ammucchiamo come le casse di un racconto di Dino Buzzati, quelli che il ricco Ernest Kazirra nella sua lussuosa villa vede portare via da un uomo con un camion: “- Ti ho visto portar fuori quella cassa dal mio parco. Cosa c’era dentro? E cosa sono tutte queste casse? Quello lo guardò e sorrise: - Ne ho ancora sul camion da buttare. Non sai? Sono i giorni. - Che giorni? - I giorni tuoi. - I miei giorni? - I tuoi giorni perduti. I giorni che hai perso. Li aspettavi, vero? Sono venuti. Che ne hai fatto? Guardali, intatti, ancora gonfi. E adesso?”</p><p>José Emilio Pacheco Berny (Città del Messico, 30 giugno 1939 - 26 gennaio 2014), scrittore, poeta, saggista e traduttore messicano. Fu parte integrante della Generazione dei ‘50. La sua poesia concentra l’attenzione sulla storia, sulla ciclicità del tempo, sull’universo dell’infanzia e sulla vita nel mondo moderno.</p> </div>
<div><p>George Gordon Byron / IO NON VIVO IN ME STESSO MA DIVENTO</p><p>Io non vivo in me stesso, ma divento / parte di ciò che mi circonda; e le alte montagne / per me sono un sentimento, ma il brusio / delle umane città una tortura: non vedo / niente da odiare in natura, salvo essere / un anello riluttante in una catena carnale, / classificato fra creature, quando l’anima / può fuggire e col cielo, i picchi, l’ansante distesa / dell’oceano, o le stelle, mischiarsi, e non invano.</p><p>Traduzione di Francesco Dalessandro / da Childe Harold’s Pilgrimage, Canto III, stanza 72</p> </div>
<div><p>Ricordo del temporale</p><p>Bambino in braccio alla campagna / quando arrivava / la prima cosa era l’odore dei suoli bagnati intorno / il tintinnare della coda del codirosso, / uno slalom vite/gelso vite/gelso vite/gelso / per giungere a casa / con il sole fuori un’altra volta / a gettare l’ultima occhiata / prima d’incurvarsi e d’avvilire tramontando.</p><p>Gianluca Costanzo Zammataro (Borgo Valsugana, 1978), da Futuri contingenti (Manni, 2020)</p> </div>
<div><p>SANDRO PENNA / NEL CHIUSO LAGO / Nel chiuso lago, sola, senza vento / la mia nave trascorre, ad ora ad ora. / Fremono i fiori sotto i ponti. Sento / la mia tristezza accendersi ancora.</p><p>(da Croce e delizia, Longanesi, 1958)</p><p>È un autoritratto con paesaggio lacustre quello che dipinge con quattro endecasillabi il poeta Sandro Penna: un bozzetto assolutamente limpido in cui l’ingenuità della visione poetica assume i contorni di un’eleganza lineare, non ricercata, e affiora ancora una volta la malinconica coscienza del peccato.</p><p>Sandro Penna (Perugia, 12 giugno 1906 – Roma, 21 gennaio 1977), poeta italiano. Con toni epigrammatici, le sue poesie esprimono spesso un’intenso desiderio sensoriale di vita talora malinconico e cantano l’amore omosessuale (“Poeta esclusivo d’amore”, si definì egli stesso).</p></div>
<div><p>Antonio Machado</p><p>Si è addormentato il mio cuore? / Alveari dei miei sogni, / state in ozio? Manca l’acqua / alla noria della mente / e le secchie giran vuote, / sono piene solo d’ombra? / No, che non dorme il mio cuore. / È ben desto il cuore, è desto. / Non dorme né sogna: è intento, / aperti gli acuti occhi, / a lontani segni ascolta / agli orli del gran silenzio.</p><p>Le più belle poesie (Crocetti, 1994), a cura di Francesco Tentori Montalto</p> </div>
<div><p>DYLAN THOMAS / QUI IN PRIMAVERA</p><p>Qui in primavera, le stelle navigano il vuoto; / Qui nell’inverno ornamentale / Il nudo cielo viene giù a rovesci; / L’estate seppellisce l’uccello nato in primavera.</p><p>I simboli provengono dal lento costeggiare dell’anno / Le rive di quattro stagioni; / Fuochi di tre stagioni insegnano in autunno / E note di quattro uccelli.</p><p>Dovrei distinguere l’estate dagli alberi, i vermi, / Se lo fanno, narrano le tempeste dell’inverno / O il funerale del sole; / Dovrei imparare la primavera dal canto del cuculo / E la lumaca mi dovrebbe insegnare distruzione.</p><p>Un verme racconta l’estate meglio dell’orologio, / La lumaca è un vivente calendario di giorni; / Che cosa mi dirà se un insetto senza tempo / Dice che il mondo lentamente si consuma?</p><p>(Here in this spring, da 25 poesie, 1936)</p><p>Il poeta gallese Dylan Thomas in questa specie di sermone sul tempo che scorre, elenca simboli che rappresentano il corso delle stagioni, il processo di crescita e distruzione e rinascita che fa parte del mondo naturale. Eppure, dice, sembra difficile afferrare che anche l’uomo è parte di questo ciclo di decadimento.</p><p>Dylan Marlais Thomas (Swansea, 27 ottobre 1914 – New York, 9 novembre 1953), poeta gallese. Surrealismo, simbolismo, neoromanticismo, modernismo risultano variegati nel suo corpus poetico senza però risaltare in quel suo modo di scrivere oscuro in cui morte, natura e amore si mescolano in un gioco di analogie e associazioni talora labirintiche e apertamente visionarie.</p> </div>
<div><p>Luigi Picchi</p><p>LA PROFEZIA DI LUCREZIO</p><p>So quello che direte di me: la follia, / l’intermittente lucidità della scrittura, il filtro / assassino, il demone della conoscenza, / il coraggio della Ragione, l’audacia del canto, / ma ben altra è la mia storia: non fu suicidio / la mia morte, ma vertigine, un precipitare / dalla rupe della Visione, un collassare / del pensiero dietro ad una Verità / sfuggita e terrificante. Fu in un lampo / la percezione dell’Inferno, l’eterna caduta, / la dannazione che dall’Angelo passa / all’Uomo.</p><p>Sì, vidi l’orrore che s’apre sotto le cose, / la voragine del male, l’orgia dei demoni, / il ghigno di Tifone, l’isteria delle Erinni. / All’improvviso tutto fu chiaro: la cacciata / dall’Eden, la colpa originale, la separazione / dal Dio, la ribellione sacrilega, l’empietà, / lo sfregio all’anima, la perdita della grazia.</p><p>Vidi l’anima non dissolversi nel nulla, / non disgregarsi in polline d’atomi, ma durare / oltre la morte come viva e ancora materiata / e rattrappirsi in se stessa, raggrinzirsi, / accartocciarsi in una dolorosa, disperata / e rabbiosa vergogna.</p><p>Vidi l’assurdità del clinamen, il vuoto / morale del Vuoto cosmico, un vuoto glaciale, / l’assurda danza degli atomi, il loro brulicare, / fermento di cagnotti e blatte. Vidi le anime / graffiarsi eterne, immerse nella morte, / una morte più atroce perché continua, / reiterata. Vidi il sangue, il ghiaccio, / il fango, lo sterco e le torture / delle anime.</p><p>Fu un eros mentale e spirituale a precipitarmi, / l’eros dell’anima che s’incendia per l’Idea / e arde e s’estingue in un Fuoco più fuoco / del pensiero e del canto. Una Venere celeste, / minervina trafisse di lancia la Venere terrestre / sull’altare della Verità. Precipitai nell’Ade / come roccia in frantumi e nella caduta ebbi / la Visione infernale.</p><p>Poi nel Limbo ritrovai / la quiete, mi riposai in una straziante / dolcissima malinconia e per decenni aspettai / Uno che doveva passare a liberarmi. / E l’Atteso arrivò lieve e luminoso, striato / di sangue lucente e il suo sguardo cancellò / ogni angoscia, fece leggera e pura l’anima / (una linfa purificatrice scorreva in me / fondendo cuore e pensiero, voce, battito, / respiro, canto). Mise ali all’anima e profeta / tra i profeti ascesi in un vortice di luce / e melodie prendendo posto nel coro / dei beati, come api ronzanti ebbre / nell’amato alveare.</p><p>Ora dite pure che sono stato il profeta / della Scienza, la Ragione liberatrice, / l’angoscia esistenziale, precorrendo Leopardi / e Schopenhauer e nella pazzia Nietzsche / Van Gogh, Hölderlin e Campana. Non importa: / le teorie dei professori non mi toccano né più / l’elogio d’altri poeti. Qui c’è luce infinita / e non l’inutile, freddo, morto vorticare / d’atomi destinati al nulla, qui non serve / la parola, qui c’è la Parola, qui non servono / il verso, il ragionamento, lo sforzo / della volontà che all’istinto s’oppone, / passione contro passione, qui c’è una pace / che è fermento, un silenzio che è musica / ed è finito il cercare, il perdere, la paura.</p><p>da Antiqua lux, Moretti &amp; Vitali, 2018</p> </div>
<div><p>Claudio Pozzani</p><p>A mia madre</p><p>Ti ho visto in faccia in quella stanza / io sporco di sangue e muco / tu stravolta e curiosa / Ho tentato di dirti che non ero sicuro / di voler restare fuori di te / ma le parole che avevo in testa / nella mia bocca si impastavano male / Avevo appena imparato che tutta la vita / sarebbe stata ipocrisia e paradosso / ti avevo appena fatta soffrire / ti avevo fatto sanguinare / eppure ero io a piangere e tu a sorridermi / Ti ho visto in faccia in quella stanza / mentre mi portavano via / C’era troppa confusione / per dirti quanto fossi felice / di poter finalmente dare un viso / al ventre che mi aveva ospitato / E più tardi con i miei colleghi / si discuteva di reincarnazione, / di eterno ritorno, dei cicli di Vico / ma non vedevo l’ora di rivederti / e di conoscere il tuo uomo e vostro figlio / dei quali sentivo la voce ovattata e lontana. / Ti ho visto in faccia in quella stanza / e darei tutto quello che ho per ricordarmene.</p><p>Spalancati spazi – Poesie 1995-2016 (Passigli, 2017)</p> </div>
<div><p>Claude McKay</p><p>Invocazione</p><p>Spirito ancestrale, nascosto alla mia vista / dagli atti e dai modi infiniti del Tempo moderno / che io fisso con stupore e meraviglia, / dove ti nascondi nella notte profonda? / Quali poteri maligni distrugge la tua benefica presenza? / Tu che dal buio e dalla polvere hai sollevato / lo stendardo etiope nei giorni chiusi / prima che il Dio bianco dicesse: Venga la luce! / Porta musica antica al mio cuore moderno, / fai cadere la luce sul mio volto scuro / che una volta brillò sull’arte etiope ; / innalzami a te da questo luogo alieno / ch’io possa essere, tua immagine esiliata, / del mio mondo e della mia razza il degno cantore.</p><p>Rivista Poesia (n.219, settembre 2007), traduzione di Antonella Francini</p> </div>
<div><p>LUCA CANALI</p><p>DIVARIO</p><p>Nel mio continuo e doloroso impatto / con l'insensato, / nulla mi sembra avere / più senso e beato / motivo del / sonno d'un gatto.</p><p>(da Zapping, 1993)</p><p>Il misterioso e tranquillo sonno di un gatto diventa pietra di paragone per il poeta Luca Canali: quella quiete, quella condizione di pace e tranquillità, sorniona e scevra dalle preoccupazioni, viene a cozzare con la nevrosi compulsiva, con la solitudine, con la depressione, con gli interrogativi senza risposta.</p><p>Luca Canali (Roma, 3 settembre 1925 – Roma, 8 giugno 2014), poeta, scrittore e latinista italiano. Traduttore di Catullo, Lucrezio, Lucano e Virgilio, nei suoi versi sperimentò stili diversi spaziando dall’eros alla guerra, dalla solitudine alla nevrosi e alla depressione che caratterizzarono gran parte della sua vita.</p> </div>
<div><p>Antonio Porta / a Edoardo Sanguineti</p><p>Se anche sapessi, e forse so, / che il destino nostro è niente / ma se una donna ascolto dietro una parete / o un suono dei passi sull’ultimo selciato / o una risata schietta, senza fretta / o bacio una bimba che dice: io non sono malata, / al gioco del massacro allora non ci sto, / preferisco del linguaggio quel che ha di divino / e non m’importa, amici, di ciò che direte, / parlo da ingenuo (come Freud), do per scontato / il male e cerco il bene, disperata-mente.</p> </div>
<div><p>Spasimo del distinto! / Occhi azzurri, giammai / uguali ad occhi azzurri! / La luce che c’è oggi / non è quella di ieri, / né splenderà domani. / Negli infiniti alberi / del mondo, in ogni foglia / sconfigge chiome anonime, / un modo impercettibile / di non essere un’altra. / Le onde, / unanimi alle spiagge, / sorelle, tutte un simile / colore dei capelli, / e quello sguardo azzurro / o grigio, sì. Lo stesso / distinta la grafia / dei loro brevi racconti / d’amore sulla sabbia. / Che gioia, che le cose / non siano mai le stesse, / seppure uguali! Tutta, / tutta la vita è unica! / E se anche non le accusino / né specchi né bilance, / differenze minuscole / assicurano a un’ala / di farfalla, o a un granello / di sabbia, quel piacere / immenso d’esser altre. / Se il vasto tempo intero / fiume oscuro, ci sfugge, / ci lascia nelle mani / imperituri pegni / chiamati giorni, ore, / in cui fummo felici. / Per questo che gli amanti / si promettono i sempre / con l’anima e la bocca. / Di bacio in bacio vivono / girando, come il mare / si vive d’onda in onda, / e non teme di ripetersi. / Ogni abbraccio lui, solo, / unico, di tutti i baci. / E l’amore al sentirlo / bacia, abbraccia cercando / senza fine / un di più dopo l’altro, / nel suo cielo altro cielo. / Somma, si somma, somma, / e così di uno in uno, / ad uno ad uno, va / certo di non finire: / tocca / tetti di eternità. / (Pedro Salinas)</p></div>
<div><p>Wendell Berry / Come essere un poeta / (per mio promemoria)</p><p>Respira con respiro incondizionato / l’aria non condizionata. / Lascia perdere i fili elettrici. / Comunica con lentezza. Vivi / una vita a tre dimensioni; / stai lontano dagli schermi. / Stai lontano da tutto ciò / che offusca il luogo in cui si trova. / Non esistono luoghi che non siano sacri; / soltanto luoghi sacri / e luoghi profanati. / Accogli quanto viene dal silenzio. / Fanne il meglio che puoi. / Con le minute parole che a poco a poco nascono / dal silenzio, come preghiere / riverberate verso chi prega, / componi una poesia che non turbi / il silenzio da cui è nata.</p><p>trad. it. Vincenzo Perna</p> </div>
<div><p>JOSÉ GOROSTIZA / PAUSE II / Il grillo non canta. Ritma la musica di una stella. / Misura le pause luminose con la sua clessidra. / Traccia le sue orbite dorate nell’eterea desolazione. / La brava gente pensa - tuttavia - che nell’erba suoni un carillon. (da Canzoni da cantare in barca, 1925)</p> </div>
<div><p>WALLACE STEVENS / DELLA SUPERFICIE DELLE COSE / I / Nella mia stanza, il mondo è oltre la mia comprensione; / ma quando cammino vedo che consiste / in tre o quattro colline e una nuvola. / II / Dal mio balcone, studio l'aria gialla, / leggendo dove ho scritto / «La primavera è come una bella donna che si spoglia». / III / L'albero d'oro è blu. / Il cantore si è messo il mantello sulla testa. / La luna è nelle pieghe del suo mantello.</p><p>(Of the Surface of Things, da Harmonium, 1923)</p><p>Il poeta statunitense Wallace Stevens sin dalla sua prima raccolta Harmonium indaga con raffinata eleganza il rapporto tra la realtà e l’immaginazione, tra il mondo oggettivo e la fantasia. E se la prima strofa appartiene appunto a quel mondo reale, a un panorama di colline e cielo, la seconda lo supera saltando nel territorio dell’immaginazione, della poesia, capace di vedere quello che è “oltre la mia comprensione”. La terza strofa è quindi una summa delle prime due: è il cantore, ovvero il poeta, che oscura il mondo reale con il mantello pieno di stelle della fantasia.</p><p>Wallace Stevens (Reading, Pennsylvania, 2 ottobre 1879 – Hartford, Connecticut, 2 agosto 1955) è stato un poeta statunitense. Laureato ad Harvard, avvocato dal 1904, lavorò per una compagnia di assicurazioni. Espressione tra le più alte del Modernismo, nei suoi versi risaltano l'immaginazione e lo spessore metaforico del linguaggio.</p> </div>
<div><p>Vittorio Tamaro</p><p>STANZA DEI RIFLESSI</p><p>Su raso giallo indorato da un raggio / di calda luce che obliquo si attarda / di foglie e rami riflessi oscillanti / nell’ora tarda del giorno di maggio.</p><p>Di qual reale s’incanta lo sguardo / che indugia lento e beato s’imbeve / degli ori estinti, dei verdi più assenti / presenti-allusi in specchi di venti?</p><p>Nell’onda delle fronde, degli steli, / negli orli stilizzati la parola / che poco dice e molto in sé traspare? / Poetare in sé che tutto fa leggero / come la mente prima che ornamenti / esala e in sé si libra in vuoti e in pieni.</p><p>da Il libro della celeste desistenza, inedito</p> </div>
<div><p>Shuntarō Tanikawa / Essere vivi</p><p>Essere vivi / essere vivi ora / vuol dire avere sete / essere abbagliati dal sole fra gli alberi / ricordare all’improvviso una melodia / starnutire / tenerti per mano / essere vivi / essere vivi ora / vuol dire minigonna / un planetario / Johann Strauss / Picasso / le Alpi / vuol dire imbattersi in tutte le cose belle / e poi / essere attenti e opporsi al male che vi si nasconde / essere vivi / essere vivi ora / vuol dire poter piangere / poter ridere / potersi arrabbiare / vuol dire libertà / essere vivi / essere vivi ora / vuol dire un cane che abbaia in lontananza ora / la terra che sta girando ora / da qualche parte il primo vagito che si alza ora / da qualche parte un soldato ferito ora / è un’altelena che dondola ora / è l’ora che passa ora / essere vivi / essere vivi ora / vuol dire il battito d’ali degli uccelli / vuol dire il fragore del mare / il lento procedere di una lumaca / vuol dire gente che ama / il tepore della tua mano / vuol dire vita / (1971)</p><p>Poeti giapponesi (Einaudi, 2020), a cura di M. T. Orsi e A. Clementi degli Albizzi</p> </div>
<div><p>CARLO BETOCCHI / DIARIETTO INVECCHIANDO, VII</p><p>Tu, poesia, come serpe in letargo / tardi a destarti, quando siamo vecchi, / e non si sa se son sogni le gemme / che invece ributtano dal cuore secco, / e non si sa se anche questo non sia / già come l’ombra di un ramo fiorito: / o tu che fai compagnia all’età / che s’attarda e s’arrotola / freddolosa e incredula, / e che in desiderio e spavento / sei sempre più sola, poesia e patimento.</p><p>(da L’estate di San Martino, Mondadori, 1961)</p><p>La poesia di Carlo Betocchi sorge sovente dal contrasto tra il bene e il male, tra la contemplazione di un mondo ultraterreno in cui lo spirito si innalza e la realtà del vivere quotidiano. In questa lacerazione egli vive tendendo come un mistico a una sorta di armonia religiosa. Questa dunque è la poesia cui si appella invecchiando, in bilico tra una grazia sensibile e una dolorosa intensità.</p><p>Carlo Betocchi (Torino, 23 gennaio 1899 – Bordighera, 25 maggio 1986, poeta e scrittore italiano. Fra i poeti ermetici è considerato una sorta di guida morale. Tuttavia, contrariamente a loro, fondava le sue poesie non su procedimenti analogici che evocano significati, ma su un linguaggio diretto, sul realismo e sulla tensione morale.</p> </div>
<div><p>Rita Iacomino / UN SOGNO IN IRLANDA</p><p>Dormire - prigionieri di libertà sognate / reticolati di cose lente, di passi subacquei / migranti verso terre macerate dagli stagni. / Dormire - dormire nelle paludi (disfarsi) / fino a farsi torba e calore. / Qui, dove tutto è sonno / (meraviglia della superficie compatta che dorme), / una nera progenie / un teatro di marionette / - in dialogo tra denti fossili - / Il tempo dilata gli spazi, / i detriti allontanano gli estuari / i fiumi separano le terre dai mari.</p><p>da Cronache dalla sparizione del mondo, poemetto inedito</p> </div>
<div><p>Fernando Pessoa</p><p>Ho messo il mio cuore / nel cavo della mia mano. / Lo guardavo come chi guarda / dei grani di sabbia o una foglia. / Lo guardavo pavido e assorto / come chi sa di essere morto; / e la mia anima era commossa / dal sogno, non dalla vita.</p><p>Poesie di Fernando Pessoa (Adelphi, 2013)</p> </div>
<div><p>ISABEL FRAIRE / COME UN IMMENSO PETALO DI MAGNOLIA</p><p>Come un immenso petalo di magnolia / si srotola la luce del mattino / non ci sono case né uccelli / né boschi / il mondo / si è svuotato / c’è solamente luce</p><p>(da Solo questa luce, 1969)</p><p>Un mattino d’estate, o forse meglio di fine primavera, quando la luce di giugno pervade ogni cosa, regna cancellando prestissimo il buio della notte e si trascina fio alle tarde ombre del crepuscolo: ma nel mattino, come nota la poetessa messicana Isabel Fraire, si impossessa di tutto.</p><p>Isabel Fraire (Monterrey, 8 dicembre 1934 – Città del Messico, 5 aprile 2015), poetessa, traduttrice e critica letteraria messicana. Laureatasi alla Facoltà di Filosofia e Lettere dell’UNAM, vi insegnò in seguito Letteratura. Le sue opere indagano con tono angosciante e lacerato la condizione femminile.</p> </div>
<div><p>Abbi fiducia nella vita / e non nelle ideologie; / non ascoltare i missionari / di quest’illusione o quell’altra.</p><p>Ricorda che c’è una sola cosa / affermativa, l’invenzione; / il sistema invece è caratteristico / della mancanza d’immaginazione.</p><p>Ricorda che tutto accade / a caso e che niente dura, / il che non ti vieta di fare / un disegno sul vetro appannato,</p><p>né di cantare qualche nota / semplice quando sei contento; / può darsi che sia un bel disegno, / che la canzone sia bella:</p><p>ma questo non ha certo importanza, / basta che piacciano a te. / Un giorno morirai; non fa niente, / poiché saranno gli altri ad accorgersene.</p><p>Juan Rodolfo Wilcock (Buenos Aires, 1919-1978), da Poesie, Adelphi, 1980</p> </div>
<div><p>MISUZU KANEKO / IL FIORAIO</p><p>Il fioraio / è andato in città a vendere i fiori / e li ha venduti tutti. / Povero e solitario fioraio. / I fiori che curava sono andati via tutti. / Il fioraio / adesso è solo nella sua casetta / mentre il sole tramonta. / Il fioraio / sogna la felicità / per i fiori che ha venduto.</p><p>(da Sei un’eco? La poesia perduta di Misuzu Kaneko, 2016)</p><p>In quattro quadri come scene cinematografiche o disegni manga la poetessa giapponese Misuzu Kaneko esprime con la sua classica empatia la sensibilità del fioraio che ha venduto al mercato tutti i suoi fiori e si ritrova solo la sera nella sua casa a sognare il futuro di quelle creature che tanto amorevolmente ha visto crescere e fiorire. Non è difficile ravvisare in quel fioraio anche l’immagine della poetessa stessa, che lascia andare non fiori, ma le sue poesie per il mondo.</p><p>Misuzu Kaneko nata Teru Kaneko (Nagato, 11 aprile 1903 – Senzaki, 10 marzo 1930), poetessa giapponese. Esordì come scrittrice di poesie per bambini quando era impiegata in una libreria di Shimonoseki ottenendo un grande successo. Dimenticata per anni dopo il suicidio, fu riscoperta nel 1966 dal poeta Setsuo Yazaki che curò la riedizione dei suoi testi.</p> </div>
<div><p>LILIANE WOUTERS / CHE MI IMPORTANO LUOGO, DISTANZA</p><p>Che mi importano luogo, durata, / se continuo ad assicurarmi / di serbare per sempre l’istante. / Secondo o secoli, quanto / il vento trascina sulla sua strada. / Luogo, durata, ah, che mi importa, / tutto va sullo stesso treno. / Non coglierò che un granello / di sabbia del destino, / Per coglierlo, io sono nata.</p><p>(da L’aloe, 1983)</p><p>C’è un’ossessione dello scorrere del tempo e del senso della vita nei versi della poetessa belga Liliane Wouters: “Niente, niente, nemmeno se detraiamo / Le vacche magre, gli anni da cani. / Avrò vissuto quel giorno, quel secondo. / Era troppo poco, ma non era niente”. Immersa nel perenne presente dell’istante, si strugge in questa fuga del secondo nell’eternità.</p><p>Liliane Wouters, (Ixelles, 5 febbraio 1930 – Gilly, 28 febbraio 2016), poetessa, drammaturga, traduttrice e saggista belga di lingua francese. La sua poesia è all’insegna del “grido controllato”, rigorosa, precisa ed elegante, generalmente espressa in brevi componimenti ricchi di immagini e di musicalità.</p> </div>
<div><p>Lino Curci / Messaggio</p><p>Sono qui, sulla terra, in una calma / sera d’estate e il disco della luna / arde vicino, immenso. Odo i miei passi / sul selciato, la mia dura presenza / che sola incrina di rumore e affanno / il perfetto silenzio, e l’eco breve / che subito si spegne. Odo il mio corpo / e mi repugna. Mai l’anima nuda / fu più pronta a seguirti, invito, a uscire / dalla misura che la stringe. Vedo / la mia sostanza a me fatta straniera, / gli uomini andare nella notte, vasto / brulichio sul pianeta ancora caldo / di spento sole, e questo mio passaggio / nella serena luce della luna, / crudele e antica. Mi fu scelto un mondo / per vivere, fra tanti: e sono qui, / nel chiaro cielo di un’estate, un uomo / che cammina sgomento, creatura / che qualcuno contempla, che ebbe un luogo / per morire e pregare appena: «guarda / colui che passa!» E solo in quest’altura / d’astri, remoto da me stesso, ostile / alla forma dì vita in cui consisto, / mi riconosco di uno stampo eterno.</p><p>Splendore della poesia italiana (Ceschina, 1958)</p> </div>
<div><p>Fino a che punto / KARMELO C. IRIBARREN / È FATTA… / Adesso abbiamo / quasi tutto / quello che ci avrebbe / reso felici. / Possiamo dire / di averlo / ottenuto. / È fatta. / Adesso ci resta / solo / da verificare / fino a che punto / siamo stati sinceri / con noi / stessi.</p><p>(da Serie B, 1998)</p><p>Eh già… Non si può mentire a se stessi, ai propri desideri, per quanto sia vero che “chi si contenta gode”. Il poeta basco Karmelo C. Iribarren ha tutto quello che desiderava, o almeno lo crede, anzi non ci crede nemmeno lui: ha posto un’asticella al ribasso per accontentarsi, per credersi felice e, come canta Ligabue, “chi si contenta gode ma così così”.</p><p>IribarrenKarmelo C. Iribarren (San Sebastián, 19 settembre 1959), è un poeta spagnolo, autodidatta. Associata al “realismo sporco” di Bukowski e Carver, in realtà la sua è una poesia più minimale, molto spesso frutto di osservazione della strada e dei bar, che l’ha fatta definire “realismo pulito” e “poesia di esperienza”. Tra le sue raccolte poetiche Serie B, Dal fondo del bar, Ondata di gelo, Attraversando la notte, La pelle della vita.</p> </div>
<div><p>E ti potrai conoscere, riandando / l’oscura tela di quanto sognasti, / in questo giorno triste che cammini / ormai con gli occhi aperti. / Di tutta la memoria, quel che vale / è solo il dono di evocare i sogni.</p><p>Antonio Machado, Poesie, Milano, Fabbri Editori, p. 57.</p> </div>
<div><p>Anna Settevendemmie / OGNI VERSO TOCCA IL SUO</p><p>Ogni verso tocca il suo / profondo e là rimane / eterno e senza / desiderio / come quando si nasce o si muore / in vastità di luce e nel mistero / che ci lascia sempre / un passo indietro</p><p>da La casa senza pareti, raccolta inedita</p> </div>
<div><p>Tutto è nel niente</p><p>ANISE KOLTZ / LA POESIA</p><p>La poesia / è lo sguardo posato / su un presente illeggibile</p><p>Degli spazi si formano / e si frantumano / davanti a te</p><p>La poesia vede senza occhi / sospesa / sul vuoto dei secoli</p><p>E constata: / Tutto è nel niente</p><p>(da Galassie esteriori, 2013)</p><p>“La poesia nasce da tutto ciò che ha una scintilla di rivelazione” dice il professor John Keating a un suo allievo nel film L’attimo fuggente. Quella scintilla è ciò di inintelligibile che lo sguardo riesce a cogliere nella realtà, come dice la poetessa lussemburghese Anise Koltz: è allora che si può cogliere la fugacità dell’attimo, quel tutto che ama manifestarsi nel niente.</p><p>Anise Koltz (Eich, 12 giugno 1928), poetessa lussemburghese. Di origini ceche, tedesche, inglesi e belghe, iniziò a pubblicare in tedesco per poi divenire una delle principali scrittrici in lingua francese. Al suo attivo ha anche dei racconti per bambini e numerose traduzioni.</p> </div>
<div><p>Roberto Pazzi</p><p>Silenzio / Santo santo santo è il silenzio / amore tre volte purificato / dal fuoco del vento, / frutto del deserto / maturato dalle tenebre / per mani chiuse in cerca dell'alba.</p><p>La voglia / E questa voglia antica / che mai si spegne / col passare degli anni, / come farò come farò domani? / Chi di un vecchio ancora ragazzo / perdonerà l'antica brama?</p><p>Canzonetta / Ora che t'ho tradita, / metà della mia vita, / è vero che ti ho amata, / ora che ti ho perduta.</p><p>da Un giorno senza sera, La nave di Teseo, 2020</p> </div>
<div><p>GLORIA FUERTES / IN QUESTO MONDO DI SIGLE / In questo mondo di secoli. / In questo mondo di sigle, / di idee e di partiti / (tutti bipartiti), / da sempre mi affilio / io appartengo all’AMORE. / Da sempre e non lo nascondo / - non insulto gli altri capi - / ma non rispetto altra legge che / quella della A, Emme, O, Erre, E. / Quella di amare e essere amato / e combatto senza essere soldato / disarmata e con decoro, / perché appartengo a questa specie / che per amore lascia tutto.</p><p>(da Peccavamo come angeli, 1997)</p> </div>
<div><p>Di tutto restano tre cose:</p><p>la certezza che stiamo sempre iniziando, / la certezza che abbiamo bisogno di continuare, / la certezza che saremo interrotti prima di finire. / Pertanto, dobbiamo fare dell’interruzione un nuovo cammino, / della caduta un passo di danza, / della paura una scala, / del sogno un ponte, / del bisogno un incontro.</p><p>(Fernando Sabino - brano tratto dal romanzo "O encontro marcado", 1956, erroneamente attribuito dal web a Fernando Pessoa)</p> </div>
<div><p>Roberto Pazzi</p><p>LA GRAVITÀ DEI CORPI</p><p>Le anime notturne pesano / d'una gravità di vino e sogno / liberate dalla parola / che sale e vince / la legge dei gravi. / Il bacio che apre la bocca / scarcera dalla memoria / e fuggono gli anni, / ridicola unità dell'infinito / nei corpi appesi / as asciugare al tempo.</p><p>da Un giorno senza sera, La nave di Teseo, 2020</p> </div>
<div><p>WILLIAM CARLOS WILLIAMS</p><p>CORRENTE / Hai l’incanto d’un fiume / sotto cieli tranquilli. / Ci sono cose imperfette / ma vi si stende una musica. / E dice per che letto / di tenebre si spinge la corrente / a che smagliante mare / che increspa la mia mente.</p><p>(da Poesie, Einaudi, 1957 – Traduzione di Vittorio Sereni)</p><p>Ho trovato questa poesia di William Carlos Williams trascritta in un taccuino della mia gioventù: quello che mi attrasse allora è probabilmente la semplicità e lo scivolare piano della scrittura, proprio come un fiume. Certo, anche la tematica, quella di un amore che allo stesso tempo è incantevole e imperfetto, tranquillo e tenebroso, che sa parlare al corpo ma anche alla mente.</p><p>WilliamsWilliam Carlos Williams (Rutherford, New Jersey, 17 settembre 1883 – 4 marzo 1963), poeta, scrittore e medico statunitense. Fece parte degli “Altri” con Man Ray e Duchamp, divenendo uno dei principali esponenti del Modernismo americano. Per “Quadri da Bruegel e altre poesie” ottenne nel 1963 un Premio Pulitzer postumo.</p> </div>
<div><p>LINO CURCI / CONTROCORRENTE</p><p>Non cederò all'invito dell'ironia dissacrante, / non cadrò nella nevrosi così vezzeggiata dai critici / dove il linguaggio balbetta alla radice semantica, / non giocherò col linguaggio, non sporcherò la parola, / non sarò di moda. La vita è seria, / non giocherò con la vita, con i mali dell'uomo. / Resterò come sono e scontento di esserlo, / e che altro potrei fare ormai / se non restare nella verità / portandone gli insulti come un trofeo.</p><p>(da Con tutto l’uomo, Rizzoli, 1973)</p> </div>
<div><p>Philippe Jaccottet</p><p>Nutrito d’ombra, parlo / e ruminando magre pasture di tenebre / povero, debole, addossato alle rovine della pioggia, / mi stringo a ciò di cui non posso dubitare, / il dubbio, e abitando l’inabitabile guardo / riprendo a biascicare contro la morte / sotto sua dettatura. Crollando io persevero / a vedere, io vedo il crollo che scintilla, / e tutta la distanza della terra, / tutta la profondità degli anni fiocamente / illuminati, una dolcezza insostenibile, / un’ala sotto la coltre bruna delle nubi. / L’ombra mi schiude gli occhi / e l’avvicinarsi dell’impossibile al fondo della luce, / l’invasione della cenere al fondo di me stesso, cenere vittoriosa, / insolente, feroce, non mi fanno tacere, / ma mi dettano come ultima risorsa nuovi discorsi / e io brancolo fra parole antiche, / fra rovine di antichi versi, / ah! senza che nulla mi sostenga né mi guidi / tranne la potenza dell’errore, / tranne un’ombra taciturna e senza lume.</p><p>Poeti della malinconia (Donzelli, 2001), a cura di B. Frabotta</p> </div>
<div><p>RAFFAELE CARRIERI / DARE E AVERE</p><p>Quanta, quanta pula / per un granello di grano: / che affanno. / Quanta, quanta rugiada / per fare una fragola: / una sola. / Quante, quante parole / per dire che amo / che t’amo. / Si placa il mare / nel silenzio del sale: / non muore.</p><p>(da Il cigno lanciere, Schwarz, 1955)</p><p>Con poche immagini immediate che sembrano richiamare ad un gioco di specchi il poeta tarantino Raffaele Carrieri ricostruisce la difficoltà della vita per emergere, del sentimento per esprimersi. Eppure, tutto vive e si manifesta con vitalità in un’armonia naturale.</p><p>Raffaele Carrieri (Taranto, 23 febbraio 1905 – Pietrasanta, 1984), scrittore e poeta italiano. A quattordici anni abbandonò la città natale e viaggiò imbarcandosi come marinaio su bastimenti mercantili. Tornato in Italia fu per due anni gabelliere a Palermo. ”La mia poesia è tutta autobiografica; ispirata a fatti realmente accaduti, a viaggi, a soggiorni in paesi stranieri” scrisse di sé.</p> </div>
<div><p>PAUL ÉLUARD / INNANZITUTTO, XXI / I nostri occhi restituiscono la luce / E la luce il silenzio / Per non riconoscersi più / Per sopravvivere all'assenza.</p><p>(da L'Amore, la poesia, 1929)</p><p>“Noi siamo la luce e il nostro cuore splende” scrisse il poeta francese Paul Éluard. Quando questa luce non batte sullo specchio che i due innamorati sono l’uno per l’altro, allora scende il silenzio, scende il buio e non ci si riconosce più. E, se è vero che “Amando, ho creato tutto: reale, immaginario. / Ho dato la sua ragione, la sua forma, il suo calore / E il suo ruolo immortale a colei che mi illumina”, allora quell’assenza è un’oscurità totale.</p><p>Paul ÉluardPaul Éluard, pseudonimo di Eugène Émile Paul Grindel (Saint-Denis, 14 dicembre 1895 – Charenton-le-Pont, 18 novembre 1952), poeta francese, è stato tra i maggiori esponenti del movimento surrealista. La sua poesia evolve da tematiche individualiste, di lirismo amoroso, a contenuti di forte ispirazione sociale.</p> </div>
<div><p>Il rimorso / Jorge Luis Borges</p><p>Ho commesso il peggiore dei peccati / che un uomo possa commettere. / Non sono stato felice. / Che i ghiacciai dell'oblio / possano travolgermi e disperdermi, senza pietà.</p><p>I miei mi generarono per il gioco / rischioso e stupendo della vita, / per la terra, l’acqua, l’aria, il fuoco. / Li frodai. Non fui felice.</p><p>Realizzata non fu la giovane loro volontà. / La mia mente si applicò alle / simmetriche ostinatezze / dell’arte che intreccia inezie.</p><p>Ereditai valore. Non fui valoroso. / Non mi abbandona, mi sta sempre a lato / l’ombra d’essere stato un disgraziato.</p> </div>
<div><p>Il bello dell'alzarsi al mattino / è che noi non siamo lasciati da soli / con il nostro niente, / con il nostro sentimento, / con il nostro stato d'animo, / con la nostra percezione. / Oggi siamo qui e il Signore / ci è venuto incontro in tanti modi / da quando abbiamo aperto gli occhi questa mattina: / dalla bellezza del reale che ci circonda / al volto degli amici... / Il Signore ricomincia la lotta contro il dualismo, / contro il nichilismo, / ogni mattina, / venendo incontro a noi: / non ci lascia soli.</p><p>Juliàn Carròn / da "Qualcosa dentro qualcosa" / - La Thuile - 27-31 ago 2005</p> </div>
<div><p>ADRIENNE RICH / INSONDATO / Marinaio inesperto, / in questa zona fuori dalla carta / ogni navigatore viaggia senza consigli, solo. / Ognuno Magellano di se stesso / su tropici di sensazione: / non resta sasso arso dal fuoco / da abitazioni precedenti, / nessuno scafo antico / scheggiato sulla spiaggia. / Queste sono latitudini rivelate / a ciascuno separatamente.</p><p>1951</p><p>”Ognuno Magellano di se stesso” dice la poetessa statunitense Adrienne Rich, ognuno gettato nell’oceano della vita da esplorare con la sua barchetta e la sua solitudine: illusioni e disillusioni, disinganni, ricordi, avventure costituiscono a poco a poco la nostra esperienza e una cartografia personale, in cui è possibile “imparare dai confini sfumati”.</p><p>Adrienne Rich (Baltimora, Maryland, 16 maggio 1929 – Santa Cruz, California, 27 marzo 2012), poetessa, saggista, insegnante e femminista statunitense. Le sue poesie seguono un percorso che porta alla consapevolezza dell’io e dell’essere donna, lesbica e ebrea americana. In rapporto conflittuale con il potere, rifiutò la National Medal of Arts offertale da Clinton</p> </div>
<div><p>Czesław Miłosz</p><p>COSÌ POCO</p><p>Così poco ho detto. / Giorni brevi.</p><p>Giorni brevi, / Notti brevi, / Anni brevi.</p><p>Così poco ho detto, / Non ho fatto in tempo.</p><p>Il mio cuore si è stancato di / Entusiasmo, / Disperazione, / Ardore, / Speranza.</p><p>Le fauci del leviatano / Si sono richiuse su di me.</p><p>Nudo giacevo sulle rive / In isole disabitate.</p><p>Mi ha trascinato con sé nell’abisso / La bianca balena del mondo.</p><p>E ora non so / Cosa fosse vero.</p><p>Barkeley, 1969</p><p>Traduzione di Pietro Marchesani / da Poesie, Adelphi, 1983</p> </div>
<div><p>JACOBO CORTINES / PASSEGGIATA / Sereno il mare sul far della sera, / e il cielo tra l’azzurro e il giallo. / Due canne da pesca sugli scogli / segnano l’orizzonte. / Rota e Cadice, avvolte nella foschia, / città spettrali che nella notte / si illuminano a poco a poco. / Cammino su questa lunga spiaggia / solo con il mio silenzio. Non ci sono risposte / perché nulla domando. Ascolto soltanto / il frangersi delle onde, la schiuma / con il suo fragile fruscio in ritirata, / il vento nelle orecchie, qualche uccello / che canta mentre vola. Non chiedo altro / che affondare i talloni nella sabbia, / andare avanti fino a sentirmi stanco, / e ritornare lentamente / come una forma scura che ritorna / al punto di partenza. Già mi basta / non naufragare nel mio silenzio.</p><p>(da Scenari, inedito – in Poetica e poesia, 2006)</p><p>Capita talvolta di avere bisogno di silenzio, di ritrovarsi da soli con se stessi per riordinare le idee o anche solo semplicemente per ricaricare le pile. E cosa può essere meglio di una passeggiata in riva al mare, come fa il poeta spagnolo Jacobo Cortines, immerso in un universo di luci e di suoni, di odori e di sensazioni?</p><p>Jacobo Cortines Torres (Lebrija, 1946), poeta, saggista, traduttore , editore, accademico e professore universitario spagnolo. Laureato in Lettere e Filosofia, insegna Letteratura spagnola a Siviglia.</p> </div>
<div><p>ANA EMILIA LAHITTE / QUESTA DIMORA / Questa dimora. / Questa prigione. / <div style='padding-left: 180pt'> Umana </div> per la temporaneità o per l’illusione / dei suoi cinque pilastri capitali. / Contiene soltanto umori, appetiti, / per chi solo il sangue / rivendica e testimonia. / Ma anche sorveglia / il vertice invisibile, / l’istante decisivo dove convergono / lo sguardo dell’uomo / che insabbia i suoi occhi / per continuare a guardare / <div style='padding-left: 300pt'> l’orizzonte. </div></p><p>(da Gironsiglos, 2005)</p><p>Al di là della finitudine umana va la poetessa argentina Ana Emilia Lahitte: questa macchina di ossa e muscoli, di sangue e cervello, di organi che processano ciò che i cinque sensi comunicano, che produce umori e richiede di soddisfare i suoi desideri non è però un automa, possiede sentimenti che anelano a qualcosa di più alto e universale.</p><p>Ana Emilia Lahitte (La Plata, 19 dicembre 1921 – 10 luglio 2013), poetessa e scrittrice argentina. Ha pubblicato 27 libri suddivisi tra poesia, narrativa, teatro e saggi. Ha collaborato con diversi ministeri alla diffusione della poesia argentina nel mondo.</p> </div>
<div><p>Georg Trakl / ESTATE</p><p>Di sera cessa il lamento / del cuculo nel bosco. / Più basso il grano s’inchina, / il rosso papavero.</p><p>Nera tempesta minaccia / al di sopra del colle. / L’antica canzone del grillo / si estenua nel campo.</p><p>Non più si muove la fronda / dell’ippocastano. / Sulla scala a chiocciola / il tuo abito fruscia.</p><p>La candela brilla quieta / nella camera buia; / una mano d’argento / la spegne.</p><p>Notte senza vento, senza una stella.</p><p>da Poesie, BUR, 1974</p> </div>
<div><p>Un giardino</p><p>RACHEL KORN / DALL’ALTRO LATO DELLA POESIA / Dall’altro lato della poesia c'è un giardino, / e nel giardino una casa con il tetto di paglia / e tre pini, / tre sentinelle che non parlano mai e stanno di guardia. / Dall'altro lato della poesia c'è un uccello, / giallo e marrone con il petto rosso, / e torna ogni inverno / appeso come un bocciolo sul cespuglio nudo. / Dall'altro lato della poesia c'è un sentiero / sottile come la riga tra i capelli, / e qualcuno perso nel tempo / cammina sul sentiero a piedi nudi, senza far rumore. / Dall’altro lato della poesia possono accadere cose sorprendenti, / anche in questa giornata nuvolosa, / in quest'ora ferita / che sospira di febbrile desiderio alla finestra. / Dall'altro lato della poesia potrebbe apparire mia madre / e sostare un po’ sulla soglia, persa nei suoi pensieri / per poi chiamarmi a casa, come faceva tanto tempo fa: / Hai giocato abbastanza, Rokhl. Non vedi che è notte?</p><p>(da Poesie scelte, 1985 – su Otra iglesia es imposible)</p><p>Le poesie sanno sempre sorprendere. Racchiudono in sé quello che le parole dicono, ma sanno anche andare oltre, hanno territori inesplorati che per il poeta stesso e per ogni lettore sono diversi. Così la poetessa di lingua yiddish Rachel Korn, vi trova il giardino della sua vecchia casa in Galizia, e ritorna bambina, rivede la madre che la chiama a casa perché è tardi, e dolcemente naufraga in quell’emozione generata dal ricordo.</p><p>Rachel (Rokhl) Häring Korn (Pidlisky, Ucraina, 15 gennaio 1898 – Montreal, Canada, 9 settembre 1982), poetessa e scrittrice di lingua yiddish. Trasferitasi in Polonia all’inizio della Grande Guerra, esordì in polacco, per passare subito all’yiddish. Riparata a Mosca nel 1941 dopo l’invasione tedesca, emigrò infine in Canada nel 1948. Tristezza, sradicamento e solitudine caratterizzano molte delle sue poesie.</p> </div>
<div><p>RUTGER KOPLAND / L’ACQUA DI GIORNO E DI NOTTE / Di giorno l’acqua è lievemente / meno verde dei boschi, lievemente / meno azzurra del cielo, lievemente / meno di quant’altro, così è l’acqua.</p><p>La luna sale, l’acqua è più nera / dei boschi grigi, più nera / del cielo grigio. La luna / d’argento nel salvadanaio del poeta.</p><p>Scivolano nubi davanti alla luna / e tutto scompare.</p><p>(da Tutti in bicicletta, 1969 – Traduzione di Giorgio Faggin e Giovanni Nadiani)</p> </div>
<div><p>Lottate per la felicità, / come lottano gli uomini per il grano. / Ricordate che l’amore / è il seme e il frutto della gioia. / Amate gli altri perchè gli altri possano amarvi, / amate voi stessi per poter amare gli altri. / Non avrete paura per la fame / perchè troverete nei granai / il grano per gli anni magri. / Non avrete paura del lavoro / perchè vi sarà congeniale. / Non avrete paura della vita / perchè vi darà la vita / e vi farà gioire con la sua fertilità. / Non avrete paura della morte / perchè in ogni orizzonte troverete una nuova saggezza. / Ricordate l’altra sponda del fiume, / dove un giorno sarete misurati secondo il peso del vostro cuore. / Di faraone Amenenhet I (1996 ac)</p> </div>
<div><p>Un attimo di bene / Lo so che ognuno è il gigante / delle sue ferite, / ognuno è dentro una lotta / senza fine. / Non c’è riparo al guasto / che ci attende, / non si può diluire la morte, / ma ogni giorno si può avere / un attimo di bene, / si può con umana pazienza / guardare questo mondo / che si scuce. / Se nulla è sicuro / e nulla sembra vero / restiamo vicini, / strofiniamo il buio / per farne luce. / (Franco Arminio, da La cura dello sguardo – Nuova farmacia poetica, Bompiani 2020)</p></div>
<div><p>Lascia sempre vagare la fantasia, / È sempre altrove il piacere: / E si scioglie, solo a toccarlo, dolce, / Come le bolle quando la pioggia picchia; / Lasciala quindi vagare, lei, l’alata, / Per il pensiero che davanti ancor le si stende; / Spalanca la porta alla gabbia della mente, / E, vedrai, si lancerà volando verso il cielo. / (John Keats )</p></div>
<div><p>La forza dell'amore / Scuote Amore il mio cuore / come il vento sul monte / si abbatte sulle querce. / Subito a me il cuore si agita nel petto / solo che appena ti veda, e la voce / non esce, e la lingua si spezza. / Un fuoco sottile affiora rapido alla pelle, / e gli occhi più non vedono / e rombano le orecchie. / (Saffo)</p></div>
<div><p>Come stelle nella notte / Taci, appartati e nascondi / i tuoi sentimenti e i tuoi sogni, / e lascia che nella profonda anima / essi si innalzino e tramontino / silenziosamente, come stelle nella notte. / Contempla e taci. / (FËDOR TJUTČEV )</p></div>
<div><p>RODOLFO ALONSO / L’UNICA VERITÀ / Mi dici / che il mondo / è così / e che io / me lo immagino / piuttosto / come desidero che fosse. / Ma come / potrei / sopportarlo / se non so che potrebbe / - almeno nei sogni - / essere / diverso? / (da Gelsomino del paese, 1988) / L’unica verità è la realtà? Il poeta argentino Rodolfo Alonso forse concorda ma di certo non ci sta: lascia aperto lo spiraglio del sogno, di questa alternativa in cui il mondo può essere diverso, può apparire più simile alla concezione di un mondo ideale che alberga dentro di noi. / Rodolfo Alonso (Buenos Aires, ottobre 1934), poeta, traduttore, saggista ed editore argentino. Traduttore di Fernando Pessoa, Giuseppe Ungaretti, Eugenio Montale, Cesare Pavese e Paul Celan, fu giovanissimo protagonista della rivista d’avanguardia Poesía Buenos Aires, dove pubblicò i suoi primi versi nel 1952.</p></div>
<div><p>Kenneth Rexroth / GALLEGGIANDO / Impigrisce la nostra canoa sulla pigra corrente / tra rampicanti e alberi e giunchi sull’acqua / stagnante di un torpido fiume del Midwest; / girando lenta su se stessa s’impiglia nelle ninfee / abbondanti. Siamo stanchi di pagaiare. / L’intero pomeriggio a risalire la debole corrente, / per oscuri meandri, su, tra pascoli e boschi; / oltre guadi fangosi dove il forte odore di bestiame / scivolava denso sull’acqua; cantando canzoni / di movimenti perfetti e regolari: canzoni / da sci, canzoni da raduno notturno, d’argano / in moto, dell’argine e del rollio dei barcaioli. / Stanchi del movimento e dei suoi ritmi, / stanchi del dolce gioco nell’unione delle forze, / ci abbracciamo distesi lasciando che palpi / di ninfea, petali e foglie trattengano il moto / nel caldo che s’addensa, nell’aria sonnolenta. / Canta per me a bassa voce, Westron Wynde, / Ah Syghes, mon coeur se recommend à vous, / Phoebi Claro; canta le erratiche melodie erotiche / d’uomini e donne di settecento anni fa, / piano, con la bocca chiusa sulla mia guancia. / Lascia le nostre cosce impigliarsi nei cuscini, / lascia che i tuoi seni nella veste sottile / pendano sulle mie braccia nude, sulla gola; / che i capelli profumati ci scendano sugli occhi; / baciami con quelle sottili labbra melodiose. / Mentre ti spoglio hai pupille umide e nere, / enormi, e la pelle fresca, d’avorio. / Muoviti cauta, muoviti appena, apri le cosce, / prendimi piano mentre le labbra annaspano / e ci succhiamo la gola dove ronza il sangue. / Muoviti piano, no, non muoverti, tienimi in fondo / a te, ferma, nel profondo, mentre il tempo / scivola via come il fiume oltre il letto dei gigli / e questi momenti rubati scompaiono, fusi / nella nostra carne mortale e senza tempo. / (Traduzione di Francesco Dalessandro)</p></div>
<div><p>ÁNGEL CRESPO / SECONDA ETERNITÀ / Ho messo le mani nell'acqua / per assomigliare alle isole. / Il mare mi è passato tra le dita / come l'aria attraverso le fessure. / Sotto le mie parole / si rincorrevano le sirene. / Quando volli tornare a terra / la spiaggia era scomparsa. / (da Il bosco trasparente, 1981) / Nell’umanismo del poeta spagnolo Ángel Crespo assume grande spazio l’autonomia dell’essere umano nel tentativo di conquistare la sua essenza: questo suo ergersi a creatore, questo suo “assomigliare alle isole” può però farlo naufragare nell’incertezza dell’alto mare. / Ángel Crespo (Ciudad Real, 18 luglio 1926 – Barcellona, 12 dicembre 1995), poeta e critico letterario spagnolo. Intellettuale della Generazione del '50, tradusse in spagnolo Dante Alighieri, Francesco Petrarca e Fernando Pessoa. Dall'iniziale realismo esistenziale passò al postsurrealismo e poi all'umanismo trascendente.</p></div>
<div><p>GIOVANNI GIUDICI / L’UOMO CHE DORMENDO RIDEVA / Nel cuore di un qualche sogno che mi vedessero / Ben disteso castamente sul letto / E commentando - guardalo come ride / Lui che da sveglio sta sempre così sulle sue / Nel flusso dei pensieri che carezzandomi / Colmi di letizia alle spalle / Attraverso la buca del cervello oltre la fronte / Volassero una brezza di aquilone / Lo immagino come potrebbe / Darsi la bella visione / Chiusa agli osceni che sghignazzano intorno / Vattelapesca cosa gli naviga in testa / Vieni tu a popolarmi fabbricatore di sorprese / Che all'improvviso tramuti le lacrime / Tu che da un rametto / Ricavi zufoli / Scopritore di nidi mago di mani ombra / Che alle pareti della sera parlano il lupo / Tu che fai treno e l'urlo della sirena / Tu annunciatore della neve sulla porta / Separa acqua da vino nel medesimo bicchiere / Dimmi un pensiero che mi abita dentro / Fa’ il verso alla civetta che da fuori ti risponde / Raccontami il futuro del domani che è passato / Principio di tutto l'amore / Ben composto castamente sul letto / Guardami come rido mentre ti aspetto / O mio tardo visitatore. / (Da Il ristorante dei morti, Mondadori, 1981) / Il mondo del sogno è quello in cui l’inconscio domina e prende possesso delle nostre vite. Ciò che è stato represso durante il giorno esce come un animale notturno a svolgere le sue cacce. Questa felicità del sogno, questa ilarità magica si manifesta nell’uomo che dorme nella poesia di Giovanni Giudici. Come il signor Anselmo della novella Tu ridi di Luigi Pirandello: “Provvidenzialmente la natura, di nascosto, nel sonno lo ajutava. Appena egli chiudeva gli occhi allo spettacolo delle sue miserie, la natura, ecco, gli spogliava lo spirito di tutte le gramaglie, e via se lo conduceva, leggero leggero, come una piuma, pei freschi viali dei sogni più giocondi. Gli negava, è vero, crudelmente, il ricordo di chi sa quali delizie esilaranti; ma certo, a ogni modo, lo compensava, gli ristorava inconsapevolmente l’animo, perché il giorno dopo fosse in grado di sopportare gli affanni e le avversità della sorte”. / Giovanni Giudici (Porto Venere, 26 giugno 1924 – La Spezia, 24 maggio 2011), poeta e giornalista italiano. Della sua formazione cattolica e del suo lavoro nell'industria ha fatto i poli di una tensione che lo trascende e caratterizza il suo impegno civile. Numerose le sue traduzioni: Frost, Sylvia Plath, Orten, Pound, Ransom e Puškin.</p></div>
<div><p>Centenario di Paul-Jean Toulet / Paul-Jean Toulet, poeta francese di origini creole, figlio di un coltivatore di canna da zucchero alle Isole Mauritius, moriva il 6 settembre del 1920, cento anni fa. Famoso per il suo spirito aspro, per il suo brillante umorismo e per la dipendenza dall’oppio, scrisse la sua opera più famosa, Contrerimes, pubblicata postuma, con versi di sua invenzione, rimati secondo lo schema ABBA alternando versi lunghi a versi corti per costruire delicate quartine musicali tra l’ironico e l’amaro, che furono un modello per i cosiddetti “fantaisistes”, attivi dal 1911 fino alla Grande Guerra. / NOTTURNO / O mare, di cui odo il batticuore / per la tenebra informe, / come seno di donna che non dorme / per travaglio d’amore… / Un vento sordo la scogliera assale… / Come, se in cuor mi stride / un canto di sirena e mi deride… / Cuore, divino male. / Come, più niente lacrime, mai più / per me pietà né pena… / Piano, come da un fianco che si svena, / la pioggia cade giù.</p></div>
<div><p>Centenario di Paul-Jean Toulet / LA VITA, È PIÙ CHE L’OMBRA SOPRA IL MURO / La vita è, più che l’ombra sopra il muro, / un inane miraggio; / ma quello che vi traccia il tuo passaggio, / geroglifico oscuro, / mi seduce, il tuo riso come un volo / di spade lampeggianti, / e quei tuoi stessi menzogneri pianti / che specchiavano il sole. / Pure non è morire un’ombra vana. / Se hai paura, la notte, / non ascoltare il tuo cuore che batte: / è troppo strana pena. / (da Le Controrime, Sellerio, 1981 – Traduzione di Gesualdo Bufalino) / Paul-Jean Toulet (Pau, 5 giugno 1867 – Guéthary, 6 settembre 1920), poeta francese, esponente del Simbolismo minore. Di origine creola, trascorse i primi anni di vita nell'isola Mauritius. In seguito si trasferì a Parigi dove raggiunse la notorietà collaborando a La Vie parisienne.</p></div>
<div><p>EPIGRAFE PER UNA GENERAZIONE / Tutto scivola sulla superficie dell'anno, / non quel primo passo esitante / su un altro mondo, che vedemmo d'estate. / Tutto scivola, è già passato, le guerre / e la pace impossibile, i governi / della violenza, il fermento e i dolori / d'una generazione. Sono stanco / di negare me stesso e rifiutare la gioia, / anche questo finirà, lo sento, / tutto scivola con noi nell'abisso del tempo. / Ma quel nuovo passo sulla scala dell'uomo / e quel modo di viverlo e vederlo, / che fummo sulla lunga ora di morte / se non l'occhio che ha visto il piede che esplora, / il principio di un gesto interminabile / e l'amore felice di non compiersi. / Il vero amore che sa tornare al silenzio, / la vita consapevole di restare sommersa. / Fummo gli altri dopo di noi, la parola nel vento; / e tre uomini come noi che al ritorno pregavano in locale / isolato. / Guardateci nel nostro vero volto, / noi che fummo il presente e il passato, l'amore e il tempo. / (Lino Curci, 1912-1975)</p></div>
<div><p>Anche per questo / ci fu data la terra, / per patire il divino / dentro di noi. E tutto quel che parla / del tempo, il mutamento / delle stagioni, l'incontro e la perdita, / il volto che si annebbia e la durata / della parola, è legge della terra / condannata con noi. Passa, giardino / dei nostri sogni, balcone sugli astri / dove il pensiero naviga i silenzi. / (Lino Curci, 1912-1975)</p></div>
<div><p>CONTROCORRENTE / Non cederò all'invito dell'ironia dissacrante, / non cadrò nella nevrosi così vezzeggiata dai critici / dove il linguaggio balbetta alla radice semantica, / non giocherò col linguaggio, non sporcherò la parola, / non sarò di moda. La vita è seria, / non giocherò con la vita, con i mali dell'uomo. / Resterò come sono e scontento di esserlo, / e che altro poteri fare ormai / se non restare nella verità / portandone gli insulti come un trofeo. / (Lino Curci, 1912-1975)</p></div>
<div><p>IL DIO POVERO (da "Con tutto l'uomo") / Ecco l'orrenda strada / degli ingorghi natalizi, l'urlo / dei clacson dove si fa più aguzzo / il quotidiano inferno; / e il senso d'ogni nostra redenzione / che si dissolve nella pioggia fredda. / Per l'orgia dei regali l'età dei consumi / divora se stessa, questa ridda / delle larve ombrellifere al negozio / illuminato che le ingoia, e il balzo / del negoziante sulla preda. / Dio, / nato povero su questa terra, ricordi i doni / così ricchi venuti di lontano, / doni di re. La grotta, il viaggio, la stella; / l'ultima povertà sulla paglia e lo strame. / Dio di contraddizione, tra l'oro e l'incenso, / l'asino e il bove, / scoppiami dentro poichè sono giunto / a maledire questi giorni. Scoppia / nella dura testuggine di macchine / imbottigliate sulle strade immobili; / e in noi tutti coinvolti nel sistema / a comprare e a venderci, Dio povero. / Ho perduto l'infanzia e l'amore del domani, / il mio presente è cieco tra passato e futuro. / E ora devi veramente nascere / tra l'asino e il bove, come ogni anno, / una nascita spoglia per un cuore deserto. / Devi nascere con noi nell'umore del tempo. / Dirci che i ricchi doni / a te indirizzati giustamente / erano per un altro, per un re / non conosciuto ancora. / Con te dobbiamo ricominciare, / e tu devi ritornare a crescere / fino a scacciare i mercanti dal tempio. / (Lino Curci, 1912-1975)</p></div>
<div><p>Come un frutto maturo / che già il peso / allontana dal ramo, / ora vorrei / somigliare a me stesso, / ritornare / dalla mia superficie / al mio silenzio / per un più vasto incontro. / E sentir crescere / in me la piena / infinita dell'uomo / come si ascolta un fiume. / (Lino Curci, 1912-1975)</p></div>
<div><p>L'Amore non fa rumore: / vibra ad un canto impercettibile / per le orecchie, suona la musica dell'anima. / L'Amore si nutre: / con sguardi, con silenzi, con piccole carezze. / L'Amore si ripara: / dall'invidia, dalla ferocia, dall'indifferenza. / L'Amore non ha fretta: / vive nell'umido tepore dell'attesa, della presenza. / (Vincent Navire)</p></div>
<div><p>Tony Hoagland / Personale / Non prenderla sul personale, dicevano; / ma io sì, ho preso tutto piuttosto sul personale – / la brezza e il fiume e il colore dei campi; / il prezzo dei pompelmi e dei francobolli, / i capelli bagnati delle donne sotto la pioggia – / e ho maledetto quel che mi feriva / e lodato quel che mi dava gioia, / la più stupida delle reazioni possibili. / Il governo mi ricordava mio padre, / con la sua sordità e le sue leggi, / e il clima mi ricordava mia madre, / con le sue burrasche tropicali. / Goditela finché puoi, dicevano della Felicità / Prima pensa, dicevano del Parlare / Vai avanti, dicevano / alla Scuola dei Cuori Infranti / ma io non ci riuscivo e non credevo né / credo nei tagli netti; / io credo nelle fratture esposte / servite con salsa di sporchi rimpianti, / io credo nel vuotare il sacco / e rimangiarsi tutto / e ridirlo per sicurezza / mentre l’aria si riempie di Scusami / come uccelli che volteggiano / e gli alberi pare abbiano il mal di mare al vento. / Oh vita! Puoi biasimarmi / se ho fatto una scenata? / Tu eri l’ultimo vagone giallo, la luna / che spariva sopra la cresta di una nuvola. / Io ero il cane, in catene dietro casa di un cretino; / e abbaiavo e abbaiavo: / cercando di convincere tutto il resto / a prenderla sul personale come me. / (Traduzione di Elena Moncini)</p></div>
<div><p>NANCY MOREJÓN / CAVALLI DAVANTI AL MARE / Di fronte a questi cavalli, / nella loro stessa luce / o la luce bianca del mattino, / il tempo si sofferma / dimentico di code e criniere / di questi cavalli che lo fiutano / nella sua immobilità terrestre. / E posso guardare / l’incresparsi del tempo davanti alle onde / che si sollevano e si abbassano / nella loro stessa luce / o la luce bianca del mattino / dove l’esistenza non è altro / che questi cavalli davanti al mare. / (da La Quinta de los Molinos, 2002 / Una scena idilliaca in cui la tranquillità e l’atmosfera sanno porre in armonia con l’ambiente naturale e il mondo. Alla poetessa cubana Nancy Morejón basta osservare questi cavalli liberi sulla spiaggia di fronte al mare nell’alba per sentire il tempo quasi fermarsi e in questa effimera immobilità sentirsi viva. / Nancy Morejón (L’Avana, 7 agosto 1944​), poetessa, drammaturga, saggista e traduttrice cubana. Nazionalista, la sua opera tratta la mitologia della nazione cubana e la mescolanza razziale, la schiavitù e un moderato femminismo. La sua poesia si fa più lirica, intima e spirituale quando l’argomento è erotico o bucolico​.</p></div>
<div><p>EDWARD ESTLIN CUMMINGS / AMORE È PIÙ OSCURO ANCORA / Amore è più oscuro ancora / che dimenticare, più / chiaro ancora che ricordare, / più raro d’onda umida / più frequente che deludere, / è il più pazzo e lunare / e non sarà minore / di tutto il mare che solo / è più profondo del mare, / amore è sempre meno / di vincere, mai meno / di vivere, appena più / grande del minimo principio, / sempre un po’ meno / di perdonare, / è il più savio e solare / e non può spegnersi più / di tutto il cielo che solo / è più alto del cielo. / (da 50 poesie, 1940 – Traduzione di Salvatore Quasimodo) / Il poeta statunitense Edward Estlin Cummings fornisce la sua definizione dell’amore: qualcosa che è a volte più e a volte meno di qualcosa, non assoluto dunque, ma soggetto ad altri elementi. Eppure, nemmeno il linguaggio è in grado di catturarne appieno l’essenza, se servono similitudini per arrivare ad avvicinare soltanto una comprensione. / Edward Estlin Cummings, noto anche come e.e. cummings (Cambridge, 14 ottobre 1894 – North Conway, 3 settembre 1962), poeta, drammaturgo, scrittore e saggista statunitense. È celebre per il suo uso poco ortodosso delle maiuscole e delle regole della punteggiatura, e per il fatto di servirsi delle convenzioni sintattiche in modo avanguardista e innovativo.</p></div>
<div><p>"La solitudine" / Bisogna essere molto forti / per amare la solitudine; bisogna avere buone gambe / e una resistenza fuori dal comune; non si deve rischiare / raffreddore, influenza e mal di gola; non si devono temere / rapinatori o assassini; se tocca camminare / per tutto il pomeriggio o magari per tutta la sera / bisogna saperlo fare senza accorgersene; da sedersi non c’è; / specie d’inverno; col vento che tira sull’erba bagnata, / e coi pietroni tra l’immondizia umidi e fangosi; / non c’è proprio nessun conforto, su ciò non c’è dubbio, / oltre a quello di avere davanti tutto un giorno e una notte / senza doveri o limiti di qualsiasi genere. / Il sesso è un pretesto. Per quanti siano gli incontri / - e anche d’inverno, per le strade abbandonate al vento, / tra le distese d’immondizia contro i palazzi lontani, / essi sono molti – non sono che momenti della solitudine; / più caldo e vivo è il corpo gentile / che unge di seme e se ne va, / più freddo e mortale è intorno il diletto deserto; / è esso che riempie di gioia, come un vento miracoloso, / non il sorriso innocente, o la torbida prepotenza / di chi poi se ne va; egli si porta dietro una giovinezza / enormemente giovane; e in questo è disumano, / perché non lascia tracce, o meglio, lascia solo una traccia / che è sempre la stessa in tutte le stagioni. / Un ragazzo ai suoi primi amori / altro non è che la fecondità del mondo. / E’ il mondo così arriva con lui; appare e scompare, / come una forma che muta. Restano intatte tutte le cose, / e tu potrai percorrere mezza città, non lo ritroverai più; / l’atto è compiuto, la sua ripetizione è un rito. Dunque / la solitudine è ancora più grande se una folla intera / attende il suo turno: cresce infatti il numero delle sparizioni – / l’andarsene è fuggire – e il seguente incombe sul presente / come un dovere, un sacrificio da compiere alla voglia di morte. / Invecchiando, però, la stanchezza comincia a farsi sentire, / specie nel momento in cui è appena passata l’ora di cena, / e per te non è mutato niente: allora per un soffio non urli o piangi; / e ciò sarebbe enorme se non fosse appunto solo stanchezza, / e forse un po’ di fame. Enorme, perché vorrebbe dire / che il tuo desiderio di solitudine non potrebbe essere più soddisfatto / e allora cosa ti aspetta, se ciò che non è considerato solitudine / è la solitudine vera, quella che non puoi accettare? / Non c’é cena o pranzo o soddisfazione del mondo, / che valga una camminata senza fine per le strade povere / dove bisogna essere disgraziati e forti, fratelli dei cani. (Pier Paolo Pasolini)</p></div>
<div><p>Corrado Govoni / LA SORGENTE / Sradicata dal masso la sorgente / libera di contaminarsi / scioglie il suo sonno opaco / nella favella della fresca corsa, / ma infelice oramai / di non esser più niente / se non solo, per poco, / nella fragile stretta del ghiaccio. / Invano cerca un'evasione / rallentando la fuga / nel paesaggio di fuoco / come un albero di silenzio / rimpiangendo quand'era sotto il sasso / angelo di non essere: / anche il solo specchiare è una fatica, / e la più pura trasparenza / un'atroce violenza; / ché il breve strappo dei tuoni e dei lampi / la ricaccia a donarsi ed a corrompersi / nuovamente giù, / mescolata alla terra dei campi / nella sua eterna impura schiavitù. / (da Contrappunto, bimestrale di poesia e arte, Anno VIII n. 6, novembre-dicembre 1984)</p></div>
<div><p>EUNICE ARRUDA / ALTRO DUBBIO / Non so se è / amore / o / la mia vita che chiede / aiuto / (da Altro dubbio, 1963) / L’irrequietezza, l’inquietudine, un senso di essere in balia del destino dominano i versi della poetessa brasiliana Eunice Arruda. Così anche l’amore diventa un dubbio che la attanaglia: invece di viverlo pienamente, di abbandonarsi, si chiede se non sia piuttosto una risposta alla sua inquietudine. / Eunice Carvalho de Arruda (Santa Rita do Passa Quatro, 15 agosto 1939 - San Paolo, 21 marzo 2017), poetessa brasiliana. Laureatasi in Comunicazione e Semiotica, diresse l’Unione Brasiliana degli Scrittori. Esordì nel 1960 con È tempo di notte, cui seguirono altre tredici raccolte e un’antologia. La sua poesia fa della concisione un perno: taglia e riduce all’osso la parola. </p></div>
<div><p>Vicenç Llorca / Canto d’autunno / No, non dire alla foglia che si fermi: / deve venire l’inverno. / Ammucchia la legna, mangia e aspetta, / aspetta l’ora della neve. / Patire il freddo ti condurrà alla casa dell’anima, / ti farà ricordare / il calore di un corpo in un altro corpo, / e il valore della risurrezione. / Forse non credi che dietro l’onda / che muore contro lo scoglio / sta nascendo la forma di una spiaggia, / una baia, un porto? / Quel che rende così duro il morire / è ignorare per sempre che la vita, / come un pianeta / traccia l’ellisse di una luce più grande. / Che temi? Forse il non avere occhi, / che ti sfugga l’intenzione / di possedere le cose, / smettere di creare nella creazione? / Allora, come un aedo, / recita il tempo / nel tempo delle sillabe e dei fatti. / Tempi d’Europa. Antologia poetica internazionale (La vita felice, 2013)</p></div>
<div><p>Èmile Augier / COME L’EDERA / L’amore negli anziani ha radici strane / e trova – come l’edera tra le rovine, / nei cuori devastati dal tempo e dai mali - / cento brecce dove infilare i suoi rami ostinati. / (da L’avventuriera, 1860) / Guillaume Victor Émile Augier (Valence, 17 settembre 1820 – Croissy-sur-Seine, 25 ottobre 1889), poeta, drammaturgo e scrittore francese. Appartenente alla “Scuola del buon senso”, si oppose al romanticismo. In teatro segnò l’avvento della commedia di costume. Le sue opere soffrono un quadro della Francia sotto Luigi Filippo e Napoleone III, con attacchi alla borghesia capitalistica.</p></div>
<div><p>Èmile Augier / A UNA RAGAZZA / Povera bimba che vuol lottare con la natura, / che dubita d’amore, e rifiuta la sua legge / che cosa hai sofferto e da quale ferita / un cuore diciottenne ha perso la fede? / Io che sono già vecchio nelle cose umane / il cui cuore ha a sua volta spesso sanguinato, / io non rimpiango il sangue puro che le mie vene / hanno versato sulle siepi dove cercavo l’amore. / Perché ciò che appresi da rose e spine, / è che il solo bene del mondo è amare, / che anche le pene d’amore sono divine / e che è meglio spezzarsi il cuore che chiuderlo. / (da I giocatori, 1855)</p></div>
<div><p>HERNÁN MIRANDA / ARS VATICINANDI / Invece di sfere di cristallo / lucidate da tante carezze di maghi incompetenti / preferisco contemplare le acque calme dei laghi. / Lì c’è ogni cosa: soli in movimento / e libellule che volteggiano come elicotteri / e allegri visi di ragazze che si specchiano nell’acqua. / Quest’ultima, con un po’ di fortuna. / (da L’arte di vaticinare, 1970) / Hernán Miranda è poeta che ama raccontare la realtà attraverso dei piccoli momenti, anche banali, che però sono in grado di esprimere l’emozione poetica dell’uomo comune, le sue miserie quotidiane, i sogni, lo scorrere del tempo, la sottomissione al potere – l’opera è del 1970 e vaticina realmente in certe sue parti ciò che accadrà in Cile nel 1973. Qui si specchia nelle acque placide di un lago e immagina di leggervi il futuro tra libellule e riflessi. / Juan Hernán Miranda Casanova (Quillota, 1941), poeta cileno. Appartenente alla generazione letteraria chiamata “del 1960”, dopo il golpe del 1973 si esiliò prima in Argentina e poi a Panama, ritornando in patria nel 1981, dove insegnò alla Scuola di Giornalismo ed esercita come giornalista pubblicista.</p></div>
<div><p>CÉSAR ANTONIO MOLINA / COMPLEANNO / Oh, tutto era acceso. / La musica trascinava goffamente / avanti e indietro. / Entrava e usciva gente sconosciuta. / E c’erano molte voci e lingue diverse. / Ma quella che ricordo di più era la tua, / quella che non si udiva. / (da Per non andare da nessuna parte, 1994) / Un’altra declinazione dell’assenza, questa volta ad opera del poeta spagnolo César Antonio Molina: tra tanta gente che balla e che fa festa al compleanno, nel brusio, nel rumore, nel vociare, nel ritmo incessante della musica a risaltare è un fragoroso silenzio, il vuoto dell’amata. / César Antonio Molina Sánchez (La Coruña, 1952), scrittore, traduttore, e poeta spagnolo. Gestore culturale e professore universitario, è stato ministro della Cultura tra il 2007 e il 2009 e direttore dell'istituto Cervantes e del Circolo di Belle Arti di Madrid. La sua prima raccolta poetica, Epica, apparve nel 1974.</p></div>
<div><p>Franca Mancinelli / l’infinito dei morti / espande un’altra galassia. / Il rosso nel buio continua / a sfociare nel mare / dove siamo senza corpo accucciati. / (Tutti gli occhi che ho aperto - Marcos y Marcos, 2020)</p></div>
<div><p>Parole / Parole? Si, di aria / e nell'aria perdute. / Tu lascia che mi perda tra parole, / lasciami essere aria su labbra, / un soffio vagabondo senza sagoma, / breve aroma che l'aria fa svenire. / Anche la luce in se stessa si perde. / (OCTAVIO PAZ, Destino del poeta)</p></div>
<div><p>Veder cadere le foglie mi lacera molto / soprattutto le foglie dei viali / soprattutto se sono ippocastani / soprattutto se passano bimbi / soprattutto se il cielo è sereno / soprattutto se ho avuto, quel giorno, / una buona notizia / soprattutto se il cuore, quel giorno, / non mi fa male / soprattutto se credo, quel giorno, / che quella che amo mi ami / soprattutto se quel giorno / mi sento d’accordo / con gli uomini e con me stesso. / Veder cadere le foglie mi lacera dentro / Soprattutto le foglie dei viali / Dei viali d'ippocastano. / (Nazim Hikmet)</p></div>
<div><p>Patrizia Cavalli / Se posso perdonare, allora devo / riuscire a perdonare anche me stessa / e smetterla di starmi a giudicare / per come sono o come dovrei essere. / Qui non si tratta di consapevolezza / ma è la superbia che mi tiene stretta / in una stolta morsa che mi danna. / Eccomi infatti qui dannata a chiedermi / che cosa fare per essere perfetta. / Tenersi all’apparenza, forse descrivere / soltanto cose in mutua tenerezza. / (Vita meravigliosa - Einaudi, 2020)</p></div>
<div><p>Il teorema inesistente / Ma guardali / i nostri ingenui disegni: / lati e angoli sfuggono / al controllo delle cose definite / e il tempo morde le simmetrie / un solo fiocco di neve / sfiora, inconsapevole, due linee / e già scombina il loro incrocio / – Pitagora no, / non basterà a difendere le regole. / E così la geometria umana / si arrende / al disordine che ci fruga nei pensieri / perché il teorema dell’amore non esiste / e forse neppure un sentimentale assioma. / (IreneMarchi, 2020)</p></div>
<div><p>Nessuna cosa mi ha mai stupito / come quest’uomo / che sopravvive ogni giorno / non conoscendo / di lauti banchetti la gioia / e il bisogno, / ma soltanto il bene / di un pezzo di pane / di un uovo, / di un quarto di vino / di un grappolo d’uva: / compenso di cellule stanche / di vile / materia che muore, / e torna a rivivere / altrove / nell’anima eterna del mondo. / (Bruno Cavallini)</p></div>
<div><p>NELO RISI / MADRIGALE / Ho fatto un pieno di versi / per la traversata dei deserti / dell'amore, là dove il viaggiare / più comporta dei rischi, dove / occorre tenere gli occhi bene aperti / perché non sempre regge il cuore / A malapena si conserva un viso / se il tempo ingoia il resto; / con un ritratto appeso non si va / molto lontano, a meno che un sorriso / una figura non venga a divorarti / con dolcezza, un modo ancora / per stare con la vita. / (1993, da Il mondo in una mano, Mondadori, 1994) / Un Nelo Risi ormai settantatreenne affronta la vecchiaia traendo un bilancio della sua vita: la poesia rappresenta la scorta di viveri per affrontare il percorso, è la testimonianza di un’esistenza, della quale conserva i punti salienti, quei vaghi ricordi che il tempo va cancellando: “Tempo vecchio itinerante / tu vai per la tua strada / che è larga - a malapena / io mi apro un sentiero / che alle mie spalle il tempo / inesorabile cancella...” / Nelo Risi (Milano, 21 aprile 1920 - Roma. 17 settembre 2015), poeta e regista italiano. Laureato in Medicina, non praticò mai la professione. Partito da una lezione montaliana, si staccò dall’ermetismo trovando il suo spazio espressivo in uno spirito critico, spesso ideologico, capace di indagare con una precisione nitida e scrupolosa gli aspetti psicologici e sociali del vivere.</p></div>
<div><p>IL CLANDESTINO / un apologo / I / L’abbiamo cercato in ogni angolo di casa / dalle camere alle scale alla cucina / senza trovarlo il topino che Gina / ci ha detto d’aver visto arrampicarsi / dietro alla libreria, ci siamo dannati / spostando i mobili i letti gli armadi / cercandone le cacche lungo i muri / sotto i divani… niente! preoccupati / che durante la notte rovistasse / in giro abbiamo preparato un’esca / avvelenata e siamo andati a letto / sperando non ci svegli il suo squittìo / d’agonia perché spinto dalla fame / ha morso quel boccone avvelenato / II / L’esca era intatta quando stamattina / siamo scesi per fare colazione: / sia stato furbo o solo fortunato / che gran sollievo per noi non trovare / il suo cadaverino da gettare / in qualche buca o dentro l’immondizia! / mi son detto che forse dovevamo / lasciargli qualche scaglia di formaggio / invece di provare a avvelenarlo / perché era certo un profugo affamato / un rifugiato che cercava asilo / politico o un migrante clandestino / da un solaio o una stalla dove un gatto / assassino cercava di mangiarlo / (Francesco Dalessandro)</p></div>
<div><p>Il quotidiano innamoramento / L’amore mio ha tanti di quei nomi. / Batte le foglie a volte come cielo / che scende in gocce. Tira via le foglie / secche e le trasporta in volo. / A volte l’amore mio sorge e risplende / a volte per un momento breve / mi guarda sul sentiero con occhi / spaventati di capriolo. Ha molte facce / l’amore mio. Umane facce / e musi. Ha tutte le parole. / Ha note, sinfonie, voci cantate. / Ha un vuoto così grande / che mi accoglie mi chiama mi / atterrisce. L’amore mio. / Mi consola e mi duole. / E non muore – non muore. / Da forma a forma fiorisce. / (Mariangela Gualtieri, da Quando non morivo, Einaudi, 2019)</p></div>
<div><p>Dopo tanta strada / Siamo arrivati / alla riva di un mare / troppo grande / per poterlo capire / troppo piccolo / per annegarci le nostre paure. / (Irene Marchi, da La parte in ombra, Ensemble Edizioni, 2018)</p></div>
<div><p>Si arrabattano gli uomini / ad appoggiare coperchi alle pentole / a rattoppare strappi al lenzuolo / ad amoreggiare sotto la luna / a stornare debiti nascosti / come polvere svelta sotto al tappeto. / Si svelano gli uomini / nelle cose piccole e brevi / nel temporeggiare in bagno / nello scaldarsi le mani nelle tasche / nel rompere le uova anche fuori dal paniere / come bestie mansuete e irriverenti. / Si intrappolano gli uomini / negli occhi degli altri / a pescare qua e là nell’iride umida / un riflesso d’infinito. / Inciampo nei dettagli della vita / come una sottana lunga / fino ai piedi. / Inciampo sì, ma rido. / (Lidia Calzolari, 20 luglio 2020)</p></div>
<div><p>Michael Hamburger / Gli anelli sono il caso, la catena è il destino, / stringente come la rete di Efesto / che offrí al sorriso degli dèi due corpi / su un solo letto, in così stretto / intrico, che fu chiara / la verità: uno per uno fa uno. / Gli amanti sottrattivi, che ribattono / che quel che il caso ha unito può dividere / la scelta (come se un puro sforzo / allentasse la stretta di un paradosso) infine / scoprono con stupore d’essere loro stessi / il dividendo che si è ridotto, / giú in quell’inferno dove Don Giovanni / sente la vanità del suo sommare nomi, / poiché il totale è perso per lui, / non vedovo, ma spettro, mentre chi / resta privo di un’unica compagna possiede / un meno che è piú grande del suo piú. / L’amore vero comincia con l’algebra, / con quei casuali attori x ed y, / non-entità il cui magico ruolo / è di far diventare un nulla tutto, / di essere e di non essere, di unirsi: / gli anelli sono il caso, la catena è il destino. / (Taccuino di un vagabondo europeo (Fondazione Piazzolla, 1999), traduzione di Maura Del Serra)</p></div>
<div><p>PAUL ÉLUARD / NUSCH / Sentimenti visibili / Vicinanza leggera / Chioma di carezze. / Senza ombre né dubbi / Dài gli occhi a quel che vedono / Visti da quel che guardano. / Fiducia di cristallo / Tra due specchi / Ti si perdono gli occhi nella notte / Per unire desiderio e risveglio. / (da La vita immediata, 1932 – Traduzione di Franco Fortini)) / Il 21 maggio del 1930 il poeta francese Paul Éluard passeggiava con l’amico René Char davanti alle Gallerie Lafayette cercando tra le prostitute una donna cui attribuire il ruolo che ebbe la Nadja di André Breton. Incontrano l’alsaziana Maria Benz, una chiromante, medium, artista del Grand Guignol. I due artisti le offrono la colazione nel caffè all’angolo del Chaussé d’Antin. In breve Char galantemente si eclissa lasciando Paul e Maria da soli. Nei giorni seguenti Éluard, che ha compassione della ragazza, le offre l’appartamento abbandonato dall’ex moglie Gala. La poesia che le dedica è una prima descrizione di quella che diverrà la sua musa e quattro anni dopo anche sua moglie, la donna che lascerà un vuoto doloroso quando morirà per un aneurisma cerebrale il 28 novembre del 1946. Quel giorno Éluard scriverà: “Non ho separato nulla ma ho raddoppiato il mio cuore”. / Paul ÉluardPaul Éluard, pseudonimo di Eugène Émile Paul Grindel (Saint-Denis, 14 dicembre 1895 – Charenton-le-Pont, 18 novembre 1952), poeta francese, è stato tra i maggiori esponenti del movimento surrealista. La sua poesia evolve da tematiche individualiste, di lirismo amoroso, a contenuti di forte ispirazione sociale.</p></div>
<div><p>Anna Settevendemmie / È SUONO LA MIA LINGUA / È suono la mia lingua / prima che significato / come l’oceano è abisso / e il cosmo infinito / prima di essere pensato. / Ma allora cosa c’è prima. / Polvere, mi dirai, puro nulla. / Ma la polvere ed il nulla sono / fertili siamo noi prima di nascere. / I corpi celesti il corpo delle cose / che fanno corpo con l’universo. / È così bello guardare da dentro / la vita che scorre all’esterno. / Eppure ti fece paura un tempo. / Sentimento d’irrealtà / dissero. / (dalla raccolta inedita La casa senza pareti)</p></div>
<div><p>Derek Mahon / TUTTO ANDRÀ BENE / Come potrei non essere lieto di contemplare / le nuvole aprirsi oltre l’abbaino / e l’alta marea riflessa sul soffitto? / Si muore, si muore, / ma non c’è alcun bisogno di pensarci sempre. / Le poesie fluiscono dalla mano sfrenata / e la celata fonte è l’attento cuore. / Il sole sorge malgrado tutto / e le città lontane splendono bellissime. / io rimango qui steso in un tumulto di sole / a guardare il giorno irrompere e le nuvole volare. / Tutto andrà bene.</p></div>
<div><p>DAI FUGU / QUANTA GENTE CORRE / Quanta gente corre dietro al denaro, / incessantemente. / Dedicano la notte a far di conto / e cavalcano tutto il giorno. / Passano la vita in un costante desiderio, / stanchi del continuo ripetersi. / E nemmeno ski rendono conto che sul loro tetto / il cielo è sempre azzurro. / (da Shiping ci, XII secolo) / Dai Fugu, poeta cinese del XII secolo, ci testimonia che l’umanità non è molto cambiata in questi nove secoli: la descrizione dei dignitari e dei mercanti che cavalcano tutto il giorno per ammassare denaro da contare la notte si attaglia a molte persone del XXI secolo. Guardano al profitto, alla ricchezza, senza nemmeno accorgersi della poesia del cielo. / Dai Fugu o Tai Fu-ku (Provincia di Zhejang, 1167-1248), poeta cinese della dinastia Song, trascorse vent’anni in viaggio alla ricerca dei panorami più spettacolari. Sebbene facesse parte della scuola poetica Janghu, i suoi versi andarono oltre quella linea poetica. La sua poesia è raccolta negli Shiping.</p></div>
<div><p>La maggiore ricchezza di un uomo / è la sua incompletezza / In questo caso sono completo. / Parole che mi accettino come / sono – io non le accetto. / Non riesco ad essere appena un / soggetto che apre / le porte, che apre rubinetti, / guarda l’orologio, che / compra il pane alle 6 del pomeriggio, / che va là fuori, / che tempera matite, / che vede l’uva, etc. / Perdonami. / Ma io ho bisogno di essere Altri. / Io penso di rinnovare l’uomo / tramite le farfalle. / (Manoel de Barros (Brasile, 1916-2014), da Retrato Do Artista Quando Coisa, Rio de Janeiro, Editora Record, 1998)</p></div>
<div><p>Come se non fossi / In tutto e per tutto esistito, / e al tempo stesso è come se non fossi / ciò che sono realmente: / come il monte, immagine della pietra / che si riveste di boschi / e diventa esso stesso bosco; / come il chicco divenuto maturo nella durezza / spaccato dal tenero germoglio / ed è sempre ancora seme, / che sono, chi sono?, / amante o amato? / chi genera o chi è generato? / sono padre o figlio, / appena un caso / inserito nel mezzo fra entrambi? / l’uno e l’altro insieme / solo in un segreto pensiero, / ma certamente intero nel dolore: / sono al tempo stesso indivisibile / eppure mi sgretolo, crollo, / mi sbriciolo, mi dissolvo / e scorro fra le dita. / (Ciril Zlobec, Ponikve, Slovenia, 1925-2018)</p></div>
<div><p>Ho costruito la mia / casa sulla / sabbia / Ogni giorno / ricomincio. / (EUNICE ARRUDA, I momenti)</p></div>
<div><p>La grammatica dell’amore / Io lo so. / Tu lo sai. / Noi lo sappiamo. / Loro non lo sanno. / (Alfonso Brezmes, da La notte tatuata, Editorial Renacimiento, 2013)</p></div>
<div><p>LUCIO MARIANI / A DISPETTO DEL MENTORE / A dispetto del mentore / la vita non si scrive in stampatello. / È in clinato corsivo, corsivo accidentato / virgole, macchie, late esitazioni / un solo punto fermo. / Nell’impero dispotico del bianco / qualche sorriso incanta. / (da Dispersi gli alleati, Crocetti, 1990) / Esorcizzare l’oblio è uno dei tentativi che il poeta romano Lucio Mariani affida alla poesia: vivere dunque, secondo la sua analogia, non è il chiaro stampatello con cui i bambini iniziano a scrivere ma un corsivo inclinato talora macchiato dove qua e là si nota l’indecisione della mano nel tracciare una parola. Ma nell’oceano bianco del foglio la parola sa far emergere ogni tanto qualche gioia. / Lucio Mariani (Roma, 1936 – 16 ottobre 2016). Poeta e saggista italiano. Il suo linguaggio espressivo – spesso arditamente innovativo – riflette sulla condizione umana e recupera il valore perenne del mito attraverso una poesia che scuote, sovverte i concetti, disorienta le certezze.</p></div>
<div><p>Controversi / Graffia rabbia sorda / cade il tempo che si strappa / Poesia filo di corda / nel buio ci si aggrappa / tu bruci in uno sguardo / anneghi in uno sputo / Poesia è un silenzio forte, / è un urlo lungo e muto / Sorgente d’acqua dolce / nei mari più sommersi / Poesia è voce chiara, / pensieri controversi / la vita che incide / profonda sulla pelle / Poesia è una parola / libera e ribelle / (Chiara Carminati, da Viaggia verso – Poesie nelle tasche dei jeans, Bompiani, 2018)</p></div>
<div><p>La poesia è nascosta nelle parole – / è tutto quello che so. / Il mio destino è non capire quasi nulla. / Sul niente possiedo profondità. / Non coltivo connessioni con il reale. / Per me forte non è chi scopre l’oro. / Forte per me è chi scopre cose insignificanti: / del mondo e nostre. / Per questa piccola frase mi hanno eletto imbecille. / Mi sono emozionato e ho pianto. / Ho un debole per gli elogi. / (Manoel de Barros (Brasile, 1916-2014), da Tratado geral das grandezas do ínfimo, 2001)</p></div>
<div><p>S’impara a vivere e a mettere radici. / E conviene che piova sul bagnato, / calpestare la superficie dei fiumi / fino ad essere tranquilli, / fino all’acqua tiepida alla cintura, / con l’orologio ad ore più quiete, / dove sia il ricordo a chiamare il presente / e il futuro sia un minuto perfetto / ogni volta più nostro e più stretto, / perché il vento si calma con carezze / come i cavalli nei giorni di tempesta. / S’impara a vivere, / ad essere corpo ed anima negli occhi che guardano, / nella voce che domanda, / nelle dita che esplorano senza fretta / la pelle dei saluti. / Occorre lavorare la vita. / La collera del tempo si calma con le mani. / (Luis García Montero (Granada, 1958), da Un inverno mio, traduzione di Gabriele Morelli)</p></div>
<div><p>Charles Juliet / Che parole trovare / che allentino le tue tensioni / ti liberino dalla tua angoscia / sopiscano ciò che ti logora / che parole trovare / che ti chiarifichino / ti svelino a te stesso / trasformino il tuo sguardo / parole / che ti ridestino / alla più alta esigenza / ti diano / il potere di amarti / ti sospingano / incontro alla vita / (Rivista “Poesia” (n.297, ottobre 2014), traduzione di Federico Mazzocchi)</p></div>
<div><p>Umberto Saba / Città vecchia / Spesso, per ritornare alla mia casa / prendo un’oscura via di città vecchia. / Giallo in qualche pozzanghera si specchia / qualche fanale, e affollata è la strada. / Qui tra la gente che viene che va / dall’osteria alla casa o al lupanare, / dove son merci ed uomini il detrito / di un gran porto di mare, / io ritrovo, passando, l’infinito / nell’umiltà. / Qui prostituta e marinaio, il vecchio / che bestemmia, la femmina che bega, / il dragone che siede alla bottega / del friggitore, / la tumultuante giovane impazzita / d’amore, / sono tutte creature della vita / e del dolore; / s’agita in esse, come in me, il Signore. / Qui degli umili sento in compagnia / il mio pensiero farsi / più puro dove più turpe è la via. / (da Poesia italiana del Novecento, volume secondo, Torino, Einaudi 1971)</p></div>
<div><p>Francesco Scarabicchi / Questa luce che tocca / ottobre e il mondo / calma scomparirà / da sé in silenzio / nella sera del tempo / e questa nebbia / bianca sulla città / lascerà intatto / tutto il vuoto dell’epoca, / il ritratto di ogni cosa che, ferma, / a voce spenta, / niente saprà di noi / come l’odore / della notte di vento / e pioggia dura / che sui nome e le case / cade invano. / (Il prato bianco, Einaudi, 2017)</p></div>
<div><p>Sergio Sbrollini / Il mio compleanno / Oggi è un giorno buono / per vedere gli amici, / per sapere con loro / la mia vita che passa. / Vecchi amici che narrano / primavere svanite / hanno nei compleanni / cari gesti d’infanzia. / Scorrerà triste vino / dalle cose perdute, / dolce da un rubinetto / che nessun saprà chiudere. / E gli amici ormai giungono / con le stesse mie rughe. / Io già mi sento andare / a pensieri che struggono. / (Bruna che ridi e altri versi, Palomar, 1992)</p></div>
<div><p>DIEGO VALERI / AUTUNNO / In tenue luce l'autunno si spoglia. / Una rete di nervi esili e un velo / d'oro diafano, tesi sotto il cielo: / l'autunno è quel che resta d'una foglia. / (da Poesie, Mondadori, 1962) / Con pochissime pennellate il poeta veneto Diego Valeri riesce a dipingere un semplice bozzetto autunnale che evoca i tappeti gialli e rossi nei giardini e nei viali, i rami degli alberi che si spogliano, la tenacia delle foglie che resistono finendo con l’essere alla fine solo semplici nervature. / Diego Valeri (Piove di Sacco, 25 gennaio 1887 – Roma, 27 novembre 1976), poeta, traduttore e accademico italiano, fu ordinario di Letteratura Francese all’Università di Padova per oltre vent’anni, tranne nel periodo 1943-45 quando riparò in Svizzera come rifugiato politico.</p></div>
<div><p>Il mio nome / Una sera che il prato era verdeoro e gli alberi, / marmo venato alla luna, si ergevano come nuovi mausolei / nell’aria fragrante, e la campagna tutta palpitava / di strida e brusii di insetti, io stavo sdraiato sull’erba, / ad ascoltare le immense distanze aprirsi su di me, e mi chiedevo / cosa sarei diventato e dove mi sarei trovato, / e per quanto a malapena esistessi, per un attimo sentii / che il cielo vasto e affollato di stelle era mio, e udii / il mio nome come per la prima volta, lo udii come / si sente il vento o la pioggia, ma flebile e distante / come se appartenesse non a me ma al silenzio / dal quale era venuto e al quale sarebbe tornato. / (Mark Strand, da Uomo e cammello, 2006, in Mark Strand, Tutte le poesie, Mondadori, 2019, traduzione di Damiano Abeni con Moira Egan)</p></div>
<div><p>TOMIYASU FUSEI / MINUSCOLO / Minuscolo, un fazzoletto di giardino: / malata, vi cade, / immensa, / una foglia / (da Cento haiku, Longanesi, 1982) / La grandezza dell’haiku giapponese è sempre quella: la capacità di condensare l’emozione in un numero ristrettissimo di sillabe, riuscendo comunque a esprimere compiutamente quella sensazione, racchiudendo un universo in uno spazio minuscolo. Come fa il poeta Tomiyasu Fusei: in un giorno d’autunno è il cadere di una foglia a catalizzare il mondo. / Tomiyasu Fusei, pseudonimo di Kenji Fusei (Prefettura di Aicha, 1885-1979), poeta giapponese. Membro del gruppo di haiku Hototogisu, fondò l’Associazione di Haiku dell’Università di Tokyo. Dal 1910 al 1937 lavorò al ministero delle Comunicazioni arrivando a ricoprire il ruolo di viceministro.</p></div>
<div><p>Giovanna Rosadini / Inautunnarsi, nel presagio / di un nuovo inverno: qualcosa / ancora riluce dal fondale opaco / dell’estivo tempo sfinito, estinto. / Lasciarsi accadere come in sogno, / portare da questo vento improvviso / latore di tempesta, che sia, / che ci riporti la vita odorosa / di buono, fragrante e ripulita: / nuvole alte e compatte sopra / la verdeazzurra maestà del mare, / lo sguardo ora libero si allunga / nell’aperto orizzonte sgomberato, / e la linea di volo dei gabbiani / che si disegna, larga, in controluce / pare annunciare, nell’aria sottile, / silenziosa, un brivido inatteso, / la parvenza alata di un sorriso.</p></div>
<div><p>KATERINA ANGHELAKI-ROOKE / PROMEMORIA DELL’AMORE / Se l’amore ti ha dimenticato / tu rammentalo di nuovo / quando il tuo sguardo sfiora la natura / i pendii, le onde / gli alberi caducifogli / che non dubitano mai delle stagioni / gli animali che escono / dal ventre della madre / sanno già come vivere / come difendersi dai nemici / designati dalla natura. / Bada solo che il ricordo che rivive / non cada sul mucchio / delle aspettative tradite / dei sogni non realizzati. / (da Poesia, 357, Marzo 2020 - Traduzione di Nicola Crocetti) / “Ah! quando mi catturerà completamente / la bellezza delle foglie che cadono? / Quando mi renderò conto che tutta la natura / è amore?”: la poetessa greca Katerina Anghelaki-Rooke coniuga amore e natura – l’uno e l’altra sono saldamente connessi nell’esistenza umana. / Katerina Anghelaki-Rooke (Atene, 22 febbraio 1939 – 21 gennaio 2020), poetessa e traduttrice greca. Le sue poesie, con una costante meditazione sulla morte, trattano la relazione tra l’essere umano e la natura, la ricerca esistenziale femminile, l’esperienza di essere donna in una società tradizionale, con un linguaggio semplice e colloquiale.</p></div>
<div><p>Alessandro Ricci / SI COSTRUISCONO ZATTERE ANCHE / Si costruiscono zattere anche / per non salvarsi, per non / raggiungere approdi ma / perderli, e lo si fa / intenti, odiandosi quasi / serenamente, sapendo che / Penelope non aspetta / al di là del mare, / e nient’altro / che mare / c’è. / (da Tutte le poesie, Europa Edizioni, 2019)</p></div>
<div><p>D’accordo: non vale niente. / È meno del fumo / assai meno del vino. / Ma uno non può morire / senza un briciolo di poesia / è come pulire un vetro / e vedi cose sapute / ora più esatte e nuove. / (Pieraldo Marasi (1932-1986), da Pieraldo Marasi – Antologia, Samuele Editore 2010, a cura di Ludovica Cantarutti)</p></div>
<div><p>TITOS PATRIKIOS / DISEGNI NELLA NOTTE, XIV / A Kostas Kulufakos / Sul tamburo teso del cielo / lo scalpiccio del tempo non si ferma. / Una luna bianchissima tramonta. / E i nostri corpi / restano il confine che di continuo cambia / tra le cose andate / e quelle che vengono. / “Il confine che di continuo cambia / tra le cose andate / e quelle che vengono”: eccolo lì il lampo di genio, la poesia che si manifesta. È una notte che si spinge ormai verso l’alba, un altro giorno sta per cominciare e il poeta greco Titos Patrikios si scopre ancora una volta immerso nella dimensione temporale. / Títos Patríkios (Atene, 21 maggio 1928), scrittore e poeta greco. Confinato per tre anni dalla dittatura militare sull’isola di Makronissos e poi esule a Parigi e Roma, ha trasposto nei suoi versi l’esperienza di prigionia ed esilio. La sua opera è critica verso il mondo ma ritiene necessaria la lotta in difesa dei valori anche attraverso la poesia.</p></div>
<div><p>John Keats / AL SONNO / O tu che soffice imbalsami la quieta mezzanotte, / e con caute dita, benigne, nel buio, riparo / alla luce, chiudi i nostri occhi appagati, / scesi nell’ombra di un divino oblio; / o sonno consolatore, chiudi se ti piace / nel mezzo di quest’inno i miei occhi cedevoli, / o aspetta l’amen, prima che il tuo papavero / sparga intorno al mio letto cullanti carità; / poi salvami, o il giorno passato brillerà / sul cuscino causando molti affanni; / salvami dalla vigile coscienza che perfora / come talpa e che col buio si rinforza; / poi abile gira la chiave nella toppa oliata / e la cassa silenziosa della mia anima serra. / (Traduzione di Francesco Dalessandro)</p></div>
<div><p>Luigi Cannone / Poesie senza pariby Redazione / 8h//keep unread//hide / COME D’INVERNO IL GIORNO MENTRE PIOVE / Come d’inverno il giorno mentre piove / Contengo un’altra vita tra le cose / E più vicino, mentre tutto scorre / L’aperto transitare d’ogni tempo / Ed una volta ancora all’invisibile / Sorgere del sole. Così mi guardo / E vedo me stesso al fondo di un vuoto, / un po’ voragine, un po’ vento forte / e all’orlo della vita e della morte.</p></div>
<div><p>Riposa compagno stanco. / Vieni, poggia la testa qui. / Hai viaggiato tanto. / Non ho parole sagge da offrirti / nessuna disciplina da insegnarti / nessun concetto fisso da donarti. / Non troverai nessuna filosofia qui. / Nessuna risposta alle tue molte domande. / Offro solo la presenza. / Un Santuario. / Un letto. Nutrimento. / Un po' di gentilezza per ringraziare la tua. / Non sono migliore di te. / Il mio guru è la vita. / La mia stirpe l'amore. / Non divido ciò che è illuminato da ciò che non lo è. / Non insegno nulla che non venga direttamente dalla vita. / Non traggo citazioni da nessun libro, ma dalle crepe che si aprono nel cuore. / Vedo la tua fragilità ma anche il tuo immenso potere. / Ci siamo incontrati molto tempo fa, quando le molecole hanno danzato in armonia per formare mondi. / Fin d'allora ho notato il tuo coraggio. / Chiudi gli occhi; mi prenderò cura della tua notte." / (Jeff Foster)</p></div>
<div><p>Eugenio Montale / Mia vita, a te non chiedo lineamenti / fissi, volti plausibili o possessi. / Nel tuo giro inquieto ormai lo stesso / sapore han miele e assenzio. / il cuore che ogni moto tiene a vile / raro è squassato da trasalimenti. / Così suona talvolta nel silenzio / della campagna un colpo di fucile. / (Tutte le poesie, Mondadori, 2018)</p></div>
<div><p>Essere pienamente vivi nel nostro mondo così com’è. / Mettersi vicino a coloro per i quali questo mondo è diventato intollerabile e ascoltarli. / L’unico sogno che vale la pena di vivere è vivere finché si è vivi / e morire solo quando si è morti. / Cosa significa esattamente? / Amare. Essere amati. / Non dimenticare mai la propria insignificanza. / Non abituarsi mai alla violenza indicibile / e alla volgare disparità della vita che ci circonda. / Cercare la gioia nei luoghi più tristi, / inseguire la bellezza là dove si nasconde. / Non semplificare mai quello che è complicato / e non complicare quello che è semplice. / Rispettare la forza, mai il potere. / Sopratutto osservare. Sforzarsi di capire. / Non distogliere mai lo sguardo. / E mai, mai dimenticare. / (John Berger (1926-2017), dall’introduzione a cura di Maria Nadotti di Modi di vedere, (traduzione di M. Nadotti), 2015, Bollati Boringhieri)</p></div>
<div><p>RAÚL GONZÁLEZ TUÑÓN / E IL FUTURO CHE NASCE NUDO COME UN BIMBO / Il bimbo nasce nudo e senza un soldo. / Il futuro è un bimbo nudo. / Verranno poi gli anni, le leggi, i pregiudizi, l’affitto, / i primi ministri, e tutto si complica. / Verranno quelli che si oppongono a che la storia cresca, / le bussole si agitino e gli orologi si appassionino, / e ci saranno quelli seduti sopra un sasso / ("Non ragioniam di lor, ma guarda e passa".) / Mosè lo deposero in una cesta, sul fiume / e ci fu un bambino soprannominato Fortunato in California. / Il futuro era in loro, nudo e senza vergogna. / (da La rotta delle isole perdute, 1969) / Il futuro è tutto da scrivere, è una pagina bianca come le agende di Capodanno. È un enorme foglio intonso sul quale verranno poi le preoccupazioni. Così dice il poeta argentino Raúl González Tuñón: sulla sua purezza e sulla sua innocenza dobbiamo costruire con speranza. / Raúl González Tuñón (Buenos Aires, 29 marzo 1905 – 14 agosto 1974), poeta e scrittore argentino. Giornalista per Critica, era noto per il suo attivismo sociale e per le sue idee socialiste. Amico di Pablo Neruda, era soprannominato “il pulcino d’Argentina”.</p></div>
<div><p>ALEJANDRA PIZARNIK / MENDICA VOCE / E ancora mi azzardo ad amare / il suono della luce in un’ora morta, / il colore del tempo in un muro abbandonato. / Nel mio sguardo ho perduto tutto. / Chiedere è così lontano. Così vicino sapere che non c’è. / (Mendiga voz, da La figlia dell'insonnia, Crocetti, 2020 – Traduzione di Claudio Cinti) / La poetessa argentina Alejandra Pizarnik ha vissuto sempre sul margine dell’esistenza, interrogandosi sugli enigmi che la vita le proponeva, sulle lacerazioni, sulle irrisolvibili questioni. Così, prigioniera di questo mondo, non trovava risposte, eppure continuava incessantemente a cercare la chiave nei suoi sogni. “Era una “straniera”, come rileva Enrique Molina, “una smarrita in se stessa”. / Alejandra Pizarnik (Avellaneda, 29 aprile 1936 – Buenos Aires, 25 settembre 1972), poetessa e traduttrice argentina. La sua poesia è la risposta alle ansie e alle crisi depressive che la portarono a uccidersi ingerendo 50 pastiglie di Seconal: pura indagine, continua domanda sull’esistenza, sulla colpa e sull’eterno soffrire.​</p></div>
<div><p>In questo giorno di inspiegabili gocce / di nuvoloni e poca poca luce / in questo giorno / in questo arco del tempo / oh! giorno – con le tue bocche / le tue fatiche. In questo giorno / cadranno foglie. Cadranno gocce / polverine. Acque lavano la crosta / bambini escono dalle mamme / e crescono. Tavole si apparecchiano / sparecchiano. Letti rifatti, cambiano / le lenzuola – in questo giorno. / Mi piaci, giorno. / Tolgo la museruola alla mia / animella che ride. / Sto bene. Covo le parole. / M’incingo. Ho cura, oggi. / (Mariangela Gualtieri, da Quando non morivo, 2020)</p></div>
<div><p>EUGÉNIO DE ANDRADE / URGENTEMENTE / È urgente l'amore. / È urgente una barca in mare. / È urgente distruggere certe parole, / odio, solitudine e crudeltà, / alcuni lamenti, / molte spade. / È urgente inventare allegria, / moltiplicare i baci, i raccolti, / è urgente scoprire rose e fiumi / e mattine limpide. / Cade il silenzio sulle spalle e la luce / impura, fino a dolere. / È urgente l'amore, è urgente / Restare. / (da Fino a domani, 1956 - Traduzione di Mariangela Semprevivo) / ”Avevano fame e sete come le bestie, / e silenzio / intorno ai loro passi. / Ma ad ogni gesto che facevano / un passero nasceva dalle dita / e abbagliato penetrava negli spazi”: l’amore è centrale nella poesia di Eugénio De Andrade, è il miracolo che governa il mondo, il mezzo attraverso cui l’uomo può riscattarsi. / Eugénio de Andrade, pseudonimo di José Fontinhas Rato (Póvoa do Atalaia, 19 gennaio 1923 – Porto, 13 giugno 2005), poeta e scrittore portoghese, tradusse García Lorca, Borges, Saffo e Ritsos. Della sua opera José Saramago disse che è una "poesia del corpo cui si arriva attraverso una depurazione continua”.</p></div>
<div><p>Michele Bordoni / GYMNOPEDIE / Ha tutta la tua voce quest’assenza / di base e fondamento, / dolore confermato in un dolore / più grande, universale. / Lo avevi immaginato più feroce, / ma non dolce, più chiuso nel suo male / ma mai figura pari alla tua vita / abbarbicata stretta alle colline; / e adesso senti che quasi ti somiglia / che quasi ti promette la dizione / di sé, quindi di tutto. / * / E allora il suo silenzio, la sua attesa, / il non poter più dire niente / non è esercizio di dissipazione, / non è la morte, la morte veramente. / È qui, / è qui che si fa urgente e necessaria / la parola, quand’è la sua impotenza / a farsi indispensabile / ed il gesto. / Resistere ed avere un’eleganza / che sia preghiera e perimetro di voce, / la fioritura nell’apnea del canto. / Resistere com’è giusto / rituale / del crepuscolo / com’è tutta Venezia nelle strette / se si apre una finestra, ne esce il sole / l’acqua ne ride un poco e lo sprofonda / nel fondale di pietra e non dimenticanza. / (da Gymnopedie, Italic, 2018)</p></div>
<div><p>Mentre cade l’autunno / Aspettiamo / avvolti dalle foglie dorate. / Il mondo non finisce nel tramonto, / e soltanto i sogni / hanno come limite le cose. / Il tempo ci conduce / nel suo labirinto di fogli bianchi / mentre cade l’autunno / sul cortile della nostra casa. / Avvolti dalla nebbia incessante / continuiamo ad aspettare: / la nostalgia è vivere senza ricordare / da quale parola siamo stati inventati. / (Giovanni Quessep (San Onofre, Colombia,1939), da El ser no es una fábula, 1968)</p></div>
<div><p>Nathan Zach / PER LA PRIMA VOLTA / Per la prima volta / comincio a dubitare / di riuscire davvero a raggiungere quaggiù / ciò che dentro di me / chiamai felicità. / Non ne avevo dubitato mai. / Ma una sera vuota di desiderio / mi insinua questo dubbio nel cuore. / Dubbio che certo conobbero anche / gli scalatori di alti monti / vedendo la bianca vetta innevata / con il petto vuoto di scalata, / vuoto di monti.</p></div>
<div><p>Nathan Zach / FORME DI PENSIERI, 7 / La poesia non è parole, né un’azione / Che culmini in fatti, ed è una difficile cosa / E tu non puoi misurarla se non con la tua propria misura / Ed è la tua patria, promessa oppure no. / E lei ti misurerà sul palmo della sua mano, / ti sedurrà col bene e anche col male, in essa / costruirai la tua casa, altra casa no avrai / anche se il fuoco la divorerà o se d’un tratto sarà distrutta. / Tu senti ancora ciò che dicono nella stanza accanto / o di là dalla finestra / e ascolti o tiri su una tenda / e non c’è nulla là tranne l’eco / e questa è la via del mondo / e questo è il chiuso / oltre cui non passerai.</p></div>
<div><p>Nathan Zach / ISTRUZIONI PER LA CHIUSURA DELLA PORTA / La porta va chiusa lentamente e con cautela. / Bisogna stare attenti che una mano, un piede estraneo / non si trovino nel raggio di chiusura. / Poi bisogna assicurarsi che nessun amico / o ospite o anche semplice sconosciuto non stiano, / casualmente o per errore, davanti alla porta / che tu sbatti loro direttamente in faccia. Giacché / non solo ti sveleresti / maleducato a casa tua, luogo dove il mondo / si aspetta da te tipici gesti di cortesia, / ma potresti anche perdere / qualche notizia importante che avessero da comunicarti / il visitatore o la visitatrice, / o qualsivoglia altra entità. / Soltanto dopo che avrai seguito tutte / le istruzioni, e qualcun’altra, inoltre, del tutto ovvia, / potrai chiudere la porta in faccia a tutti, / compreso l’Onnipotente, / o in faccia all’Ignoto / il quale naturalmente / non è in attesa proprio di te / e proprio davanti alla tua porta. / (da Sento cadere qualcosa, Einaudi, 2009 – Traduzione di Ariel Rathaus) / Natan Zach (Berlino, 13 dicembre, 1930 – Ramat Gan, 6 novembre 2020), scrittore israeliano. Nato da padre tedesco e madre italiana, emigrò ad Haifa al loro seguito nel 1936. Durante la guerra arabo-israeliana del 1948 prestò servizio nelle forze di difesa israeliane come impiegato del servizio informazioni. È considerato come uno dei più importanti innovatori della poesia ebraica del ‘900.</p></div>
<div><p>A volte, vorrei scrivere un libro, / un libro tutto sul tempo, / su come esso non esiste, / su come il passato e il futuro / sono un solo continuo presente. / Penso che tutti – chi è vivo, / chi è vissuto, / e chi ancora ha da vivere – siano vivi adesso. / Vorrei scomporre questo argomento / come un soldato smonta il fucile. / (Evgenij Michajlovič Vinokurov, Brjansk, Russia 1925-1993), poesia citata da John Berger in E i nostri volti, amore mio, leggeri come foto, Il Saggiatore, traduzione di Maria Nadotti, p. 35)</p></div>
<div><p>LA PIOGGIA / Quando piove, l’acqua / sui tetti fa scalpore, e opaca / sui gradini e sul fiume un’aria d’Erebo / malinconica s’inarca e fa / cerchio intorno. Non ha / il giorno il viso che sempre gli danno / l’albero verde, le strade, l’ombra, le donne / che vanno leggere coi piccoli per mano. / Il tempo invece è lontano, / estinta la stagione; la città / esibisce ad ogni angolo, tra ponti e scale, / paesaggi d’aldilà. / (da La città ed altre poesie, Maestri, 1958) / Angelo Romanò (Mariano Comense, 14 novembre 1920 – Roma, 5 maggio 1989), scrittore, fu direttore del secondo canale RAI e di Garzanti. Nel 1976 divenne senatore, eletto tra le file del PCI come cattolico di sinistra. Collaborò ad Officina e a La Fiera Letteraria scoprendo con Giacinto Spagnoletti il talento di Alda Merini.</p></div>
<div><p>Lirico terapia. Giovanni Giudici, La vita in versi / La poesia e lo spiritoby fabrizio centofanti / Metti in versi la vita, trascrivi / fedelmente, senza tacere / particolare alcuno, l’evidenza dei vivi. / Ma non dimenticare che vedere non è / sapere, né potere, bensì ridicolo / un altro voler essere che te. / Nel sotto e nel soprammondo s’allacciano / complicità di visceri, saettano occhiate / d’accordi. E gli astanti s’affacciano / al limbo delle intermedie balaustre: / applaudono, compiangono / entrambi i sensi / del sublime – l’infame, l’illustre. / Inoltre metti in versi che morire / è possibile a tutti più che nascere / e in ogni caso l’essere è più del dire.” / L’inizio del testo è perentorio: “metti in versi la vita”. È un appello a fare ordine nel caos, a ricavarne un cosmo che può essere opera solo dell’arte o della fede. Tutti noi soffriamo a causa di nodi irrisolti, di ferite non rimarginate, per l’incapacità di dare un senso a frammenti dissociati dell’esistenza quotidiana. La poesia compie il miracolo di dare una forma a questo magma, anche grazie alle sue tecniche più note: il ritmo, la rima, le figure retoriche. È noto, in parallelo, il potenziale terapeutico del diario, che mette ordine nel groviglio di pensieri e sentimenti che rischiano sempre di creare, nell’anima, ingorghi e labirinti senza uscita. / “Trascrivi[…]l’evidenza dei vivi”. Noi vediamo il mondo in una modalità che ci appare evidente, inappellabile. Fatichiamo ad accettare un’idea diversa da quella che possiamo constatare “con i nostri occhi”. Potremmo, in questo senso, fare davvero un quadro del mondo senza omettere alcun particolare, dal nostro punto di vista. Ci sentiamo sicuri della nostra ottica, e cerchiamo conferme per una interpretazione che diamo, spesso, per scontata. Il poeta, tuttavia, consiglia di “non dimenticare che vedere non è sapere, né potere”: è la saggezza di chi conosce i limiti della propria prospettiva, e per questo relativizza le proprie conclusioni. “So di non sapere”, sosteneva Socrate; don Tonino Bello, da parte sua, ammoniva a non cercare i segni del potere, ma il potere dei segni. Precisamente questo è il compito della poesia: fornire un angolo visuale inatteso e imprevedibile, arricchendo la vita di un vocabolario prima sconosciuto. / La poesia aiuta a essere se stessi in quanto stimola la creatività: l’io autentico non è inflessibile e ostinato, ma in grado di cogliere sfumature sempre nuove. / Nel mondo si trova tutto e il contrario di tutto: si intrecciano fili che sembrano, a volte, inestricabili, contraddizioni più o meno apparenti, fatti e misfatti che coprono tutto lo spettro del possibile, dall’”infame” all’illustre”. Spesso solo l’unione degli opposti permette di comprendere l’incomprensibile, e la poesia è specializzata in cortocircuiti vertiginosi e sorprendenti. / La sapienza del poeta supera questa conclusione già geniale, perché ricorda che è più facile morire che nascere e che l’essere è più del dire: la creatività, che mette la vita in versi, mette noi al mondo, e vi ricorda che nessuna parola potrà sostituire la vita, ma solo renderla più umana. L’arte guarisce, libera, consola: e non è poco.</p></div>
<div><p>Yun Dong Ju / PROLOGO / Spero di guardare il cielo fino al giorno della mia morte / senza provare la minima vergogna, / anche per il vento che agita le foglie / ho provato tormento. / Con il cuore che celebra le stelle / so che debbo amare tutto ciò che va incontro alla morte / e devo seguire ogni strada / che mi è stata assegnata. / Anche questa notte il vento graffia le stelle. / (20 novembre 1941) / (Traduzione dal coreano di Eleonora Manzi, da Vento blu, Ensemble 2020)</p></div>
<div><p>KATERINA ANGHELAKI-ROOKE / GHIANNUSA E UNA POESIA / Quando m’innamoravo, tutto fioriva. / Il sole, fiore bianco e remoto, / odore di freddo. / Ghiannusa inizia una poesia. / la vede allungarsi come il mastice / che masticavamo da piccole, / la vede allontanarsi, uscire dalla finestra / e perdersi nelle pieghe azzurre del cielo. / di cosa parlava la poesia? / Ha dimenticato. Forse registrava un ricordo / smarrito anch’esso nella pieghe della mente. / Perché gli uomini scrivono poesie? / Per averle quando la natura spegne loro la luce. / (da Poesia, 357, Marzo 2020 – Traduzione di Nicola Crocetti) / L’incipit e la chiusa di questa poesia sulla poesia di Katerina Anghelaki-Rooke valgono – come si usa dire – il prezzo del biglietto: ecco il primo verso isolato, quasi un’epigrafe a indirizzare la lettura: si tenga conto che nell’amore tutto fiorisce. Poi viene quel ricordo: Ghiannusa che scrive una poesia ed è come un gioco di specchi che si rimandano: anche i versi sono ricordi che si cerca di fermare prima che sfuggano per sempre. È per quello che scriviamo poesie. / Katerina Anghelaki-Rooke (Atene, 22 febbraio 1939 – 21 gennaio 2020), poetessa e traduttrice greca. Le sue poesie, con una costante meditazione sulla morte, trattano la relazione tra l’essere umano e la natura, la ricerca esistenziale femminile, l’esperienza di essere donna in una società tradizionale, con un linguaggio semplice e colloquiale.</p></div>
<div><p>Non partire senza lasciare una / sporta di parole per chi resta. / Dire ‘questa è per la mattina / quest’altra invece per la sera’. / Lasciare una sporta a parte / per chi la notte nel buio si dispera. / (Andrea Bajani, da Promemoria, Einaudi, 2017)</p></div>
<div><p>SARA TEASDALE / FORTUNA / Quante volte ci siamo incontrati / come accade a stranieri per la via: / figli della fortuna ignari, entrati / dalla porta del cielo per magia. / (da Gli amorosi incanti, Crocetti, 2010 - Traduzione di Silvio Raffo) / La dolcezza spesso ironica della poetessa statunitense Sara Teasdale si veste qui di un malinconico fatalismo: “Provo a scrivere di ciò che mi commuove” aveva del resto dichiarato in un’intervista; è il caso di questa quartina che sicuramente è “rimasta, completa, per giorni” nella sua mente, un pensiero sull’amore dal sapore vagamente ottocentesco, quell’amore romantico che Sara cullava nel suo cuore sin da bambina. / Sara Teasdale (St. Louis, Missouri 8 agosto 1884 – 29 gennaio 1933), poetessa statunitense. La sua vita, caratterizzata dall’inquietudine e dalla nevrosi, finì con il suicidio a 38 anni. Le sue poesie, dimenticate per anni, corrono sul filo dell’ironia e di una voluta semplicità.</p></div>
<div><p>SALMO / Nessuno ci impasta più con terra e argilla, / nessuno evoca la nostra polvere. / Nessuno. / Sia lode a te, Nessuno. / Per amor tuo / fioriremo. / Incontro a te. / Noi siamo / fummo, / e resteremo sempre / un Nulla che fiorisce: / la rosa di Nessuno. / Con / lo stelo lucente come l’anima / con lo stame ebbro di cielo, / la corona imporporata / dalla parola, che cantammo / sopra, oh al di sopra / della spina. / (da La rosa di nessuno, 1963 –Traduzione di Mario Specchio) / Paul Celan, nato Paul Antschel (Cernauți, 23 novembre 1920 – Parigi, 20 aprile 1970), poeta rumeno di origine ebraica, nato nel capoluogo della Bucovina settentrionale, oggi parte dell'Ucraina. Tormentato da crisi di angoscia, dopo numerosi ricoveri in cliniche psichiatriche, si uccise gettandosi nella Senna.</p></div>
<div><p>Fermarsi / Fermarsi è una grande arte. / È un’arte umile, è quella di intuire quando siamo stanchi o quando abbiamo bisogno di camminare piano piano verso noi stessi e non più verso qualcosa o qualcun altro. / Fermarsi e ascoltare il battito delle cose, sentire il silenzio, le sue sfumature. / Noi viviamo in un universo che non finisce, che sta tuttora espandendosi e facciamo finta di niente. / Forse fermarsi aiuta un po’ di più ad ammettere che siamo dentro ad una grande… stranezza. / (Chandra Livia Candiani, da La precisione della poesia)</p></div>
<div><p>John Keats / SULLA FAMA / La fama, ragazza volubile, fa la ritrosa / con chi troppo pronto in ginocchio / la corteggia, ma cede a uno sventato / adolescente e smania per un cuore / disinvolto. È una zingara che a chi / senza lei non sa stare non dà retta. / Sussurrarle all’orecchio non vale, / parlarne è calunniarla: è una civetta; / vera zingara del Nilo, è cognata del geloso / Putifarre. Voi poeti malati d’amore / ripagatela con lo stesso disprezzo; / voi artisti delusi d’amore, pazzi che siete! / fatele un bell’inchino e ditele addio: / se ne avrà voglia, sarà lei a venirvi dietro. / (Traduzione di Francesco Dalessandro)</p></div>
<div><p>E. E. Cummings / SOLO / starsene (solo) in qualche / pomeriggio autunnale: / a respirare questa / funesta quiete; mentre / quell’enorme e paziente / creatura (che da mai / mai s’è spogliata del / dì) di sempre si veste / sempre di sogno ed è / assaggiare / in-(oltre / morte e / vita)immaginabili misteri / (Traduzione di Francesco Dalessandro)</p></div>
<div><p>Tracce nascoste / siamo come un vinile, a volte / sembriamo finiti – senza più voce / e invece siamo solcati, tutti, / da una traccia nascosta – profonda / quello che serve sarà la pazienza / e l’occasione di ascoltarci / fino in fondo al nostro silenzio… / perciò ora non togliere quel disco / (Irene Marchi, 2020)</p></div>
<div><p>La solitudine / Quand'ero ragazzino, mamma Mia / Me diceva: "Ricordati fijolo, / Quando te senti veramente solo / Tu prova a recità 'n' Ave Maria / L'anima tua de sola spicca er volo / E se solleva, come pe' maggia". / Ormai so' vecchio, er tempo m'è volato; / da un pezzo s'è addormita la vecchietta, / Ma quer consijo nun l'ho mai scordato. / Come me sento veramente solo / Io prego benedetta / E l'anima da sola pija er volo! / (Trilussa)</p></div>
<div><p>Sperare / (Phil Bosmans) / La notte non può essere / così scura / da non riuscire a trovare, / da qualche parte, / una piccola stella. / Il deserto non può essere / così desolato / da non riuscire a trovare, / da qualche parte, / una piccola oasi. / Da qualche parte / ci rimane sempre / una piccola gioia. / Ci sono fiori che sbocciano / persino in inverno.</p></div>
<div><p>Verso l'inverno / Mio cuore batti all'unisono con il tempo / che avanza verso l'inverno / non chiedere indugi / accetta il giro delle stagioni / saziati di presente. / (ATTILIO BERTOLUCCI, Verso le sorgenti del Cinghio)</p></div>
<div><p>VELIMIR CHLÉBNIKOV / POCO MI SERVE / Poco mi serve. / Una crosta di pane, / un ditale di latte, / e questo cielo / e queste nuvole. / (da 7 poesie facili e una difficile, Quodlibet, 2009 - Traduzione di Paolo Nori) / C’è in questa poesia minima del futurista russo Velimir Chlébnikov l’eco dei versi di Orazio: “Io mi nutro di olive, / di cicoria, di malve leggere. / Concedimi dunque, Apollo, / che in buona salute goda di quanto possiedo / e, ti prego, con mente lucida: / non voglio trascinare muto / una vecchiaia deforme” e ancora “Chi invece si accontenta / del poco che ha bisogno / non attinge acqua torbida di fango / e non perde la vita tra le onde”. È un’ode all’appagamento, all’esercizio di quella morigeratezza che si presume sia sintomo di saggezza. / Velimir Chlébnikov, pseudonimo di Viktor Vladimirovič Chlebnikov (Oblast' di Astrachan', 9 novembre 1885 – Santalovo, 28 giugno 1922), poeta russo, uno dei principali esponenti del Futurismo. Nei suoi versi abbondano le sperimentazioni linguistiche e i neologismi, tanto che diede vita a una lingua poetica detta zaum.</p></div>
<div><p>Dove / Davvero non so dirti / dov’è che il niente disfa / la trama di ogni giorno, / dove, non visto, scioglie / i nodi, ad uno ad uno. / (Francesco Scarabicchi, Ancona, 1951, da Il prato bianco, Einaudi, 2017)</p></div>
<div><p>Tutti i soli, all’alba, dormono ancora un po’. / Confusi, indifferenti, / non si preoccupano del fuoco del giorno, / dei volti degli uomini, / della morte, delle guerre. / Tutti i soli, all’alba, sono come dei bambini, / che non sanno che fare del tempo. / (Ismail Kadare, Gjirokastër, Albania, 1936)</p></div>
<div><p>MARIA LUISA SPAZIANI / UN VERSO / Un verso è un re, che con la cortesia / dei re giunge puntuale a ogni convegno. / Non nasce mai cinque minuti prima / di congiunzioni fissate ab aeterno. / Sarebbe un deragliare di pianeti. / Un verso è un dio che si presenta, trema / ai tuoi vetri, ha freddo, non trova le parole. / E qualche volta muore per la bianca / paura di non nascere. / (da Geometria del disordine, Mondadori, 1981) / L’ispirazione è naturalmente l’oggetto di questa poesia di Maria Luisa Spaziani: lo spunto che giunge improvvisamente, che si propone quasi come un messaggio che viene dall’alto, l’idea di avere squarciato per un millesimo di secondo il velo della realtà: E allora ecco che si presenta il verso: il poeta deve solo fare in modo che nasca. / Maria Luisa Spaziani (Torino, 7 dicembre 1922 – Roma, 30 giugno 2014), poetessa italiana formatasi nel clima postermetico di chiara ascendenza montaliana. La sua poesia è venuta via via distendendosi dal mottetto o epigramma a forme narrativo-discorsive.</p></div>
<div><p>ATTILIO BERTOLUCCI / LA NEVE / Come pesa la neve su questi rami / come pesano gli anni sulle spalle che ami. / L’inverno è la stagione più cara, / nelle sue luci mi sei venuta incontro / da un sonno pomeridiano, un’amara / ciocca di capelli sugli occhi. / Gli anni della giovinezza sono anni lontani. / La poesia di Attilio Bertolucci ripercorre “la paziente storia dei giorni” (At home, nella sezione Lettera da casa). Le stagioni vi ricoprono un ruolo fondamentale, segnano lo scorrere del tempo, il passare degli anni: e in questa poesia d’inverno c’è come una presa di coscienza di questo flusso inesorabile. / Attilio Bertolucci (San Prospero Parmense, 18 novembre 1911 – Roma, 14 giugno 2000), poeta italiano. Le sue opere poetiche sono il risultato di una felice contaminazione tra eredità ermetica e capacità di tradurre ogni astratta eleganza in un discorso poetico naturale.</p></div>
<div><p>Breve viaggio notturno / Secondo la leggenda africana, l’anima dell’addormentato va sulla luna. / Mia madre non sa che di notte, / quando lei guarda il mio corpo addormentato / E sorride felice sentendomi al suo fianco, / la mia anima esce da me, se ne va a viaggiare / guidata da elefanti biancorossi, / e tutta la terra resta abbandonata, / e ormai non appartengo alla prigione del mondo, / perché arrivo fino alla luna, scendo / sui suoi verdi fiumi e nei suoi boschi d’oro, / e pascolo greggi di teneri elefanti, / e cavalco i docili Leopardi della luna, / e mi diverto nel teatro degli astri / contemplando Giove che danza, Ileo che ride. / E mia madre non sa che il giorno dopo, / quando mi tocca sulla spalla e mi chiama dolcemente, / io non vengo dal sonno: sono tornato / pochi istanti prima, dopo essere stato / il più felice dei bambini, ed il viaggiatore / che lentamente entra ed esce dal cielo, / quando la madre chiama e l’anima obbedisce. / C’è poco da aggiungere a questa poesia, che esprime splendidamente il viaggio simbolico compiuto ogni notte grazie ai nostri sogni. Jung li riteneva la via maestra per l’inconscio, e ne ha rivelato, più di Freud, la straordinaria e inesauribile ricchezza. È tale ricchezza che Gastón Baquero riesce a rendere con immagini in grado di portarci in un’altra dimensione, dove si incontrano elefanti biancorossi, boschi d’oro, si cavalcano docili leopardi e ci si può divertire nel teatro degli astri. / Tutto parte da un asserto: “Mia madre non sa”. La madre, qui, rappresenta la vita diurna, le abitudini razionali e ragionevoli, che non suppongono l’esistenza di una realtà ulteriore, il vero supporto per la loro consistenza. Poesie come queste ci mettono di fronte alla scelta di calarci nel profondo, di aprire la porta a risorse spesso abbandonate nel deposito delle nostre amnesie. Chiunque voglia accedere a una vita spirituale non può ignorare questi strati nascosti, in cui si annidano le energie migliori e dove molti nodi posso essere sciolti. / “Ormai non appartengo più alla prigione del mondo”: è chiaro il riferimento alle abitudini di cui si parlava, luogo di reclusione se non attingono al tesoro sepolto. Sono quanto mai efficaci le metafore di Gesù, che parla del tesoro nascosto nel campo e della perla preziosa trovata dal mercante: scoperte apparentemente casuali, ma testimoni di uno sguardo attento a ciò che giace sotto la superficie delle cose note. / “Arrivo fino alla luna”. L’epigrafe preposta ai versi ricorda la leggenda africana secondo la quale “l’anima dell’addormentato va sulla luna”. L’inconscio, in materie come queste, è infallibile, e ha la forza di entrare nell’immaginario collettivo. È la luna dei poeti che, nel “sonno della ragione”, è capace di ispirare canti altissimi, come quelli di Giacomo Leopardi. / “Dopo essere stato / il più felice dei bambini”: la felicità tocca “il viaggiatore / che lentamente entra ed esce dal cielo”, secondo un ritmo corrispondente a quello della vita, che non può fare a meno di alcuna delle sue dimensioni.</p></div>
<div><p>TOMÁS GARCÉS / L'ALBERO DI NATALE / La Grotta, pietra viva; / la via dei Re il deserto. / Sotto una luce fredda / l'albero di Natale. / Lo sfiorano ali d’angelo, / vi cantano gli uccelli. / Oh tenda e prateria! / oh ramo verde al vento! / I rami di questo albero / la grotta fredda han chiuso. / Non lasciano fuggire / l'alito caldo del bue. / Appendiamoci i nostri sogni / ché li vedrà il Bambino. / Arance d’oro fa / l'albero di Natale. / Dopo il presepio di ieri, facciamo anche l’albero di Natale, attorno al quale oggi – DPCM permettendo, possiamo riunirci con i nostri familiari più stretti. Rinnovo i miei auguri con queste quartine, scritte dal poeta catalano Tomás Garcés in occasione del Natale 1952. / Tomàs Garcés i Miravet (Barcellona, 9 ottobre 1901 – 16 novembre 1993), poeta e traduttore spagnolo, di lingua catalana. Avvocato e giornalista, è considerato il poeta della “cançó”, componimento breve dalle strofe corte e dai versi regolari, nello stile neopopulista di Federico García Lorca e Rafael Alberti.</p></div>
<div><p>COME ESSERE UN POETA / Trova un posto per sederti. / Siediti. Resta in silenzio. / Dovrai fare affidamento su / affetti, letture, conoscenze, / abilità – più di quante / tu ne abbia – ispirazione, / impegno, maturità, pazienza, / perché la pazienza congiunge il tempo / all’eternità. Dubita / del giudizio / di chi elogia i tuoi versi. / Respira con respiro incondizionato / l’aria non condizionata. / Lascia perdere i fili elettrici. / Comunica con lentezza. Vivi / una vita a tre dimensioni; / stai lontano dagli schermi. / Stai lontano da tutto ciò / che offusca il luogo in cui si trova. / Non esistono luoghi che non siano sacri; / soltanto luoghi sacri / e luoghi profanati. / Accogli quanto viene dal silenzio. / Fanne il meglio che puoi. / Con le minute parole che a poco a poco nascono / dal silenzio, come preghiere / riverberate verso chi prega, / componi una poesia che non turbi / il silenzio da cui è nata. / (Wendell Erdman Berry)</p></div>
<div><p>GUSTAVO PEREIRA / SOMARI / La poesia deve essere vista come un corpo / che tutti vogliono baciare / (anche se brucia) / e possedere / (anche se si scioglie nelle mani). / (da Sommario di somari, 1980) / Il “somari” è un genere poetico che si è inventato il poeta venezuelano Gustavo Pereira: caratterizzato dalla brevità e dall’incisività, in questo caso definisce la poesia come un atto passionale, come una combustione amorosa che però si dissolve in se stessa, rimanendo allo stato eterno di desiderio. / Gustavo Pereira (Punta de Piedras, Venezuela, 7 marzo 1940), poeta e critico letterario venezuelano. Membro del gruppo “Simbolo”, fu direttore della rivista Trópico Uno. È famoso per i “somari”, poesie concise caratterizzate da incisività e forza del messaggio, sul genere dell’haiku giapponese.</p></div>
<div><p>Erigerò in tuo ricordo un tempio di silenzio / ovunque andrò su questa terra: silenzio / che a volte appare quale alberi spogli / e a volte acqua sorgiva / tempio alla cui porta si incontrano le creature del silenzio. / Parlerò solo alla luce. Il vento di quanto / dico potrebbe rubare / un tappeto di desideri e il sole entrarvi / in una foresta in cui ombra e luce si uniscono / erigerò in tuo ricordo un tempio di silenzio / proclamerò quel che avevo ripetuto: / il mio corpo è un altro tempio / per il tempio del silenzio. / (Adonis, Cento poesie d’amore, trad. Fawzi Al Delmi, Ugo Guanda Editore 2003)</p></div>
<div><p>Insondato / Marinaio inesperto, / in questa zona fuori dalla carta / ogni navigatore viaggia senza consigli, solo. / Ognuno Magellano di se stesso / su tropici di sensazione: / non resta sasso arso dal fuoco / da abitazioni precedenti, / nessuno scafo antico / scheggiato sulla spiaggia. / Queste sono latitudini rivelate / a ciascuno separatamente. / (1951, Adrienne Rich (Baltimora, 1929-2012), da Cartografie del silenzio. Poesie scelte 1951 – 1995, Crocetti Editore, traduzione di Massimo Bacigalupo)</p></div>
<div><p>Carl Sandburg / LA NEBBIA / Io sono la nebbia, l'impalpabile nebbia, / Dietro alle cose che cercate. / Le mie braccia sono lunghe, / Lunghe quanto la portata del tempo e dello spazio. / Qualcuno si sforza disperatamente, credendo, / Guardando di tanto in tanto il mio volto, / Cogliendo un'antica gloria vitale. / Ma nessuno mi oltrepassa, / Io li avviluppo e intrappolo tutti. / Io sono la causa della Sfinge, / La Sfinge muta, confusa e paziente. / Io c'ero al principio delle cose, / Io ci sarò alla fine. / Io sono la nebbia primordiale / E nessun uomo mi oltrepassa; / Le mie lunghe braccia impalpabili / Sbarrano la strada a tutti. / (Traduzione di Franco Lonati, da Chicago Poems, Sedizioni, 2017)</p></div>
<div><p>Troppo poco tempo speso / per la contemplazione delle stelle. / Non parlo di telescopi, / parlo di un abbaino / in una notte come tante / senza nuvole. / Del ritorno a casa / a un’ora tarda, / guardando solo di sfuggita, / la chiave già nella toppa. / Non mi pento / di quello che non so. / Mi pento / dell’uso sciatto / dei miei occhi. / (Ranier Malkowski (Berlino, 1939-2003), da Die Herkunft der Uhren. Gedichte, traduzione di Anna Maria Curci)</p></div>

<!-- brevi -->

<div><p>Mattina / M’illumino / d’immenso. / (Giuseppe Ungaretti)</p></div>
<div><p>Odio e amo. / Forse tu ti chiedi  / perchè io lo faccia.  / Non lo so.  / Ma sento che accade,  / e ne sono tormentato. / (Catullo)</p></div>
<div><p>Felice chi è diverso / Essendo egli diverso / Ma guai a chi è diverso / Essendo egli comune / (Sandro Penna)</p></div>
<div><p>Cercami nelle parole / che non ho trovato / (Blaga Dimitrova)</p></div>
<div><p>Dicono alcuni che sulla terra nera / la cosa più bella sia un esercito di / cavalieri; altri dicono di fanti; altri dicono di / navi. Per me, invece, è ciò che si ama. / (Saffo)</p></div>
<div><p>Una parola muore / appena detta, / dice qualcuno. / Io dico che solo / quel giorno / comincia a vivere. / (Emily Dickinson)</p></div>
<div><p>Se durassimo in eterno / Tutto cambierebbe / Dato che siamo mortali / Molto rimane come prima. / (Bertolt Brecht)</p></div>
<div><p>C’è un’ape che se posa / su un bottone de rosa: / lo succhia e se ne va… / Tutto sommato, la felicità / è una piccola cosa. / (Trilussa)</p></div>
<div><p>tutti i vicini pensano / che noi siamo / strani. / e noi pensiamo / lo stesso di loro. / e facciamo / tutti / centro. / (Charles Bukowski)</p></div>
<div><p>Radici e ali.  / Ma che le ali mettano radici  / e le radici volino. / (Juan Ramón Jiménez)</p></div>
<div><p>A vacanza conclusa dal treno vedere / chi ancora sulla spiaggia gioca si bagna / la loro vacanza non è ancora finita: / sarà così sarà così lasciare la vita? / (Vivian Lamarque)</p></div>
<div><p> Tu mi ricordi una poesia che non riesco / a ricordare / una canzone che non è mai esistita / e un posto in cui non devo essere / mai stato. / (Efraim Medina Reyes)</p></div>
<div><p>Si esce e si chiude la porta / senza pensarci. E quando ci si volta / a vedere quel che si è combinato / è troppo tardi. Se vi sembra / la storia di una vita, d’accordo. / (Raymond Carver)</p></div>
<div><p>È vertigine, amore, primavera, / sfida, pianto di gioia, verità. / Ed è subito «era». / (Maria Luisa Spaziani)</p></div>
<div><p>Quasi anonima sorridi / e il sole indora i tuoi capelli. / Perché per essere felici / È necessario non saperlo? / (Fernando Pessoa)</p></div>
<div><p>a mezzo è la notte: / il tempo trascorre; / e io dormo sola. / (Saffo)</p></div>
<div><p>Io mi sono coperta di parole / perché nessuno trovi il silenzio in cui sto. / (Marie Noël)</p></div>
<div><p>Non provo invidia / per nessuno / quando mi fermo a guardare / il vento / sul pioppo. / (Abbas Kiarostami)</p></div>
<div><p>Ognuno sta solo sul cuor della terra / trafitto da un raggio di sole: / ed è subito sera. / (Salvatore Quasimodo)</p></div>
<div><p>La bocca bianca è socchiusa, / ineguale il respiro affannato, / e sul mio petto tremano i fiori / dell’incontro che non c’è stato. / (Anna Achmatova)</p></div>
<div><p>Io vivere vorrei addormentato / entro il dolce rumore della vita. / (Sandro Penna)</p></div>
<div><p>Nessuna paura che mi calpestino. / Calpestata, l’erba diventa un sentiero. / (Blaga Dimitrova)</p></div>
<div><p>Lascia il tuo cuore / scoppiare finalmente, / cedi, gemma, cedi. / Lo spirito della fioritura / s’è abbattuto su di te. / Puoi rimanere / ancora bocciolo? / (Rabindranath Tagore)</p></div>
<div><p>I neonati sono grandi poeti, / in una lingua imperfetta, / emettono versi perfetti. / (Bing Xin)</p></div>
<div><p>Il più bello dei mari / è quello che non navigammo. / Il più bello dei nostri figli / non è ancora cresciuto. / I più belli dei nostri giorni / non li abbiamo ancora vissuti. / E quello / che vorrei dirti di più bello / non te l’ho ancora detto. / (Nazim Hikmet)</p></div>
<div><p>Coltivo una rosa bianca, / in luglio come in gennaio, / per l’amico sincero / che mi porge la sua mano franca. / E per il crudele che mi strappa / il cuore con cui vivo, / né il cardo né ortica coltivo: / coltivo la rosa bianca. / (Josè Marti)</p></div>
<div><p>Cade una foglia che pare / tinta di sole, che nel cadere / ha l’iridescenza di una farfalla; / ma appena giunta a terra / si confonde con l’ombra, già morta. / (Grazia Deledda)</p></div>
<div><p>Eternità / Tra un fiore colto e l’altro donato / l’inesprimibile nulla. / (Giuseppe Ungaretti)</p></div>
<div><p>Eppure- chissà – là dove qualcuno / resiste senza speranza, / è forse là che inizia la storia umana, / come la chiamiamo, / e la bellezza dell’uomo. / (Ghiannis Ritsos)</p></div>
<div><p>Ci sono dei fiori che vogliono uscir fuori / tra i sassi. / Basterebbe forse una piccola scossa / per farli spuntare. / So che la Gioia esiste. / (Paul Claudel)</p></div>
<div><p>Dammi la tua mano… / Vedi? / Adesso tutto pesa la metà… / (Leo Delibes)</p></div>
<div><p>Regalami libri che finiscano bene / in mancanza di romanzi anche poesie / in mancanza di poesie magari anche una strofa / in mancanza di una strofa / anche un unico verso. / (Yvon Le Men)</p></div>
<div><p>Alla fine scoprirai che le cose più leggere son le uniche / che il vento non è riuscito a portar via / un ritornello antico / una carezza al momento giusto / lo sfogliare un libro di poesie / l’odore stesso che aveva un giorno il vento. / (Mario Quintana)</p></div>
<div><p>L’amore non dà nulla fuorché sé stesso / e non coglie nulla se non da sé stesso. / L’amore non possiede, / né vorrebbe essere posseduto / poiché l’amore basta all’amore. / (Khalil Gibran)</p></div>
<div><p>Spesso il male di vivere ho incontrato / era il rivo strozzato che gorgoglia / era l’incartocciarsi della foglia / riarsa, era il cavallo stramazzato. / Bene non seppi, fuori del prodigio / che schiude la divina Indifferenza: / era la statua nella sonnolenza / del meriggio, e la nuvola, e il falco alto levato. / (Eugenio Montale)</p></div>
<div><p>Scrivi poesie / perché hai bisogno / di un posto / dove essere quello che non sei. / (Alejandra Pizarnik)</p></div>
<div><p>Epilogo / Vita, – una ferita nell’inesistenza. / (Ghiannis Ritsos)</p></div>
<div><p>Talvolta con il Cuore / Raramente con l’anima / Ancora meno con la forza / Pochi – amano davvero / (Emily Dickinson)</p></div>
<div><p>Se io potrò impedire / a un cuore di spezzarsi / non avrò vissuto invano / Se allevierò il dolore di una vita / o guarirò una pena / o aiuterò un pettirosso caduto / a rientrare nel nido / non avrò vissuto invano / (Emily Dickinson)</p></div>
<div><p>Io non sono altro / che una macchia di sangue / che parla. / (Nikita Stanescu)</p></div>
<div><p>L’aria è quella roba leggera / che ti gira attorno alla testa / e diventa più chiara quando ridi. / (Tonino Guerra)</p></div>
<div><p>In un angolo del cortile, tra la schiuma di sapone, / alcune rose si sono piegate sotto il peso del loro profumo. / Nessuno ha sentito l’odore di queste rose. / Nessuna solitudine è piccola. / (Ghiannis Ritsos)</p></div>
<div><p>Il mare è tutto azzurro / Il mare è tutto calmo / Nel cuore è quasi un urlo di gioia. / E tutto è calmo. / (Sandro Penna)</p></div>
<div><p>Si dice che ogni persona è un’isola, / e non è vero, / ogni persona è un silenzio, / questo sì, / un silenzio, / ciascuna con il proprio silenzio, / ciascuna con il silenzio che è. / (Josè Saramago)</p></div>
<div><p>Tra adesso e adesso / tra io sono e tu sei / la parola ponte. / (Octavio Paz)</p></div>
<div><p>La tua verità? / No, la Verità, / vieni con me a cercarla. / La tua, tienitela. / (Antonio Machado)</p></div>
<div><p>Ogni volta che mi guardi / nasco nei tuoi occhi. / (Jorge Riechmann)</p></div>
<div><p>Se il mio bacio t’offende, / se ti sembra un castigo, / puniscimi anche tu: rendimi il bacio! / (Catullo)</p></div>
<div><p>La terra desolata / Aprile è il mese più crudele, genera / Lillà dalla terra morta, mescola / Memoria e desiderio, stimola / Le sopite radici con la pioggia di primavera. / (Thomas Stearns Eliot)</p></div>
<div><p>Alla formica / Chiedo scusa alla favola antica, / se non mi piace l’avara formica. / Io sto dalla parte della cicala / che il più bel canto non vende, regala. / (Gianni Rodari)</p></div>
<div><p>Il sogno più vero / è quello più distante dalla realtà, / quello che vola via / senza bisogno di vele, / nè di vento. / (Hugo Pratt)</p></div>
<div><p>Mio blu – dicevi – / mio blu. / Lo sono. / E anche più del cielo. / Ovunque tu sia / io ti circondo. / (Ghiannis Ritsos)</p></div>
<div><p>Io e la mia felicità / aspettiamo / le vibrazioni dei tuoi passi. / (Maram al-Masri)</p></div>
<div><p>Il verbo AMARE è davvero di difficile coniugazione: / il suo passato non è prossimo, / il suo presente non è indicativo e / il suo futuro non è un condizionale. / (Jean Cocteau)</p></div>
<div><p>E’ una curiosa creatura il passato / Ed a guardarlo in viso / Si può approdare all’estasi / O alla disperazione. / Se qualcuno l’incontra disarmato, / Presto, gli grido, fuggi! / Quelle sue munizioni arrugginite / Possono ancora uccidere! / (Emily Dickinson)</p></div>
<div><p>Stasera / Balaustrata di brezza / per appoggiare stasera / la mia malinconia. / (Giuseppe Ungaretti)</p></div>
<div><p>Io che nulla amo più / dello scontento per le cose mutabili, / così nulla odio più del profondo scontento / per le cose che non possono cambiare. / (B. Brecht)</p></div>
<div><p>Molti pensano che noi ci diamo da fare / nelle faccende più peregrine, / ci affatichiamo in strane imprese / per saggiare le nostre forze o per darne la prova. / Ma in realtà è più nel vero chi ci pensa / intenti semplicemente all'inevitabile: / scegliere la strada più diritta possibile, vincere / gli ostacoli del giorno, evitare i pensieri / che hanno avuto esiti cattivi, e scoprire quelli propizi, in breve: / aprire la strada alla goccia nel fiume che si apre / la strada in mezzo alla pietraia. / (B. Brecht) </p></div>
<div><p>Montserrat Abelló i Soler / (Tarragona 1918 -  Barcellona 2014) poetessa e traduttrice spagnola / Ti ho amato / con troppe parole. / Mi piacerebbe / poter tornare / ad amarti / con una sola / parola.</p></div>
<div><p>Anna Achmatova / (Bol'soj Fontan 1889 - Mosca 1966) poetessa russa. / Sentirai il tuono / e mi ricorderai, / pensando: lei voleva la tempesta. / L’orlo del cielo / avrà il colore del rosso intenso, / e il tuo cuore, / come allora, sarà in fiamme.</p></div>
<div><p>Eugénio de Andrade / (Fundão 1923 - Porto 2005) poeta e scrittore portoghese. / Quasi Niente / L'amore / è un uccello tremante / nelle mani di un bambino. / Si serve di parole / perché ignora / che le mattine più limpide / non hanno voce.</p></div>
<div><p>Vannuccio Barbaro / (Pentedattilo 1919 - Reggio Calabria 1999) poeta e aforista italiano. / Dovrei dire / Dovrei dire / della tua mano tesa, / dei tuoi occhi / in cerca dei miei, / delle tue labbra in attesa, / delle tue parole che non sento. / Dovrei dire / delle tue lacrime nascoste, / del tuo silenzioso dolore / e della mia, triste, indifferenza.</p></div>
<div><p>Vannuccio Barbaro / Notte bianca / Nel vasto silenzio notturno / il pianto innocente di un bimbo, / il mesto ululato del vento; / se soltanto potessero / anche questi muri piangerebbero / nella loro bianca tristezza.</p></div>
<div><p>Samuel Beckett / (Dublino 1906 - Parigi 1989) scrittore, drammaturgo e poeta irlandese. / Seguo questo corso di sabbia / Seguo questo corso di sabbia che scorre / tra i ciottoli e la duna / la pioggia d'estate piove sulla mia vita / su me la mia vita che mi sfugge mi insegue / e finirà il giorno del suo inizio / caro istante ti vedo / in questa tenda di bruma che indietreggia / dove non dovrò più calpestare quelle lunghe soglie mobili / e vivrò il tempo di una porta / che si apre e si richiude</p></div>
<div><p>Donatella Bisutti / (Milano 1948) poetessa, scrittrice e giornalista italiana. / Una briciola contiene il pane. / Una goccia / l’acqua della ciotola. / Non / viceversa.</p></div>
<div><p>William Blake / (Londra 1757- 1827) poeta, incisore e pittore inglese. / Eternità / Chi lega a sé una Gioia / Distrugge la vita alata; / Ma chi bacia la Gioia in volo / Vive nell'alba dell’Eternità. / *** / Vedere un Mondo in un granello di sabbia, / e un Cielo in un fiore selvatico, / tenere l'Infinito nel cavo della mano / e l'Eternità in un'ora.</p></div>
<div><p>Jorge Luis Borges / (Buenos Aires 1899 - Ginevra 1986) scrittore e poeta argentino / Con ogni addio impari. / E impari che l’amore non è appoggiarsi a qualcuno / e la compagnia non è sicurezza. / E inizi a imparare che i baci non sono contratti / e i doni non sono promesse.</p></div>
<div><p>Dino Buzzati / (San Pellegrino di Belluno 1906 - Milano 1972) scrittore, giornalista e poeta italiano. / Biglietto lasciato prima di non andar via / Se non dovessi tornare, / sappiate che non sono mai / partito. / Il mio viaggiare / è stato tutto un restare / qua, dove non fui mai. / *** / Falsa indicazione / Confine, diceva il cartello. / Cercai la dogana. Non c’era. / Non vidi, dietro il cancello, / ombra di terra straniera.</p></div>
<div><p>Vincenzo Cardarelli / (Corneto Tarquinia, 1887 - Roma 1959) poeta, scrittore e giornalista italiano. / Gabbiani / Non so dove i gabbiani abbiano il nido, / ove trovino pace. / Io son come loro, / in perpetuo volo. / La vita la sfioro / com'essi l'acqua ad acciuffare il cibo. / E come forse anch'essi amo la quiete, / la gran quiete marina, / ma il mio destino è vivere / balenando in burrasca.</p></div>
<div><p>Gaio Valerio Catullo  / Verona 84 a.e.c. - Roma 54 a.e.c.) poeta romano. / Odio e amo. Forse ti chiedi perché io lo faccia. / Non so. Ma sento che accade, e mi tormento. / [Odi et amo. Quare id faciam, fortasse requiris. / Nescio, sed fieri sentio et excrucior].</p></div>
<div><p>Raymond Carver / (Clatskanie 1938 - Port Angeles 1988) poeta e saggista statunitense. / Si esce e si chiude la porta / senza pensarci. E quando ci si volta / a vedere quel che si è combinato / è troppo tardi. Se vi sembra / la storia di una vita, d'accordo.</p></div>
<div><p>Velimir Chlebnikov / (Oblast' di Astrachan' 1885 - Santalovo 1922) poeta russo / Poco mi serve. / Una crosta di pane, / un ditale di latte, / e questo cielo / e queste nuvole.</p></div>
<div><p>Wendy Cope / (Erith 1945) poetessa inglese. / Due cure per l'amore / Prima: Non vederlo. Non chiamarlo, non scrivergli. / Seconda: Più semplice. Impara a conoscerlo meglio. / Definendo il problema / Non posso perdonarti. E se anche lo potessi / non mi perdoneresti tu d'averti visto dentro. / Ma non posso nemmeno guarire dall'amore / per ciò che mi sembravi prima di smascherarti.</p></div>
<div><p>Marina Cvetaeva  / (Mosca 1892 - Elabuga 1941) poetessa e scrittrice russa. / Alla fiera − la tana, / Al pellegrino — la strada, / Al morto −  il carro. / A ciascuno − il suo. / Alla donna − fingere, / Allo zar − governare, / A me − glorificare / Il nome tuo.</p></div>
<div><p>Roque Dalton García / (San Salvador 1935 - Quezaltepeque 1975) poeta, giornalista e rivoluzionario salvadoregno. / Arte Poetica / Poesia perdonami per averti aiutato a capire / che non sei fatta solo di parole.</p></div>
<div><p>Grazia Deledda  / (Nuoro 1871 - Roma 1936) scrittrice italiana / Cade una foglia / Cade una foglia che pare / tinta di sole, che nel cadere / ha l’iridescenza di una farfalla; / ma appena giunta a terra / si confonde con l’ombra, già morta.</p></div>
<div><p>Emily Dickinson / (Amherst 1830 - Amherst 1886) poetessa statunitense. / Traduzione dall'inglese a cura di Aforismario / C'è una solitudine dello spazio / una solitudine di mare / una solitudine di Morte, ma queste / son compagnia / rispetto a quel luogo profondo / quell'intimità polare / un'anima dinanzi a sé stessa − / Infinità Finita.</p></div>
<div><p>Emily Dickinson / Che l'Amore è tutto / è tutto ciò che sappiamo dell'Amore, / è abbastanza, il carico dev'essere / proporzionato al solco.</p></div>
<div><p>Emily Dickinson / Chi non ha trovato il Paradiso − quaggiù − / lo mancherà lassù − / perché gli Angeli prendono Casa / accanto alla nostra, / ovunque ci spostiamo −</p></div>
<div><p>Emily Dickinson / Ho preso un Sorso di Vita − / vi dirò quanto l'ho pagato − / precisamente un'esistenza − / il prezzo di mercato, dicono. / M'hanno pesata, Granello per Granello − / bilanciata Fibra con Fibra, / poi m'han dato il valore del mio Essere − / un solo Grammo di Cielo!</p></div>
<div><p>Emily Dickinson / Mi nascondo nel mio fiore, / Cosicché appassendo nel tuo Vaso − / Tu − senza saperlo − senta per me − / Quasi − un che di nostalgia −</p></div>
<div><p>Emily Dickinson / Non avessi visto il Sole / avrei sopportato l'oscurità / Ma la Luce un rinnovato Deserto / del mio Deserto ha fatto −</p></div>
<div><p>Emily Dickinson / Per fare un prato occorrono un trifoglio e un'ape, / un trifoglio e un'ape, / e immaginazione. / L'immaginazione da sola basterà, / se le api sono poche.</p></div>
<div><p>Emily Dickinson / Se potrò impedire a un Cuore di spezzarsi / non avrò vissuto invano / Se potrò alleviare il Dolore di una Vita / o lenire una Pena / o aiutare un Pettirosso caduto / a rientrare nel suo nido / non avrò vissuto invano.</p></div>
<div><p>Emily Dickinson / Una parola muore / quando è detta / dice qualcuno − / Io dico che proprio / quel giorno / comincia a vivere.</p></div>
<div><p>Emily Dickinson / Uno più Uno − fa Uno − / due − si finisca d'usarlo − / va bene per le scuole − / ma non per la Scelta interiore − / Vita – soltanto – O Morte − / o l’Eternità − / di più – sarebbe troppo vasto / per la Capacità di un'Anima −</p></div>
<div><p>Blaga Dimitrova / (Bjala Slatina 1922 - Sofia 2003) poetessa bulgara. / Erba  / Nessuna paura / che mi calpestino. / Calpestata, l'erba / diventa un sentiero. / Felicità / Nel fondo di questa notte / la tenebra mi potrebbe soffocare / se accanto a me non ci fosse lui − / finestra aperta, illuminata / da cui prendere il respiro. / Testamento / Cercami nelle parole / che non ho trovato.</p></div>
<div><p>Thomas Stearns Eliot / (Saint Louis 1888 - Londra 1965) poeta, saggista, critico letterario e drammaturgo statunitense. / La terra desolata / Aprile è il mese più crudele, genera / Lillà dalla terra morta, mescola / Memoria e desiderio, stimola / Le sopite radici con la pioggia di primavera.</p></div>
<div><p>Paul Éluard / (Saint-Denis 1895 - Charenton-le-Pont 1952) poeta francese. / Traduzione dal francese a cura di Aforismario / A due a due / Non andremo più alla meta a uno a uno / ma a due a due. Conoscendoci / a due a due noi ci conosceremo / tutti, noi ci ameremo tutti e i nostri figli / rideranno della leggenda nera dove / piange un solitario.</p></div>
<div><p>Ugo Foscolo / (Zante 1778 - Turnham Green 1827) poeta e scrittore italiano. / Alla sera / Forse perché della fatal quïete / Tu sei l'imago a me sì cara vieni / O sera! E quando ti corteggian liete / Le nubi estive e i zeffiri sereni, / E quando dal nevoso aere inquïete / Tenebre e lunghe all'universo meni / Sempre scendi invocata, e le secrete / Vie del mio cor soavemente tieni. / Vagar mi fai co' miei pensier su l'orme / che vanno al nulla eterno; e intanto fugge / questo reo tempo, e van con lui le torme / Delle cure onde meco egli si strugge; / e mentre io guardo la tua pace, dorme / Quello spirto guerrier ch'entro mi rugge.</p></div>
<div><p>Khalil Gibran / (Bsharre 1883 - New York 1931) poeta, pittore e filosofo libanese. / Benché l'onda / delle parole / ci sovrasti sempre, / le nostre profondità / sono sempre silenti.</p></div>
<div><p>Ángel González / (Oviedo 1925 - Madrid 2008) poeta spagnolo. / Il cosiddetto crepuscolo / non sarà il rossore – effimero – del giorno / che si sente colpevole / di tutto ciò che è stato / – e non è stato? / Questo giorno fugace / che, proprio come un delinquente, / approfitta dell’ombra per andarsene.</p></div>
<div><p>Corrado Govoni / (Tàmara 1884 - Lido dei Pini 1965) poeta italiano. / Bellezze  / Il campo di frumento è così bello / solo perché ci sono dentro i fiori di papavero e di veccia; / ed il tuo volto pallido perché / è tirato un poco indietro dal peso della lunga treccia.</p></div>
<div><p>Tonino Guerra / (Santarcangelo di Romagna 1920-2012) poeta, scrittore e sceneggiatore italiano. / L'aria / L'aria è quella roba leggera / che ti gira attorno alla testa / e diventa più chiara quando ridi.</p></div>
<div><p>Margherita Guidacci / (Firenze 1921 - Roma 1992) poetessa e traduttrice italiana. / Lascia sia il vento / Lascia sia il vento a completar le parole / che la tua voce non sa articolare. / Non ci occorrono più le parole. / Siamo entrambi il medesimo silenzio. / Come due specchi, svuotati d'ogni immagine, / che l'uno all'altro rendono / un semplice raggio. E ci basta.</p></div>
<div><p>Heinrich Heine / (Düsseldorf 1797 - Parigi 1856) poeta tedesco. / Caro amico, ci sei cascato / E ti tormenta un nuovo dolore. / Tutto è più torbido nella tua testa, / Tutto è più limpido dentro il tuo cuore. / Caro amico, ci sei cascato / Ed ancora non sai perché: / Però si vede il tuo cuore rovente / Che splende rosso attraverso il gilè. / ***** / Sono tornato nella camera / dove lei mi giurò amore ardente. / C'erano i segni delle sue lacrime / e da ognuno è sgusciato un serpente.</p></div>
<div><p>Nazım Hikmet / (Salonicco 1901- Mosca 1963) poeta, drammaturgo e scrittore turco naturalizzato polacco. / Foglie morte / Veder cadere le foglie mi lacera dentro / soprattutto le foglie dei viali / soprattutto se sono ippocastani / soprattutto se passano dei bimbi / soprattutto se il cielo è sereno / soprattutto se ho avuto, quel giorno, una buona notizia / soprattutto se il cuore, quel giorno, non mi fa male / soprattutto se credo, quel giorno, che quella che amo mi ami / soprattutto se quel giorno mi sento d'accordo con gli uomini e con me stesso / veder cadere le foglie mi lacera dentro / soprattutto le foglie dei viali dei viali d'ippocastani.</p></div>
<div><p>Nazım Hikmet / Il più bello dei mari / Il più bello dei mari / è quello che non navigammo. / Il più bello dei nostri figli / non è ancora cresciuto. / I più belli dei nostri giorni / non li abbiamo ancora vissuti. / E quello / che vorrei dirti di più bello / non te l'ho ancora detto.</p></div>
<div><p>Nazım Hikmet / Sei la mia schiavitù sei la mia libertà / Sei la mia schiavitù sei la mia libertà / sei la mia carne che brucia / come la nuda carne delle notti d'estate / sei la mia patria / tu, coi riflessi verdi dei tuoi occhi / tu, alta e vittoriosa / sei la mia nostalgia / di saperti inaccessibile / nel momento stesso / in cui ti afferro</p></div>
<div><p>Henrik Ibsen /  (Skien 1828 - Oslo 1906) scrittore, drammaturgo e poeta norvegese. / In un album / Ti chiamavo la mia fata benefica, / ti dicevo la mia stella. / Buon Dio! Tu fosti tutto questo, è vero: / una fata fuggitiva, / una stella.... una stella cadente / che si è spenta in lontananza.</p></div>
<div><p>Karmelo Iribarren / (San Sebastián 1959) poeta spagnolo. / La vita continua, dicono, / ma non sempre è vero. / A volte la vita non continua. / A volte passano solo i giorni. / Edmond Jabès / (Il Cairo 1912 - Parigi 1991) poeta francese. / Eppure, alla domanda: “Per chi scrive?” / aveva spontaneamente risposto: / “Per nessuno; per il silenzio / forse / che è sempre attesa di qualcuno.”</p></div>
<div><p>Juan Ramón Jiménez / (Moguer 1881 - San Juano 1958) poeta spagnolo. / Il mio amore era così unico / come il cielo iridato di una goccia / di rugiada, in un fiore dell'alba. / Il tuo sole mi colpì nel sangue, / evaporò la rugiada, / e restai senza cielo.</p></div>
<div><p>Juan Ramón Jiménez / Vita! / Giorno difficile, in cui il sole / e le nuvole combattono / - a tratti aperto, fiore, / a volte chiuso, frutto - , / per confondersi nella notte! / Vita! / Veglia in cui gli occhi / si aprono e si chiudono, / in un gioco stanco / di verità e menzogna, / per confondersi nel sogno! / Vita!</p></div>
<div><p>Konstantinos Kavafis / (Alessandria d'Egitto 1863 - 1933) poeta e giornalista greco. / Per quanto sta in te / E se non puoi la vita che desideri / cerca almeno questo / per quanto sta in te: non sciuparla / nel troppo commercio con la gente / con troppe parole in un viavai frenetico. / Non sciuparla portandola in giro / in balìa del quotidiano / gioco balordo degli incontri / e degli inviti, / fino a farne una stucchevole estranea.</p></div>
<div><p>Konstantinos Kavafis / Monotonia / Segue a un giorno monotono un nuovo / giorno, monotono, immutabile. Accadranno / le stesse cose, accadranno di nuovo. / Tutti i momenti uguali vengono, se ne vanno. / Un mese passa e un altro mese accompagna. / Ciò che viene s'immagina senza calcoli strani: / è l'ieri, con la nota noia stagna. / E il domani non sembra più domani.</p></div>
<div><p>Vivian Lamarque / (Tesero 1946) scrittrice, poetessa e traduttrice italiana. / A vacanza conclusa  / A vacanza conclusa dal treno vedere / chi ancora sulla spiaggia gioca si bagna / la loro vacanza non è ancora finita: / sarà così sarà così lasciare la vita?</p></div>
<div><p>Yvon Le Men / (Tréguier 1953) poeta francese / Regalami libri che finiscano bene / in mancanza di romanzi anche poesie / in mancanza di poesie magari anche una strofa / in mancanza di una strofa / anche un unico verso.</p></div>
<div><p>William Leal / (? - attribuzione incerta) / Tutto è in disordine. / I capelli. / Il letto. / Le parole. / La vita. / Il cuore.</p></div>
<div><p>Giacomo Leopardi / (Recanati 1798 - Napoli 1837) poeta, filosofo, scrittore e filologo italiano. / A se stesso / Or poserai per sempre, / stanco mio cor. Perì l’inganno estremo, / ch’eterno io mi credei. Perì. Ben sento, / in noi di cari inganni, / non che la speme, il desiderio è spento. / Posa per sempre. Assai / palpitasti. Non val cosa nessuna / i moti tuoi, né di sospiri è degna / la terra. Amaro e noia / la vita, altro mai nulla; e fango è il mondo. / T’acqueta omai. Dispera / l’ultima volta. Al gener nostro il fato / non donò che il morire. Omai disprezza / te, la natura, il brutto / poter che, ascoso, a comun danno impera, / e l’infinita vanità del tutto.</p></div>
<div><p>Primo Levi  / (Torino 1919 - 1987) scrittore, chimico e poeta italiano. / Approdo / Felice l'uomo che ha raggiunto il porto, / Che lascia dietro sé mari e tempeste, / I cui sogni sono morti o mai nati; / E siede e beve all'osteria di Brema, / Presso al camino, ed ha buona pace. / Felice l'uomo come una fiamma spenta, / Felice l'uomo come sabbia d'estuario, / Che ha deposto il carico e si è tersa la fronte / E riposa al margine del cammino. / Non teme né spera né aspetta, / Ma guarda fisso il sole che tramonta.</p></div>
<div><p>Federico García Lorca / Il Silenzio / Ascolta, figlio, il silenzio. / È un silenzio ondulato, / un silenzio, / dove scivolano valli ed echi / e che piega le fronti / al suolo.</p></div>
<div><p>Antonio Machado / (Siviglia 1875 - Collioure 1939) poeta e scrittore spagnolo. / Dice la speranza: un giorno / la vedrai, se speri bene. / Dice la disperazione: / la tua amarezza è solo lei. / Palpita, cuore... Non tutto / la terra s’è inghiottito.</p></div>
<div><p>Antonio Machado / È una sera triste e cenerognola, / disordinata, come la mia anima; / è questa vecchia angoscia / che ospita la solita ipocondria. / La causa di questa angoscia non riesco / a capirla neanche vagamente; / però ricordo e, ricordando, dico: / – Sì, ero bambino, e tu la mia compagna.</p></div>
<div><p>Antonio Machado / Moneta che sta in mano / si deve serbar, forse; / ma quella che è nell'anima / se non si dà si perde.</p></div>
<div><p>Antonio Machado / Ogni amore è fantasia: / s'inventa l'anno e il giorno, / l'ora e la sua melodia; / inventa chi ama e chi è amato. / Non prova proprio un bel nulla / contro amore, che l'amata / non abbia avuto esistenza.</p></div>
<div><p>Antonio Machado / Scriverò sul tuo ventaglio: / t'amo per dimenticarti, / per amarti ti dimentico.</p></div>
<div><p>Maram al-Masri / (Laodicea 1962) poetessa e scrittrice siriana. / Che follia! / Il mio cuore ogni volta che sente bussare / apre la porta.</p></div>
<div><p>Roger McGough / (Litherland 1937) poeta inglese. / Lontano da te / sento un gran vuoto / una solitudine che mi mangia / Con te / sento quel rassicurante / desiderio di fuga.</p></div>
<div><p>Sophia de Mello Breyner Andresen / (Porto 1919 - Lisbona 2004) poetessa portoghese, / Promessa / Sei tu la Primavera che io aspettavo, / la vita moltiplicata e brillante, / in cui è pieno e perfetto ogni istante.</p></div>
<div><p>Alda Merini / (Milano 1931 - 2009) poetessa, aforista e scrittrice italiana. / Accarezzami / Accarezzami, amore / ma come il sole / che tocca la dolce fronte della luna. / Non venirmi a molestare anche tu / con quelle sciocche ricerche / sulle tracce del divino. / Dio arriverà all'alba / se io sarò tra le tue braccia.</p></div>
<div><p>Alda Merini / Bacio / Bacio che sopporti il peso / della mia anima breve / in te il mondo del mio discorso / diventa suono e paura.</p></div>
<div><p>Alda Merini / Spegnimi / Spegnimi come il lume della notte, / come il delirio della fantasia. / Spegnimi come donna e come mimo, / come pagliaccio che non ha nessuno. / Spegnimi perché ho rotta la sottana: / uno strappo che è largo come il cuore.</p></div>
<div><p>Dunya Mikhail / (Baghdad, 1965) poetessa irachena. / Lui fa il sogno / lei fa la piuma / loro volano.</p></div>
<div><p>Eugenio Montale / (Genova 1896 - Milano 1981) poeta, giornalista e scrittore italiano / Avevamo studiato per l’aldilà / un fischio, un segno di riconoscimento. / Mi provo a modularlo nella speranza / che tutti siamo già morti senza saperlo.</p></div>
<div><p>Eugenio Montale / Provo rimorso per avere schiacciato / la zanzara sul muro, la formica / sul pavimento. / Provo rimorso ma eccomi in abito scuro / per il congresso, per il ricevimento. / Provo dolore per tutto, anche per l’ilota / che mi propina consigli di partecipazione, / dolore per il pezzente a cui non do l’elemosina, / dolore per il demente che presiede il consiglio / d’amministrazione.</p></div>
<div><p>Eugenio Montale / Spesso il male di vivere ho incontrato / Spesso il male di vivere ho incontrato: / era il rivo strozzato che gorgoglia, / era l’incartocciarsi della foglia / riarsa, era il cavallo stramazzato. / Bene non seppi, fuori del prodigio / che schiude la divina Indifferenza: / era la statua nella sonnolenza / del meriggio, e la nuvola, e il falco alto levato.</p></div>
<div><p>Saadiyya al-Mufarrih  / (Kuwait 1964) / Frigorifero / L'ho aperto, / il contenuto era in ordine. / Bottiglie di latte a lunga conservazione / barattoli di yogurt / pacchi di carne surgelata / mele gialle / medicine e pane / e… e… e via dicendo. / Nel frigorifero della mia anima / il contenuto è in disordine / scade / senza che nessuno lo apra.</p></div>
<div><p>Erich Mühsam / (Berlino 1878 - Oranienburg 1934) anarchico, poeta e attivista tedesco. / Il presagio / Bevvi il mio caffè del mattino / e non ebbi nessun brutto presentimento. / Suonò il campanello. / Di nuovo non avvertii il male avvicinarsi. / Il postino mi consegnò una lettera. / Non sentii trepidazione, la aprii. / Non recava alcuna orribile notizia. / “Aaah!”, urlai. / Le mie sensazioni non mi avevano ingannato.</p></div>
<div><p>Alfred de Musset / (Parigi, 1810 - 1857) poeta, scrittore e drammaturgo francese. / Solitudine / Il cielo mi ha affidato il tuo cuore… / quando sarai dolente vieni da me / senza inquietudine, / ti seguirò nel tuo cammino. / Ma non posso toccare la tua mano, / amico, sono la solitudine.</p></div>
<div><p>Pablo Neruda / (Parral 1904 - Santiago del Cile 1973) poeta e diplomatico cileno. / Ed allora sono perché tu sei, / ed allora sei, sono e siamo, / e per amore sarò, sarai, saremo.</p></div>
<div><p>Martin Niemöller / (Lippstadt 1892 - Wiesbaden 1984) teologo e pastore protestante tedesco / Quando vennero / Quando i nazisti vennero per i comunisti, / io non dissi nulla / perché non ero comunista. / Quando vennero per gli ebrei, / io non dissi nulla / perché non ero ebreo. / Quando vennero per i sindacalisti, / io non dissi nulla / perché non ero sindacalista. / Poi vennero a prendere me, / e non era rimasto più nessuno / che potesse dire qualcosa.</p></div>
<div><p>Friedrich Nietzsche / (Röcken 1844 - Weimar 1900) filosofo, poeta, compositore e filologo tedesco. / Gusto difficile / Se libertà di scelta mi lasciassero, / Mi sceglierei un posticino / Nel bel mezzo del Paradiso : / Ma fuori della porta mi piacerebbe di più!</p></div>
<div><p>Friedrich Nietzsche / La mia felicità / Da quando mi stancai di cercare, / Io imparai a trovare. / Da quando un vento m'avversò la rotta / Faccio vela con tutti i venti.</p></div>
<div><p>Friedrich Nietzsche / Non scoraggiarti / Ovunque tu sia, scava fondo! / Là sotto è la sorgente! / Lascia che gridino gli uomini scuri: / «Là sotto c'è sempre - inferno!»</p></div>
<div><p>Friedrich Nietzsche / Saggezza del mondo / Non restare in pianura! / Non salir troppo in alto! / Più bella assai è l'immagine del mondo / Da mezza altezza.</p></div>
<div><p>Marie Noël / (Auxerre 1883 - 1967) potessa francese. / Io mi sono coperta di parole / perché nessuno trovi il silenzio in cui sto.</p></div>
<div><p>Henrik Nordbrandt / (Copenaghen 1945) poeta danese / Tu sei il mio amore / Tu sei il mio amore e la mia disperazione. / Tu sei la mia follia e la mia saggezza. / E sei tutti i luoghi in cui non sono stato / e che mi chiamano da tutti gli angoli del mondo. / Tu sei queste sei righe / cui devo limitarmi per non gridare.</p></div>
<div><p>Aldo Palazzeschi / (Firenze 1885 - Roma 1974) poeta italiano / Chi sono? / Son forse un poeta? / No, certo. / Non scrive che una parola, ben strana, / la penna dell'anima mia: / "follia". / Son dunque un pittore? / Neanche. / Non ha che un colore la tavolozza dell'anima mia: / "malinconia". / Un musico, allora? / Nemmeno. / Non c'è che una nota / Nella tastiera dell'anima mia: / "nostalgia". / Son dunque... che cosa? / Io metto una lente / davanti al mio cuore / per farlo vedere alla gente. / Chi sono? / Il saltimbanco dell'anima mia.</p></div>
<div><p>Dorothy Parker / (Long Branch 1893 - New York 1967) scrittrice, poetessa e giornalista statunitense. / I rasoi fanno male, / i fiumi sono freddi, / l'acido lascia tracce, / i farmaci danno i crampi, / le pistole sono illegali, / i cappi cedono, / il gas è nauseabondo. / Tanto vale vivere....</p></div>
<div><p>Giovanni Pascoli / (San Mauro di Romagna 1855 - Bologna 1912) poeta e accademico italiano. / Pianto / Più bello il fiore cui la pioggia estiva / lascia una stilla dove il sol si frange; / più bello il bacio che d’un raggio avviva / occhio che piange.</p></div>
<div><p>Giovanni Pascoli / Temporale / Un bubbolìo lontano... / Rosseggia l’orizzonte, / come affocato, a mare: / nero di pece, a monte, / stracci di nubi chiare: / tra il nero un casolare: / un’ala di gabbiano.</p></div>
<div><p>Titos Patrikios / (Atene, 1928) / Metrò / Gli anni poi passeranno / masse di monti e pietra si frapporranno / tutto sarà dimenticato / come si dimentica il cibo quotidiano / che ci tiene in piedi. / Tutto, tranne quell'istante / in cui sul metrò affollato / ti aggrappasti al mio braccio.</p></div>
<div><p>Sandro Penna / (Perugia 1906 - Roma 1977) poeta italiano. / Amavo ogni cosa nel mondo. E non avevo / che il mio bianco taccuino sotto il sole.</p></div>
<div><p>Sandro Penna / Dacci la gioia di conoscer bene / le nostre gioie, con le nostre pene.</p></div>
<div><p>Sandro Penna / Io vivere vorrei addormentato / entro il dolce rumore della vita.</p></div>
<div><p>Sandro Penna / Felice chi è diverso / essendo egli diverso. / Ma guai a chi è diverso / essendo egli comune.</p></div>
<div><p>Sandro Penna / Mi adagio nel mattino / di primavera. Sento / nascere in me scomposte / aurore. lo non so più / se muoio o pure nasco.</p></div>
<div><p>Sandro Penna / Notte bella, riduci la mia pena. / Tormentami se vuoi. ma fammi forte. / </p></div>
<div><p>Sandro Penna / Oh non ti dare arie / di superiorità. / Solo uno sguardo io vidi / degno di questa. Era / un bambino annoiato in una festa.</p></div>
<div><p>Sandro Penna / Un amore perduto quanta gioia / di nuove sensazioni in me sorprende. / Ma l'amore è perduto. / E la pena riprende.</p></div>
<div><p>Sandro Penna / Un dì la vita mia era beata. / Tutta tesa all'amore anche un portone / rifugio per la pioggia era una gioia. / Anche la pioggia mi era alleata.</p></div>
<div><p>Fernando Pessoa / (Lisbona 1888 - 1935) poeta e scrittore portoghese. / Amo tutto ciò che è stato, / tutto quello che non è più, / il dolore che ormai non mi duole, / l'antica e erronea fede, / l'ieri che ha lasciato dolore, / quello che ha lasciato allegria / solo perché è stato, è volato / e oggi è già un altro giorno.</p></div>
<div><p>Fernando Pessoa / Un uomo potrebbe, / se possedesse la vera saggezza, / gioire dell’intero spettacolo del mondo / da una sedia, / senza saper leggere, / senza parlare con nessuno, / solo con l’uso dei sensi / e con un’anima / incapace di essere triste.</p></div>
<div><p>Jacques Prévert / (Neuilly-sur-Seine 1900 - Omonville-la-Petite 1977) poeta e sceneggiatore francese. / Paris at night / Tre fiammiferi un dopo l’altro / accesi nella notte: / il primo per vedere intero il volto tuo / il secondo per vedere gli occhi tuoi / l’ultimo per vedere la tua bocca /  e l’oscurità completa / per ricordarmi queste immagini / mentre ti stringo a me / tra le mie braccia.</p></div>
<div><p>Salvatore Quasimodo / (Modica 1901 - Napoli 1968) poeta italiano. / Ed è subito sera / Ognuno sta solo sul cuor della terra / trafitto da un raggio di sole: / ed è subito sera.</p></div>
<div><p>Salvatore Quasimodo / Io mi cresco un male / Grato respiro una radice / esprime d’albero corrotto: / io mi cresco un male / da vivo che a mutare / ne soffre anche la carne.</p></div>
<div><p>Salvatore Quasimodo / Amen per la domenica in Albis / Non m’hai tradito, Signore: / d’ogni dolore / son fatto primo nato.</p></div>
<div><p>Mário Quintana / (Alegrete 1906 - Porto Alegre 1994) poeta e scrittore brasiliano. / Alla fine scoprirai che le cose più leggere son le uniche / che il vento non è riuscito a portar via / un ritornello antico / una carezza al momento giusto / lo sfogliare un libro di poesie / l'odore stesso che aveva un giorno il vento.</p></div>
<div><p>Efraim Medina Reyes / (Cartagena de Indias 1967) poeta e scrittore colombiano. / Tu mi ricordi una poesia che non riesco / a ricordare / una canzone che non è mai esistita / e un posto in cui non devo essere / mai stato.</p></div>
<div><p>Rainer Maria Rilke / (Praga 1875 - Montreux 1926) scrittore, poeta e drammaturgo austriaco di origine boema. / Requiem / Noi quando amiamo / abbiamo solo questo da offrire: / lasciarci; / perché trattenerci è facile, / e non è arte da imparare.</p></div>
<div><p>Arthur Rimbaud / (Charleville 1854 - Marsiglia 1891) poeta francese. / Traduzione dal francese a cura di Aforismario. / Sensazione / Nelle azzurre sere d'estate, me ne andrò per i sentieri, / punzecchiato dalle spighe, a calpestare l'erba tenera: / trasognato, ne sentirò la frescura ai piedi. / Lascerò che il vento bagni la mia testa nuda. / Non parlerò, non penserò a niente: / ma l'amore infinito mi salirà nell'anima, / e andrò lontano, molto lontano, come uno zingaro, / attraverso la Natura, − felice come con una donna.</p></div>
<div><p>Gianni Rodari / (Omegna, 1920 - Roma 1980) scrittore, pedagogista e poeta italiano. / Alla formica  / Chiedo scusa alla favola antica, / se non mi piace l'avara formica. / Io sto dalla parte della cicala / che il più bel canto non vende, regala.</p></div>
<div><p>Umberto Saba / (Trieste 1883 - Gorizia 1957) poeta, scrittore e aforista italiano. / Il vetro rotto / Tutto si muove contro te. Il maltempo, / le luci che si spengono, la vecchia / casa scossa a una raffica e a te cara / per il male sofferto, le speranze / deluse, qualche bene in lei goduto. / Ti pare il sopravvivere un rifiuto / d’obbedienza alle cose. / E nello schianto / del vetro alla finestra è la condanna.</p></div>
<div><p>Umberto Saba / La Capra / Ho parlato a una capra. / Era sola sul prato, era legata. / Sazia d'erba, bagnata / dalla pioggia, belava. / Quell'uguale belato era fraterno / al mio dolore. Ed io risposi, prima / per celia, poi perché il dolore è eterno, / ha una voce e non varia. / Questa voce sentiva / gemere in una capra solitaria. / In una capra dal viso semita / sentiva querelarsi ogni altro male, / ogni altra vita.</p></div>
<div><p>Viktor Šklovskij / (San Pietroburgo 1893 - Mosca 1984) poeta, scrittore e critico letterario russo. / Incarichi / Mi hai dato due incarichi. / 1) Non telefonarti. / 2) Non vederti. / Adesso sono un uomo occupato. / C’è anche un terzo incarico: non pensare a te. / Ma tu non me l’hai affidato.</p></div>
<div><p>Edith Södergran / (San Pietroburgo 1892 - Raivola 1923) poetessa finlandese. / Le stelle / Quando viene la notte, / io sto sulla scala e ascolto, / le stelle sciamano in giardino / ed io sto nel buio. / Senti, una stella è caduta risuonando! / Non andare a piedi nudi sull'erba; / il mio giardino è pieno di schegge.</p></div>
<div><p>Giovanni Soriano  / (Vibo Valentia 1969) Aforista italiano / I giorni passano / È bello alzarsi al mattino / e sentirsi vivere / i giorni passano / ma non voglio fermarli / il sole illumina la mia finestra / oggi / che c’è brutto tempo</p></div>
<div><p>Maria Luisa Spaziani / (Torino 1922 - Roma 2014) poetessa, traduttrice e aforista italiana. / L'inclemenza del tempo / È vertigine, amore, primavera, / sfida, pianto di gioia, verità. / Ed è subito «era».</p></div>
<div><p>Maria Luisa Spaziani / Di fronte all'opera compiuta, / sogno il lampo dell'inizio.</p></div>
<div><p>Maria Luisa Spaziani / Sanno il volto profondo del rancore / gli uomini che vivono da frutto / e mai furono fiore?</p></div>
<div><p>Wislawa Szymborska / (Kórnik 1923 - Cracovia 2012) poetessa e saggista polacca. / Tutto − / una parola sfrontata e gonfia di boria. / Andrebbe scritta tra virgolette. / Finge di non tralasciare nulla, / di concentrare, includere, contenere e avere. / E invece è soltanto / un brandello di bufera.</p></div>
<div><p>Rabindranath Tagore / (Calcutta 1861 - Santi Neketan 1941) poeta, drammaturgo, scrittore e filosofo indiano. / Disse la notte al sole: / "Con la luna m'invii messaggi d'amore. / Le lacrime che lascio sull'erba, / le mie risposte."</p></div>
<div><p>Rabindranath Tagore / È morte ciò che si esaurisce. / È perfetta fine l'interminabile.</p></div>
<div><p>Rabindranath Tagore / Il mio cuore, uccello del deserto, / ha trovato il suo cielo nei tuoi occhi. / Essi sono la culla del mattino, / essi sono il regno delle stelle. / Nei loro abissi il mio canto si perde. / Lascia solo ch’io mi libri in quel cielo, / nella sua solitaria immensità. / Lascia solo ch’io fenda le sue nubi, / e stenda le mie ali nel suo sole.</p></div>
<div><p>Rabindranath Tagore / Il mistero della vita / penetra nel mistero della morte, / il giorno chiassoso / tace dinanzi al silenzio delle stelle.</p></div>
<div><p>Rabindranath Tagore / La stella del mattino / scrive sorridente / l’arrivo della luce nell'ultima pagina della notte.</p></div>
<div><p>Rabindranath Tagore / Quando la foglia ama / diventa fiore. Frutto il fiore / quando adora.</p></div>
<div><p>Sara Teasdale / (St. Louis 1884 - 1933) poetessa statunitense. / Figli della fortuna / Quante volte ci siamo incontrati / come accade a stranieri per la via: / figli della fortuna ignari, entrati / dalla porta del cielo per magia.</p></div>
<div><p>Sara Teasdale / Volo di rondine / La mia ora di vento amo e di luce, / e volti e sguardi − la danza leggera / del mio spirito sempre mi seduce − / rondine lungo i cieli della sera.</p></div>
<div><p>Fëdor Tjutčev / (Ovstug 1803 - Carskoe Selo 1873) scrittore e poeta russo. / Pacificazione primaverile / Oh non mettetemi / nella terra umida! / Nascondetemi, seppellitemi / Nella folta erba! / Che il respiro del vento / Faccia ondeggiare l'erba, / Che di lontano un flauto canti, / Che luminose e placide le nubi / Fluttuino sopra di me!...</p></div>
<div><p>Totò (Antonio de Curtis) / (Napoli 1898 - Roma 1967) attore, comico e poeta italiano / Traduzione dal napoletano a cura di Aforismario / Felicità! / Vorrei sapere cos'è questa parola, / vorrei sapere cosa vuol significare. / Sarà ignoranza la mia, mancanza di scuola, / ma chi l'ha mai sentita nominare.</p></div>
<div><p>Trilussa / Carlo Alberto Salustri (Roma 1871 - 1950) poeta, scrittore e giornalista italiano. / Chiaroscuro / Giustizzia, Fratellanza, Libbertà... / Quanta gente ridice 'ste parole! / Ma chi le vede chiare? Iddio lo sa! / Er Gallo canta quanno spunta er sole, / er Gufo canta ne l'oscurità.</p></div>
<div><p>Trilussa / Fede / Credo in Dio Padre Onnipotente. Ma... / — Ciai quarche dubbio? Tiettelo per te. / La Fede è bella senza li «chissà», / senza li «come» e senza li «perché».</p></div>
<div><p>Trilussa / Felicità / C'è un'Ape che se posa / su un bottone de rosa: / lo succhia e se ne va... / Tutto sommato, la felicità / è una piccola cosa.</p></div>
<div><p>Giuseppe Ungaretti / (Alessandria d'Egitto 1888 - Milano 1970) poeta e scrittore italiano. / Allegria di naufragi / E subito riprende / il viaggio / come / dopo il naufragio / un superstite / lupo di mare</p></div>
<div><p>Giuseppe Ungaretti / Eterno / Tra un fiore colto e l'altro donato / l'inesprimibile nulla.</p></div>
<div><p>Giuseppe Ungaretti / Fine / In sé crede e nel vero chi dispera?</p></div>
<div><p>Giuseppe Ungaretti / Mattina / M'illumino / d'immenso</p></div>
<div><p>Giuseppe Ungaretti / Soldati / Si sta come / d'autunno / sugli alberi / le foglie.</p></div>
<div><p>Giuseppe Ungaretti / Stasera / Balaustrata di brezza / per appoggiare stasera / la mia malinconia</p></div>
<div><p>Giuseppe Ungaretti / Un'altra notte / In quest'oscuro / colle mani / gelate / distinguo / il mio viso / Mi vedo / abbandonato nell'infinito</p></div>
<div><p>Paul Verlaine / (Metz 1844 - Parigi 1896) poeta francese / Traduzione dal francese a cura di Aforismario. / Canzone d'autunno / I lunghi singhiozzi / dei violini / d'autunno / feriscono il mio cuore / con monotono / languore. / Pallido / e ansimante, quando / suona l'ora, / mi ricordo / dei giorni passati / e piango; / e me ne vado / nel vento ostile / che mi trascina / di qua e di là / come / foglia morta.</p></div>
<div><p>Bing Xin / (Fuzhou 1900 - 1999) scrittrice e poetessa cinese / I neonati sono grandi poeti, / in una lingua imperfetta, / emettono versi perfetti.</p></div>
<div><p>Akiko Yosano / (Sakai 1878 - 1942) poetessa giapponese. / Se qui adesso / ripenso al percorso / della mia passione / somigliavo a un cieco / senza paura del buio</p></div>
<div><p>Akiko Yosano / Senza parlar del come, / senza pensare al poi, / senza chiederci fama o nome, / qui, amando l’amore, / tu e io ci guardiamo.</p></div>
<div><p>Diego Valeri / (1887-1976) poeta e traduttore italiano. / Fiore del nulla / Quando ti schiudi, fiore / divino, assorto è il tempo / fuor di notte e di giorno, / l'aria non ha colore, / tutto è perduto intorno. / Tu solo sei, divino / fiore del nulla, amore.</p></div>

<!-- Varie -->

<div>L’orologio segna un’ora / che non esiste più, / o forse un’ora ancora a venire. / Un istante raccolto e narrato / solo attraverso i gesti. / La vita è atto, l’oscuro tempo / del suo compiersi irrisolto. / (Rossana Abis)</div>
<div>II /  / Nulla noi conosciamo del mare, solo il fiume, / il nostalgico fiume, ne ricorda qualcosa / e torna all’origine come fosse il futuro / penetrando le falde di una terra che gli è sposa. /  / Più lontano ancora del mare c’è la memoria, / la sempre presente, la sempre assorta in sé stessa, / e nella sua immensità le nostre mani tremano /  / appoggiate a scalmi consunti da tanto andare / tra una sponda e l’altra, tra rimpianti e desideri, / ricordi e speranze. / Noi in continuo movimento / siamo presi da un corso di cui ignoriamo il senso. /  / Perciò ti dico che il futuro è un tempo presente, / un tempo che solo il passato può immaginarsi, / oppure lo può il sognare di un dio meditante / per dimorarvi le forme di ciascun inizio, / per dare una direzione / non certo un itinerario. /  / Ma ogni dio è disumano, e sempre a noi si accosta / con quel passo lieve di piedi nudi sull’erba / e l’algida inesistenza dell’ovunque esistente / affinché vada compiendosi il nostro stare al mondo. /  / (Angelo Andreotti)</div>
<div>III /  / Noi non sappiamo se il mondo sia nostra dimora / o uno straniero inquieto che abbiamo ospitato, / così dalla soglia ci illudiamo di distinguere / il dentro dal fuori, mentre tutto è in ogni luogo. /  / Il passo che calcammo, e l’orma che lasciammo, / sono un tutt’uno con il sentiero da percorrere / che solo il tempo in sé stesso divide e distingue. /  / Cosa ci tenga distanti dal mondo noi / non lo sappiamo. / Forse quello spazio teso fra parole e cose, / forse il continuo avviarsi di ciò che è in ciò che sarà / e la permanenza di ciò che è stato in ciò che è. /  / Può darsi anche sia per la nostra fragilità, / quest’incauta indulgenza che ci concediamo / confondendo nel presente l’eterno dall’immortale, /  / o magari è la vita che trasmuta le sue forme / facendoci chiedere dove stia andando / tutto il tempo che è passato / con tutto ciò che si è preso. /  / È che in fondo tempo e fiume si assomigliano: / entrambi scorrono / restando / nel punto esatto da cui se ne sono andati. /  / (Angelo Andreotti)</div>
<div>V /  / Sarà questo stanco sciacquio, questi occhi puntati / sui nudi fianchi dell’argine, su fogli di aria / che si sovrappongono fluttuando come veli, /  / sarà che a riva il fiume ci fa sentire qui / da tanto tempo, e in così tanto tempo / non riuscire ancora a capirne quel suo mutare, / continuo, nell’insaziare la sete del mare. /  / Sarà che il tempo non può più essere il nostro spazio, / e quindi si arrende alla sua stessa capacità / d’illudere direzioni / geometrie / destini, / sarà che in quelle stanze abbiamo già consumato / tutto il tempo trascorso lì, e mai più ovunque. /  / Sarà per quest’aria infusa di dimenticanze / che già stare insieme è un abbraccio, quasi l’ultimo / con il quale espiamo il nostro continuo andarcene, /  / languido come un’onda, / violento come un’onda, / sospeso come un’onda, / furtivo come un’onda… /  / (Angelo Andreotti)</div>
<div>VI /  / Ma ora che il fiume è un giardino autunnale, / dove un giallo intinto di rosso smeriglia l’acqua / sgualcendola come un sudario lavato di fresco / e poi steso da un gennaio dal cuore confuso / sui fili di fumo di quest’aria limacciosa… /  / In questo giardino dall’acutissima quiete / ogni istante in sé è perfetto, imperfetto / ci appare l’infinito / l’immenso / l’eterno / che noi pretendiamo di riassumere in concetti. /  / E tuttavia, nell’agonia del nostro pensiero / ci consola il girare lo sguardo di fianco, / verso quel cespuglio / da dove si leva all’udito un volo dal nulla, / la sua presenza invisibile, la sua evanescenza / e il nostro cercare lo scopo che ci riguarda… /  / … la sua tangibile assenza dal tempo, l’attesa. /  / (Angelo Andreotti)</div>
<div>XI /  / Io non so se il tempo sia un dio, un essere alato, / l’imperfetta ostinazione di un cronometro, / oppure una menomazione dell’eternità / in bilico tra misericordia e redenzione, /  / quello che so è di averne un sentimento inafferrabile. /  / Curvo è il tempo, e curva è la vita, / in apparenza nascosti l’uno dentro l’altra, / entrambi intenti a unire fine e principio / senza che fine e principio giungano a toccarsi. /  / Noi, stretti tra le spire di questa via perenne, / in fondo nulla chiediamo / e nulla vogliamo / se non quel po’ di spazio tra vita e tempo / che ci consenta di schivare il dolore / della mancanza, dell’assenza, del provvisorio. /  / Ma il dolore è il prezzo pagato agli dei / che non sanno, / se non da noi, / la gioiosa esultanza di ogni inizio / e la sconcertante ignoranza del dopo / che sbreccia i recinti del possibile. /  / (Angelo Andreotti)</div>
<div>XII /  / Quando ci saremo persi saremo vicini / e non sarà più tardi per la misericordia, / per una tavola apparecchiata, o un abbraccio / proteso fin dove arrivano le mani, / molto più in là di quanto può lo sguardo incapace. /  / A tempo e luogo tutto accade, e poiché accade / nulla accade invano, e mille volte ritorna / in ricordi che noi riassaporiamo, oppure / che setacciamo ancora e ancora / per comprendere / dove abbiamo perso il filo, dove l’occasione, / messi all’angolo dal dubbio che mai chiariremo / se il perdere / anziché una sconfitta / non sia stata la cosa giusta. /  / Con la pervicacia dell’onda che torna a riva / viviamo più giorni di quanti ne abbiamo trascorsi. /  / Abbiamo vissuto quel passato, e viviamo / i tanti presenti che tornano a ricordarlo, / e ogni volta è reale il sentimento, l’emozione, / e ogni volta è viva la ferita, o la gioia. /  / (Angelo Andreotti)</div>
<div>XVIII /  / Essere fiume, / quell’albero, / questa casa, / la pietra nell’ombra, un’altra al sole, la pioggia / e il vento, le nuvole le loro forme e i colori all’alba / al tramonto, di giorno e nella notte che verrà, /  / l’odore tra noi e il fiore, essere quel rumore / quando il rumore ci sorprende, e anche il silenzio / mentre la voce tace dopo aver molto detto, / essere il sentire di essere man mano che è. /  / Se il mutamento fosse un’illusione del tempo? /  / Se il tempo è movimento nulla va mutando / e tutto è ciò che è. / Però noi ricordiamo, noi / sappiamo di essere stati, eppure anche questo / è un momento presente. / La memoria è presenza / fin quando racconta, e comunque ciò che è stato / rimane disciolto nella chimica del tempo. /  / Le case ricordano, e anche i luoghi lo fanno: / tengono per sé ogni cosa che lì si è compiuta. /  / (Angelo Andreotti)</div>
<div>XX /  / Che l’unico tempo a noi concesso sia il presente / non fa del presente il tempo, poiché esso si estende / ben oltre l’opaca sostanza del quotidiano. /  / Il presente ne è soltanto l’occulto custode, / come del fuoco lo è la brace, non il ramo secco, / né la fiamma che del fuoco è l’effimera presenza. /  / Noi continuiamo a essere dove siamo già stati / e già siamo là, dove andremo, poiché viviamo / anche la vita che avremo potuto vivere: / più forte l’esperienza / più vasta l’immaginazione. /  / Passi sulle scale di una casa che scale non ha / salgono e scendono, percorrono vite perse / nei bivi che non prendemmo, e tuttavia restano / come echi nel tempo, salendo e scendendo scale / che la casa potrebbe avere / ma non ancora. /  / (Angelo Andreotti)</div>
<div>XXIX /  / Ora, suona come in una stanza, la voce. /  / Verso la voce viene un tramestio di passi / ma da un altro tempo. Sopraggiunge, si affianca. /  / Voce e passi non si incontrano: troppo distanti / si mancano, eppure nella casa convivono. /  / Lasciarsi prendere è il segreto, abbandonarsi, / varcare la soglia e ribellarsi allo sgomento / per quella bianca bonaccia dove si consuma / la cruda somiglianza tra l’Assoluto e il Nulla, /  / e allo sgomento preferire la meraviglia / che sempre accompagna la coscienza / per la presenza delle cose. /  / (Angelo Andreotti)</div>
<div>XXX /  / E tuttavia consegnarsi all’improvvisazione, / interrompere la sequenza del tempo, l’ordine / frenetico, quel suo premere sulla vita, / quel suo restringere tutto nell’immediatezza, / quel suo portarci via in un’unica direzione, /  / e allora sovvertirne il corso, forse ignorarlo, / affinché perdendo il verso ne resti il frammento / che dalla memoria emerge e dischiude il presente, / il luogo in cui tutto accade afferrando ciò che scivola, /  / poi spostare il passo per ignorare il sentiero / e trovarlo in un posto differente, vegliare /  / vigili sui segni che di tanto in tanto vengono / chiamando da un altro tempo /  / ma nella stessa stanza. /  / (Angelo Andreotti)</div>
<div>RITO DELLA PRIMA SPECIE /  / Tu, che non sai aspettare, / consacrati al rito della / prima specie. Tu che / bastonato da te stesso / non vedi il bastone / che ti compie. I cieli / non ti sono più devoti, / poiché niente arriva / al di sotto, sgranato, / aspettando l’insieme. / Prepara, allora, la tavola, / prendi l’acqua, e poi dividila / dal calice. E nella mano / contenuta piega il pane / contro l’aria. E chiedi / all’acqua e al pane / come si sentono, se sono / come l’aria. Chiedi loro / se possono diventare vino. / E porgi il calice vuoto / contro la mano. Sussurra / dentro il buio le poche / parole che ricordi. Queste / serviranno ai più poveri. / I più poveri sanno aspettare /  / (Antonio Bux)</div>
<div>Benny Andersen (Vargede, 7 novembre 1929 – Sorgenfri, 16 agosto 2018), poeta, cantautore, compositore e pianista danese. Le sue poesie variano dalle riflessioni alle stravaganze, sempre condite da un umorismo di fondo e da immagini sorprendenti. /  / FELICITÀ / C’è qualcosa di speciale nella felicità / puoi essere davvero contento / quando lo senti / ma anche ansioso / ti blocchi per un secondo / poi lentamente avanzi con cautela / come in un campo minato / e ogni volta che metti giù un piede / senza saltare in aria / o dimentichi di goderti la felicità  / o ti arrabbi perché non sai / quanto durerà / così quando infine appare l’avversità / è un sollievo / come se fossi tornato al sicuro / è un peccato / perché c’è qualcosa di speciale nella felicità / che altrimenti non incontrerai / forse questo è il problema / non lo sappiamo abbastanza bene / dovremmo saperne di più / penso sia questione di allenamento. /  / (da L’interno della bombetta, 1964)</div>
<div>La calma del cimitero insegna / la presenza tranquilla della morte, / il silenzio della polvere, / la persistenza malinconica della memoria. / Troncata l’erba della parola dalla falce muta, / rimane il flusso della visione / che scorre in un’assenza di mondo. / Il vuoto e la lontananza bagnano / la candela del cuore, che ultimo / cerca ostinato un sentiero / nella tenebra e piange, / lamentosamente piange il suo male / di essere stato, / trafitto dalla distanza incolmabile del dio / e dal nonsenso disumano del peccato. / (Claudio Borghi)</div>
<div>In rapida sequenza rondini esaltate / si staccano una ad una dai più alti fili, / trovano la forza per lasciare / la valle delle forme e si slanciano / nella sfera che le contiene in una nube / insensata di luce bianca, mentre / in un lampo di buio si disperde, / in chiuso volo, / in polvere rarefatta, / anonima di preghiera, / la trama vivente del tempo. / (Claudio Borghi)</div>

</div> <!-- dbase -->

<style>
a {color:gold}
</style>

<script type="text/javascript">

var custom = function () {
document.getElementById("titolo").innerHTML="Poetry Chips";
document.getElementById("verso").style.font="italic 16pt georgia";
var corpo = document.getElementById("corpo");
corpo.style.textAlign="left";
}

var subuno = function(e) {
return;
}

var subdue = function() {
return;
}

</script>

</body>
</html>
