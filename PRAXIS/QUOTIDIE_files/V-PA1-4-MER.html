<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta">
</div>
<div id="tools">
</div>
<div id="albero">T.o.c.</div>
<div id="corpo"><!--<h1>None</h1>-->

<p>
<img src="./MM/Verbum.png">
</p>

<p>
<u>HODIE</u> / Mercoledì fra l'Ottava di Pasqua.
</p>

<p>
<u>ANTIFONA</u> / Venite, benedetti del Padre mio, ricevete in eredità il regno preparato per voi fin dalla creazione del mondo. Alleluia. (Mt 25,34)
</p>

<p>
<u>CONFITEOR</u> / Confesso a Dio onnipotente e a voi, fratelli e sorelle, che ho molto peccato in pensieri, parole, opere e omissioni, per mia colpa, mia colpa, mia grandissima colpa. E supplico la beata sempre vergine Maria, gli angeli, i santi e voi, fratelli e sorelle, di pregare per me il Signore Dio nostro. Dio onnipotente abbia misericordia di noi, perdoni i nostri peccati e ci conduca alla vita eterna. / Signore Pietà, Cristo pietà.
</p>

<p>
<u>GLORIA</u> / Gloria a Dio nell'alto dei cieli e pace in terra agli uomini di buona volontà. Noi ti lodiamo, ti benediciamo, ti adoriamo, ti glorifichiamo, ti rendiamo grazie per la tua gloria immensa, Signore Dio, Re del cielo, Dio Padre onnipotente. Signore, figlio unigenito, Gesù Cristo, Signore Dio, Agnello di Dio, Figlio del Padre, tu che togli i peccati dal mondo abbi pietà di noi; tu che togli i peccati dal mondo, accogli la nostra supplica; tu che siedi alla destra del Padre, abbi pietà di noi. Perché tu solo il Santo, tu solo il Signore, tu solo l'Altissimo, Gesù Cristo, con lo Spirito Santo: nella gloria di Dio Padre. Amen.
</p>

<p>
<u>COLLETTA</u> / O Dio, che ci dai la gioia di rivivere ogni anno la risurrezione del Signore, fa’ che mediante la liturgia pasquale che celebriamo nel tempo possiamo giungere alla gioia eterna. Per il nostro Signore Gesù Cristo, tuo Figlio, che è Dio, e vive e regna con te, nell'unità dello Spirito Santo, per tutti i secoli dei secoli.
</p>

<p>
<u>LETTURA1</u> / <b>Quello che ho te lo dò: nel nome di Gesù, alzati e cammina!</b> / Dagli Atti degli Apostoli (At 3,1-10) / In quei giorni, Pietro e Giovanni salivano al tempio per la preghiera delle tre del pomeriggio. Qui di solito veniva portato un uomo, storpio fin dalla nascita; lo ponevano ogni giorno presso la porta del tempio detta Bella, per chiedere l'elemosina a coloro che entravano nel tempio. Costui, vedendo Pietro e Giovanni che stavano per entrare nel tempio, li pregava per avere un'elemosina. Allora, fissando lo sguardo su di lui, Pietro insieme a Giovanni disse: «Guarda verso di noi». Ed egli si volse a guardarli, sperando di ricevere da loro qualche cosa. Pietro gli disse: «Non possiedo né argento né oro, ma quello che ho te lo do: nel nome di Gesù Cristo, il Nazareno, àlzati e cammina!». Lo prese per la mano destra e lo sollevò. Di colpo i suoi piedi e le caviglie si rinvigorirono e, balzato in piedi, si mise a camminare; ed entrò con loro nel tempio camminando, saltando e lodando Dio. Tutto il popolo lo vide camminare e lodare Dio e riconoscevano che era colui che sedeva a chiedere l'elemosina alla porta Bella del tempio, e furono ricolmi di meraviglia e stupore per quello che gli era accaduto. / Parola di Dio.
</p>

<p>
<u>PSALMUS</u> / (Sal 104) <b>Gioisca il cuore di chi cerca il Signore</b> / Rendete grazie al Signore e invocate il suo nome, proclamate fra i popoli le sue opere. A lui cantate, a lui inneggiate, meditate tutte le sue meraviglie. / Gloriatevi del suo santo nome: gioisca il cuore di chi cerca il Signore. Cercate il Signore e la sua potenza, ricercate sempre il suo volto. / Voi, stirpe di Abramo, suo servo, figli di Giacobbe, suo eletto. È lui il Signore, nostro Dio: su tutta la terra i suoi giudizi. / Si è sempre ricordato della sua alleanza, parola data per mille generazioni, dell'alleanza stabilita con Abramo e del suo giuramento a Isacco.
</p>

<p>
<u>SEQUENZA</u> / Alla vittima pasquale, s'innalzi oggi il sacrificio di lode. L'Agnello ha redento il suo gregge, l'Innocente ha riconciliato noi peccatori col Padre. / Morte e Vita si sono affrontate in un prodigioso duello. Il Signore della vita era morto; ma ora, vivo, trionfa. / «Raccontaci, Maria: che hai visto sulla via?». «La tomba del Cristo vivente, la gloria del Cristo risorto, e gli angeli suoi testimoni, il sudario e le sue vesti. Cristo, mia speranza, è risorto: precede i suoi in Galilea». / Sì, ne siamo certi: Cristo è davvero risorto. Tu, Re vittorioso, abbi pietà di noi. 
</p>

<p>
<u>ACCLAMATIO</u> / Alleluia, Alleluia / Questo è il giorno fatto dal Signore: rallegriamoci ed esultiamo. (Sal 117,24) / Alleluia.
</p>

<p>
<u>VANGELO</u> / <b>Riconobbero Gesù nello spezzare il pane</b> / Dal Vangelo secondo  Luca (Lc 24,13-35) / Ed ecco, in quello stesso giorno, [il primo della settimana], due [dei discepoli] erano in cammino per un villaggio di nome Èmmaus, distante circa undici chilometri da Gerusalemme, e conversavano tra loro di tutto quello che era accaduto. Mentre conversavano e discutevano insieme, Gesù in persona si avvicinò e camminava con loro. Ma i loro occhi erano impediti a riconoscerlo. Ed egli disse loro: «Che cosa sono questi discorsi che state facendo tra voi lungo il cammino?». Si fermarono, col volto triste; uno di loro, di nome Clèopa, gli rispose: «Solo tu sei forestiero a Gerusalemme! Non sai ciò che vi è accaduto in questi giorni?». Domandò loro: «Che cosa?». Gli risposero: «Ciò che riguarda Gesù, il Nazareno, che fu profeta potente in opere e in parole, davanti a Dio e a tutto il popolo; come i capi dei sacerdoti e le nostre autorità lo hanno consegnato per farlo condannare a morte e lo hanno crocifisso. Noi speravamo che egli fosse colui che avrebbe liberato Israele; con tutto ciò, sono passati tre giorni da quando queste cose sono accadute. Ma alcune donne, delle nostre, ci hanno sconvolti; si sono recate al mattino alla tomba e, non avendo trovato il suo corpo, sono venute a dirci di aver avuto anche una visione di angeli, i quali affermano che egli è vivo. Alcuni dei nostri sono andati alla tomba e hanno trovato come avevano detto le donne, ma lui non l'hanno visto». Disse loro: «Stolti e lenti di cuore a credere in tutto ciò che hanno detto i profeti! Non bisognava che il Cristo patisse queste sofferenze per entrare nella sua gloria?». E, cominciando da Mosè e da tutti i profeti, spiegò loro in tutte le Scritture ciò che si riferiva a lui. Quando furono vicini al villaggio dove erano diretti, egli fece come se dovesse andare più lontano. Ma essi insistettero: «Resta con noi, perché si fa sera e il giorno è ormai al tramonto». Egli entrò per rimanere con loro. Quando fu a tavola con loro, prese il pane, recitò la benedizione, lo spezzò e lo diede loro. Allora si aprirono loro gli occhi e lo riconobbero. Ma egli sparì dalla loro vista. Ed essi dissero l'un l'altro: «Non ardeva forse in noi il nostro cuore mentre egli conversava con noi lungo la via, quando ci spiegava le Scritture?». Partirono senza indugio e fecero ritorno a Gerusalemme, dove trovarono riuniti gli Undici e gli altri che erano con loro, i quali dicevano: «Davvero il Signore è risorto ed è apparso a Simone!». Ed essi narravano ciò che era accaduto lungo la via e come l'avevano riconosciuto nello spezzare il pane. / Parola del Signore.
</p>

<p>
<u>CREDO</u> / Credo in un solo Dio, Padre onnipotente, creatore del cielo e della terra, di tutte le cose visibili e invisibili. Credo in un solo Signore, Gesù Cristo, unigenito Figlio di Dio, nato dal Padre prima di tutti i secoli: Dio da Dio, Luce da Luce, Dio vero da Dio vero, generato, non creato, della stessa sostanza del Padre; per mezzo di lui tutte le cose sono state create. Per noi uomini e per la nostra salvezza discese dal cielo, e per opera dello Spirito Santo si è incarnato nel seno della Vergine Maria e si è fatto uomo. Fu crocifisso per noi sotto Ponzio Pilato, morì e fu sepolto. Il terzo giorno è risuscitato, secondo le Scritture, è salito al cielo, siede alla destra del Padre. E di nuovo verrà, nella gloria, per giudicare i vivi e i morti, e il suo regno non avrà fine. Credo nello Spirito Santo, che è Signore e dà la vita, e procede dal Padre e dal Figlio. Con il Padre e il Figlio è adorato e glorificato, e ha parlato per mezzo dei profeti. Credo la Chiesa, una santa cattolica e apostolica. Professo un solo battesimo per il perdono dei peccati. Aspetto la risurrezione dei morti e la vita del mondo che verrà. Amen.
</p>

<p>
<u>OREMUS</u> / La fede è riconoscimento della presenza del Cristo operante nella presenza eucaristica. La nostra supplica si esprime con le parole stesse dei discepoli di Emmaus: <b>Resta con noi, Signore.</b> ♦ Signore Gesù, per la forza del tuo nome lo storpio fu guarito: dona alla tua Chiesa di impegnarsi a sollevare nel tuo nome e con la tua carità ogni miseria umana. Preghiamo: ♦ Signore Gesù, gli apostoli sono stati strumento della tua potenza: dona, a tutti coloro che invocano aiuto e guarigione, di poter incontrare persone che li aiutino a risollevarsi anche nello spirito. Preghiamo: ♦ Signore Gesù, ti sei messo al fianco dei discepoli sfiduciati e smarriti: dona ai tuoi sacerdoti di non scoraggiarsi di fronte agli insuccessi e alle difficoltà. Preghiamo: ♦ Signore Gesù, hai spiegato ai discepoli di Emmaus le Scritture e ti sei rivelato loro nello spezzare il pane: dona alle nostre comunità di riconoscerti nella Parola annunciata e nel pane spezzato nelle nostre liturgie eucaristiche. Preghiamo: ♦ Signore Gesù, hai trasformato il cuore deluso e freddo dei discepoli: dona a noi qui presenti di saper attingere dalle nostre eucaristie quell'ardore che riscalda il nostro cuore fino a renderci apostoli tra i nostri fratelli. Preghiamo: ♦ Per quanti sono in viaggio. ♦ Per i bambini della prima comunione. ♦ O Signore, fa' che ogni partecipazione all'eucaristia ci faccia divenire ciò che riceviamo: una vita donata agli altri, unita al tuo corpo che per noi e per tutti è stato spezzato e crocifisso ed è ora vivente per sempre. Tu che sei Dio e vivi e regni nei secoli dei secoli. Amen.
</p>

<p>
<u>OFFERTORIO</u> / Accogli, o Signore, il sacrificio della nostra redenzione e nella tua misericordia opera in noi la salvezza del corpo e dello spirito. Per Cristo nostro Signore.
</p>

<p>
<u>PREFAZIO</u> / <b>Il mistero pasquale</b> / E' veramente cosa buona e giusta, nostro dovere e fonte di salvezza, proclamare sempre la tua gloria, o Signore, e soprattutto esaltarti in questo tempo nel quale Cristo, nostra Pasqua, si è immolato. E' lui il vero Agnello che ha tolto i peccati del mondo, è lui che morendo ha distrutto la morte e risorgendo ha ridato a noi la vita. Per questo mistero, nella pienezza della gioia pasquale, l'umanità esulta su tutta la terra, e con l'assemblea degli angeli e dei santi canta l'inno della tua gloria: Santo, Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>COMMUNIO</u> / I discepoli riconobbero Gesù, il Signore, nello spezzare il pane. (Lc 24,35) / Alleluia.
</p>

<p>
<img src="./MM/ComunioneSpirituale.jpg">
</p>

<p>
<u>GRATIAS</u> / O Dio, nostro Padre, questa partecipazione al mistero pasquale del tuo Figlio ci liberi dai fermenti dell'antico peccato e ci trasformi in nuove creature. Per Cristo nostro Signore.
</p>

<h3>LECTIO</h3>

<p>
<u>EVANGELIZO1</u> / <br>
San John Henry Newman (1801-1890) Cardinale, fondatore di una comunità religiosa, teologo / "Non ci ardeva forse il cuore nel petto?" / Fratelli, rendiamoci conto di quali furono le apparizioni di Cristo ai suoi discepoli dopo la sua risurrezione. Sono tanto più importanti in quanto ci mostrano che una simile comunione con Cristo rimane ancora possibile; è un contatto dello stesso genere che ci è dato nel nostro presente con Cristo. In quel periodo di quaranta giorni che seguirono la risurrezione, Gesù ha inaugurato una nuova relazione con la Chiesa, che è la sua relazione attuale con noi, il tipo di presenza che ha voluto manifestare come certa. Dopo la sua risurrezione, come era presente Cristo nella sua Chiesa? Andava e veniva liberamente; niente si opponeva alla sua venuta, neppure le porte chiuse. Tuttavia, benché fosse presente, i suoi discepoli non capivano con evidenza che lui era con loro. (...) I discepoli di Emmaus ebbero coscienza della sua presenza soltanto dopo, ricordandosi quale influenza egli aveva esercitato su di loro: «Non ci ardeva forse il cuore nel petto?» (...) Notiamo bene quale fu il momento in cui i loro occhi si aprirono (...): nello spezzare il pane. Tale è infatti l'attualizzazione del vangelo: quando si riceve la grazia di afferrare la presenza di Cristo, lo si riconosce soltanto dopo. Ormai è soltanto mediante la fede che si può  afferrare la sua presenza. Invece della sua presenza sensibile, egli lascia il memoriale della sua redenzione. Si rende presente nel sacramento. Quando si è manifestato? Quando, per così dire, fa passare i suoi da una visione senza vera conoscenza ad una conoscenza autentica nell'invisibile della fede.
</p>

<p>
<u>EVANGELIZO2</u> / <br>
San Giovanni Paolo II (1920-2005) papa / Lettera Apostolica "Mane nobiscum Domine" §19-20 / "Resta con noi" / Alla richiesta dei discepoli di Emmaus che Egli rimanesse "con" loro, Gesù rispose con un dono molto più grande: mediante il sacramento dell'Eucaristia trovò il modo di rimanere "in" loro. Ricevere l'Eucaristia è entrare in comunione profonda con Gesù. "Rimanete in me e io in voi" (Gv 15,4). Questo rapporto di intima e reciproca "permanenza" ci consente di anticipare, in qualche modo, il cielo sulla terra. Non è forse questo l'anelito più grande dell'uomo? Non è questo ciò che Dio si è proposto, realizzando nella storia il suo disegno di salvezza? Egli ha messo nel cuore dell'uomo la "fame" della sua Parola (cfr Am 8,11), una fame che si appagherà solo nell'unione piena con Lui. La comunione eucaristica ci è data per "saziarci" di Dio su questa terra, in attesa dell'appagamento pieno del cielo. Ma questa speciale intimità che si realizza nella "comunione" eucaristica non può essere adeguatamente compresa né pienamente vissuta al di fuori della comunione ecclesiale... La Chiesa è il corpo di Cristo: si cammina "con Cristo" nella misura in cui si è in rapporto "con il suo corpo". A creare e fomentare questa unità Cristo provvede con l'effusione dello Spirito Santo. E Lui stesso non cessa di promuoverla attraverso la sua presenza eucaristica. In effetti, è proprio l'unico Pane eucaristico che ci rende un corpo solo. Lo afferma l'apostolo Paolo: "Poiché c'è un solo pane, noi, pur essendo molti, siamo un corpo solo: tutti infatti partecipiamo dell'unico pane" (1Cor 10,17).
</p>

<p>
<u>EVANGELIZO-21</u> / Beato Columba Marmion (1858-1923) abate / La preghiera monastica / "Non ci ardeva forse il cuore nel petto ..., quando ci spiegava le Scritture?" (Lc 24,32) / Quale è l'intima ragione della fecondità della parola di Dio? E' che Cristo è sempre vivo; è sempre il Dio che salva e vivifica. (...) Ora, mantenendo le proporzioni, ciò che è vero per la persona di Gesù, lo è anche per la sua parola; e ciò che era vero ieri lo è ancora ai giorni nostri. Cristo vive nell'anima del giusto; sotto la direzione infallibile di questo Maestro interiore, l'anima (...) penetra nella divina chiarezza; Cristo le dona il suo Spirito, primo autore dei Santi Libri, affinché ella vi scruti "ogni cosa, anche le profondità di Dio" (1Cor 2,10); ella contempla le meraviglie di Dio per gli uomini; misura con la fede le proporzioni divine del mistero di Gesù e questo mirabile spettacolo, i cui splendori l'illuminano, la tocca, l'attira, la rapisce, la solleva, la trasporta, la trasforma. Lei prova a sua volta quanto avvertivano i discepoli di Emmaus quando Cristo Gesù interpretava per loro lui stesso i santi libri: "Non ci ardeva forse il cuore nel petto, quando conversava e ci spiegava le Scritture?". Nulla di straordinario allora che l'anima, deliziata e conquistata da questa parola viva "che penetra fino alle midolla" (Eb 4,12), faccia sua la preghiera dei discepoli: "Signore, resta con noi! Voi, Maestro incomparabile, luce indefettibile, verità infallibile, sola vera vita delle nostre anime!" Prevenendo questi pii desideri, lo Spirito Santo "fa sentire in noi gemiti inesprimibili" (Rm 8,26), che sono la vera preghiera, il desiderio veemente di possedere Dio, di non vivere più che per la gloria del Padre e del suo Figlio Gesù. L'amore, aumentato e ardente al contatto con Dio, invade tutte le potenze dell'anima, la rende forte e generosa per compiere perfettamente tutte le volontà del Padre, per donarsi pienamente al beneplacito divino.
</p>

<p>
<u>DiBruno1</u> / <br>
Gesù in persona si avvicinò e camminava con loro (Lc 24,13-25) / Tre uomini camminano sulla stessa strada. Quale differenza li contraddistingue? La Parola. Due di loro parlano parole di un cuore deluso, amareggiato. Essi avevano riposto la loro speranza in un uomo, Gesù di Nazaret. Avevano pensato e creduto che fosse Lui il Cristo di Dio. Ma poi è finito sul patibolo della croce. Da un crocifisso quale speranza potrà mai nascere? Uno invece parla dalla purezza della Scrittura, dalla piena conoscenza della Parola del Signore. Parla dal compimento di tutta la Parola nella sua vita. È questa la differenza: dall’ignoranza della Scrittura nascono delusioni e perdite della vera speranza. Dalla piena conoscenza della Parola di Dio, anche dalla croce nasce la speranza, dal dolore spunta la luce, dalla sofferenza sorge il sole della carità, della giustizia, della pace. Oggi il cristiano e il non cristiano camminano sulla stessa strada. Qual è la differenza tra i due? Il non cristiano parla dalle sue falsità su Dio e sull’uomo e le impone come verità universali. Il cristiano ha paura di dire una sola parola di verità sul suo Cristo e sul suo Dio e a poco a poco parla anche lui dalla grande falsità e menzogna. Lui che avrebbe dovuto illuminare di luce eterna il non cristiano si lascia ottenebrare mente e cuore da chi non crede né nel vero Dio né in Cristo Gesù, suo Messia, sua grazia, sua luce, sua verità, sua vita eterna. / Ed ecco, in quello stesso giorno, [il primo della settimana], due [dei discepoli] erano in cammino per un villaggio di nome Èmmaus, distante circa undici chilometri da Gerusalemme, e conversavano tra loro di tutto quello che era accaduto. Mentre conversavano e discutevano insieme, Gesù in persona si avvicinò e camminava con loro. Ma i loro occhi erano impediti a riconoscerlo. Ed egli disse loro: «Che cosa sono questi discorsi che state facendo tra voi lungo il cammino?». Si fermarono, col volto triste; uno di loro, di nome Clèopa, gli rispose: «Solo tu sei forestiero a Gerusalemme! Non sai ciò che vi è accaduto in questi giorni?». Domandò loro: «Che cosa?». Gli risposero: «Ciò che riguarda Gesù, il Nazareno, che fu profeta potente in opere e in parole, davanti a Dio e a tutto il popolo; come i capi dei sacerdoti e le nostre autorità lo hanno consegnato per farlo condannare a morte e lo hanno crocifisso. Noi speravamo che egli fosse colui che avrebbe liberato Israele; con tutto ciò, sono passati tre giorni da quando queste cose sono accadute. Ma alcune donne, delle nostre, ci hanno sconvolti; si sono recate al mattino alla tomba e, non avendo trovato il suo corpo, sono venute a dirci di aver avuto anche una visione di angeli, i quali affermano che egli è vivo. Alcuni dei nostri sono andati alla tomba e hanno trovato come avevano detto le donne, ma lui non l’hanno visto». Disse loro: «Stolti e lenti di cuore a credere in tutto ciò che hanno detto i profeti! Non bisognava che il Cristo patisse queste sofferenze per entrare nella sua gloria?». E, cominciando da Mosè e da tutti i profeti, spiegò loro in tutte le Scritture ciò che si riferiva a lui. Quando furono vicini al villaggio dove erano diretti, egli fece come se dovesse andare più lontano. Ma essi insistettero: «Resta con noi, perché si fa sera e il giorno è ormai al tramonto». Egli entrò per rimanere con loro. Quando fu a tavola con loro, prese il pane, recitò la benedizione, lo spezzò e lo diede loro. Allora si aprirono loro gli occhi e lo riconobbero. Ma egli sparì dalla loro vista. Ed essi dissero l’un l’altro: «Non ardeva forse in noi il nostro cuore mentre egli conversava con noi lungo la via, quando ci spiegava le Scritture?». Partirono senza indugio e fecero ritorno a Gerusalemme, dove trovarono riuniti gli Undici e gli altri che erano con loro, i quali dicevano: «Davvero il Signore è risorto ed è apparso a Simone!». Ed essi narravano ciò che era accaduto lungo la via e come l’avevano riconosciuto nello spezzare il pane. / Osservazione necessaria. Cristo va a rimettere la luce della verità nei suoi discepoli che l’avevano perduta. Oggi molti cristiani hanno perso la verità di Cristo. L’hanno sacrificata sull’altare del pensiero del mondo. Chi deve andare a cercare questi cristiani per portarli nell’ovile della verità di Cristo è il cristiano che ha conservato la fede, la luce, la carità, la speranza, secondo la pienezza del Vangelo e di tutta la Scrittura. Se il cristiano non diviene luce per ogni altro cristiano, a poco a poco il mondo ci attrarrà tutti nelle sue tenebre. Ci toglierà dal cuore Cristo e il suo Vangelo, ci darà il suo pensiero di falsità su tutti i misteri di Dio e dell’uomo. Ma oggi questo è l’intento di Satana: spegnere la luce di Cristo in ogni suo discepolo. O il cristiano aiuta il cristiano a tornare a Cristo, o Satana celebrerà nell’inferno la sua vittoria. Ci porterà tutti con Lui. / Madre di Dio, Angeli, Santi, date forza a chi crede perché aiuti chi non crede. 
</p>

<p>
<u>DiBruno2</u> / <br>
I loro occhi erano impediti a riconoscerlo (At 3,1-10; Sal 104; Lc 24,13-35) / Cristo Gesù si può conoscere solo conoscendo le Scritture secondo la verità posta in esse dallo Spirito Santo. Una sola verità modificata sulla sua Persona e sulla sua missione e vi saranno poche possibilità che lo si riconosca. Tutta la Scrittura annunzia che il Messia non solo è il Sofferente, il Trafitto, il Giusto perseguitato, dice anche che la sua passione è il frutto del suo amore. Lui si è caricato di tutti i peccati del mondo al fine di espiarli. Questa la verità della Scrittura. Il pensiero mondano sul Messia era di un Re vittorioso, trionfatore, guerriero, capace di scacciare dalla terra dei Padri il nemico oppressore. Il Messia era visto più sul modello di Davide e dei fratelli Maccabei, e quasi per nulla nelle vesti dell’Agnello muto dinanzi ai suoi tosatori e della pecora silenziosa condotta al macello. Gesù sempre aveva preannunciato l’unità dei due misteri: morte e risurrezione, annientamento ed esaltazione. Ma la luce di Cristo difficilmente riusciva a penetrare nella mente dei discepoli. Essa era come una brocca riempita di terra. Non c’è spazio in essa per l’acqua pura che disseta e dona vita. Con la risurrezione tutto diviene più facile. Cristo Gesù si può mostrare nel mistero pieno compiuto. Con la spiegazione della Scritture la mente si svuota di ogni terra di pensiero umano e a poco a poco l’acqua della purissima verità può entrare in essa. / Ed ecco, in quello stesso giorno due di loro erano in cammino per un villaggio di nome Èmmaus, distante circa undici chilometri da Gerusalemme, e conversavano tra loro di tutto quello che era accaduto. Mentre conversavano e discutevano insieme, Gesù in persona si avvicinò e camminava con loro. Ma i loro occhi erano impediti a riconoscerlo. Ed egli disse loro: «Che cosa sono questi discorsi che state facendo tra voi lungo il cammino?». Si fermarono, col volto triste; uno di loro, di nome Clèopa, gli rispose: «Solo tu sei forestiero a Gerusalemme! Non sai ciò che vi è accaduto in questi giorni?». Domandò loro: «Che cosa?». Gli risposero: «Ciò che riguarda Gesù, il Nazareno, che fu profeta potente in opere e in parole, davanti a Dio e a tutto il popolo; come i capi dei sacerdoti e le nostre autorità lo hanno consegnato per farlo condannare a morte e lo hanno crocifisso. Noi speravamo che egli fosse colui che avrebbe liberato Israele; con tutto ciò, sono passati tre giorni da quando queste cose sono accadute. Ma alcune donne, delle nostre, ci hanno sconvolti; si sono recate al mattino alla tomba e, non avendo trovato il suo corpo, sono venute a dirci di aver avuto anche una visione di angeli, i quali affermano che egli è vivo. Alcuni dei nostri sono andati alla tomba e hanno trovato come avevano detto le donne, ma lui non l’hanno visto». Disse loro: «Stolti e lenti di cuore a credere in tutto ciò che hanno detto i profeti! Non bisognava che il Cristo patisse queste sofferenze per entrare nella sua gloria?». E, cominciando da Mosè e da tutti i profeti, spiegò loro in tutte le Scritture ciò che si riferiva a lui. Quando furono vicini al villaggio dove erano diretti, egli fece come se dovesse andare più lontano. Ma essi insistettero: «Resta con noi, perché si fa sera e il giorno è ormai al tramonto». Egli entrò per rimanere con loro. Quando fu a tavola con loro, prese il pane, recitò la benedizione, lo spezzò e lo diede loro. Allora si aprirono loro gli occhi e lo riconobbero. Ma egli sparì dalla loro vista. Ed essi dissero l’un l’altro: «Non ardeva forse in noi il nostro cuore mentre egli conversava con noi lungo la via, quando ci spiegava le Scritture?». Partirono senza indugio e fecero ritorno a Gerusalemme, dove trovarono riuniti gli Undici e gli altri che erano con loro, i quali dicevano: «Davvero il Signore è risorto ed è apparso a Simone!». Ed essi narravano ciò che era accaduto lungo la via e come l’avevano riconosciuto nello spezzare il pane. / Gesù parla e i discepoli cominciano a sentire qualcosa nel loro cuore. Ora sanno che il mistero vero di Cristo passa per la croce. Il viandante conosce bene le Scritture. I loro occhi però ancora non lo riconoscono come il loro Maestro. Manca ancora un ulteriore passaggio: dalla verità si deve passare alla realtà della risurrezione. Questo passaggio sarà fatto in casa. Gesù compie un gesto a lui familiare: la benedizione del pane prima di prendere cibo. Gesù si mette a tavola. Benedice il pane. I loro occhi lo riconoscono. Lui sparisce. Essi ora diventano vera immagine della Chiesa. Tornano a Gerusalemme per avvisare i suoi Apostoli che Gesù è veramente risorto. È questa la vera missione del discepolo di Gesù: annunziare ad ogni uomo il vero mistero del suo Signore. / Madre di Dio, Angeli, Santi, fateci veri discepoli, annunziatori del mistero del Maestro.
</p>

<p>
<u>DIBRUNO-21</u> / Allora si aprirono loro gli occhi e lo riconobbero (Lc 24,13-35) / L’annuncio della Scrittura, anche se operato secondo purezza di verità, nello Spirito Santo, da solo non è sufficiente per creare la vera fede in Gesù Signore. Al sentire occorre il vedere. Si annuncia Cristo, si mostra Cristo, si crede in Cristo. Con i discepoli di Emmaus è Cristo che parla di Cristo partendo dalle Scritture, ma è anche Cristo che mostra Cristo nella sua verità storica. Si mostra, facendosi riconoscere dai segni che sono solo suoi: Lui prendeva il pane, lo benediceva, lo distribuiva ai suoi discepoli. Oggi è il discepolo che deve parlare della verità del discepolo parlando della verità di Cristo Gesù ed è anche il discepolo che deve mostrare Cristo, mostrando la verità del discepolo. La predicazione senza la visione è nulla. Produrrà sempre pochi frutti. La testimonianza deve essere reale, attuale, di oggi. Oggi Cristo parla e oggi si fa vedere, riconoscere, contemplare nel discepolo che crede in Lui, ama Lui, vive per Lui, in Lui. Questo può avvenire solo se il discepolo si lascia governare dallo Spirito Santo e da Lui muovere per avanzare di fede in fede e di verità in verità senza alcuna interruzione. / Ed ecco, in quello stesso giorno, [il primo della settimana], due [dei discepoli] erano in cammino per un villaggio di nome Èmmaus, distante circa undici chilometri da Gerusalemme, e conversavano tra loro di tutto quello che era accaduto. Mentre conversavano e discutevano insieme, Gesù in persona si avvicinò e camminava con loro. Ma i loro occhi erano impediti a riconoscerlo. Ed egli disse loro: «Che cosa sono questi discorsi che state facendo tra voi lungo il cammino?». Si fermarono, col volto triste; uno di loro, di nome Clèopa, gli rispose: «Solo tu sei forestiero a Gerusalemme! Non sai ciò che vi è accaduto in questi giorni?». Domandò loro: «Che cosa?». Gli risposero: «Ciò che riguarda Gesù, il Nazareno, che fu profeta potente in opere e in parole, davanti a Dio e a tutto il popolo; come i capi dei sacerdoti e le nostre autorità lo hanno consegnato per farlo condannare a morte e lo hanno crocifisso. Noi speravamo che egli fosse colui che avrebbe liberato Israele; con tutto ciò, sono passati tre giorni da quando queste cose sono accadute. Ma alcune donne, delle nostre, ci hanno sconvolti; si sono recate al mattino alla tomba e, non avendo trovato il suo corpo, sono venute a dirci di aver avuto anche una visione di angeli, i quali affermano che egli è vivo. Alcuni dei nostri sono andati alla tomba e hanno trovato come avevano detto le donne, ma lui non l’hanno visto». Disse loro: «Stolti e lenti di cuore a credere in tutto ciò che hanno detto i profeti! Non bisognava che il Cristo patisse queste sofferenze per entrare nella sua gloria?». E, cominciando da Mosè e da tutti i profeti, spiegò loro in tutte le Scritture ciò che si riferiva a lui. Quando furono vicini al villaggio dove erano diretti, egli fece come se dovesse andare più lontano. Ma essi insistettero: «Resta con noi, perché si fa sera e il giorno è ormai al tramonto». Egli entrò per rimanere con loro. Quando fu a tavola con loro, prese il pane, recitò la benedizione, lo spezzò e lo diede loro. Allora si aprirono loro gli occhi e lo riconobbero. Ma egli sparì dalla loro vista. Ed essi dissero l’un l’altro: «Non ardeva forse in noi il nostro cuore mentre egli conversava con noi lungo la via, quando ci spiegava le Scritture?». Partirono senza indugio e fecero ritorno a Gerusalemme, dove trovarono riuniti gli Undici e gli altri che erano con loro, i quali dicevano: «Davvero il Signore è risorto ed è apparso a Simone!». Ed essi narravano ciò che era accaduto lungo la via e come l’avevano riconosciuto nello spezzare il pane. / Lungo la via i due discepoli ascoltano Cristo che parla di Cristo, ma non riconoscono Cristo. Mancava loro la visione. In casa vedono Cristo che compie i gesti di Cristo. Quel viandante è il Signore. Subito però scompare. Li lascia. Ora è loro missione portare ogni altro uomo a credere in Cristo. Da chi iniziano questi due discepoli? Dagli altri discepoli che sono in Gerusalemme. Prima va creata la fede in Cristo Risorto in quanti già hanno creduto in Cristo e lo hanno seguito. Poi si potrà andare ad annunziare Cristo ad ogni altro uomo. Questa verità la Chiesa mai dovrà dimenticarla. La Chiesa deve sempre evangelizzare la Chiesa, se vuole evangelizzare il mondo. / Madre della Redenzione, Angeli, Santi, fateci veri evangelizzatori della Chiesa oggi. 
</p>

<p>
<u>SILVESTRINI-21</u> / Lo riconobbero allo spezzare del pane... Ci viene presentata dall'evangelista Luca una narrazione di rara bellezza, sotto l'aspetto letterario e di annuncio catechetico. E' l'episodio dei due discepoli di Èmmaus, ormai completamente allo spando, diretti verso casa, delusi di essere stati con Gesù. "E noi speravamo che fosse lui Colui che doveva redimere Israele". Eppure sapevano tutto di Gesù, ma non si erano affatto lasciati afferrare da questo giovane e per tanti versi straordinario Maestro. Sono pure al corrente degli ultimi avvenimenti, sono aggiornati su alcune visioni, che riguardavano lui, che alcune donne dicevano di averlo visto vivo, ma forse esse - dicono allo sconosciuto - vaneggiavano per il forte desiderio di rivederlo. Ora sono in cammino, lasciando alle spalle una esperienza esaltante da dimenticare, e non si sono per nulla incuriositi per quanto stava accadendo. "Gesù si accostò da semplice viandante, e prese a camminare con loro". Li ascolta interessato, chiedendo loro il perché di tanta tristezza, così a modo di conoscere il loro disagio. Ora può anche rimproverarli su alcune cose che dovevano già sapere. "O tardi di cuore a credere a tutto quello che hanno detto i profeti! Non doveva forse il Messìa patire tali cose, ed entrare poi nella sua gloria?" E mentre camminano verso Èmmaus, Gesù da Mosè e da tutti i profeti fa percorrere ai due il cammino scritturistico che lo riguardava. La narrazione fu così convincente, che i due discepoli rimasero affascinati da costringere il loro compagno di viaggio a fermarsi con loro. Gesù acconsentì e quando fu a tavola "prese il pane, disse la benedizione, lo spezzò e lo diede loro, e sùbito si aprirono loro gli occhi e lo riconobbero". Ecco un altro di quegli attimi intensi, indescrivibili, nei quali Gesù improvvisamente diventa il Gesù della fede, il tutto dell'esistenza umana, il compagno indispensabile del cammino. E' un'esperienza che si fa quando, come quei due discepoli, si accoglie e si ascolta il Signore tramite la sua parola. E quella sera inaspettatamente giungono fino a sedere a tavola per spezzare il pane con lui, ormai convinti di condividere la loro stessa vita con il Maestro. Non sono più per Èmmaus, ritornano a Gerusalemme, ed era notte, non più per loro, nel cuore palpitava la Vita, quella stessa del Risorto. "Non ci ardeva forse il cuore nel petto mentre discorreva con noi lungo la via?"
</p>

<p>
<u>LOYOLA1</u> / <br>
Quante volte ci siamo sentiti delusi da Dio? Deluse tutte le aspettative su di Lui che portavamo con noi, nella nostra vita di fede e di affezione al Signore Gesù… proprio come questi due discepoli, che gli volevano bene, gliene volevano molto… ma forse volevano ancor più bene ai propri progetti su di lui. Proprio allontanandosi tristi segnalano a sé stessi che questi castelli personali prima o poi crollano. Ed è quello straniero che si affianca a loro che fa verità su quel che si portano dentro. Lui vuole sentire dalla loro voce quel che è successo, perché raccontandolo, raccontino anche le loro delusioni. Allora, solo allora, vuotato il sacco, quando si è finalmente “poveri di noi stessi”, Gesù può iniziare l’opera di ricostruzione, ricordando a quelle orecchie dure, a quel cuore lento chi è veramente lui e cosa ha voluto dire la sua morte in croce, per accompagnarli ora nella Risurrezione. Ed ecco che il cuore incomincia di nuovo a infiammarsi, questo straniero rinnova dentro. Allora lo si invita a cena – e lui attende solo che lo si inviti, perché lì, nello spezzare il pane finalmente siano resi capaci di riconoscerlo. Ora non serve più la sua presenza fisica: quando c’è il Risorto nel cuore, la corsa gioiosa del ritorno e dell’annuncio non temono la notte. / Da cosa hai bisogno di vuotare il sacco, oggi? In quale luogo della tua vita ti senti chiamato a far spazio al Signore? Cosa fa ardere il tuo cuore? (Lino Dan SJ)
</p>

<p>
<u>LOYOLA2</u> / <br>
Spesso confondiamo per amore le voglie del momento, le nostre dipendenze affettive, o le attrazioni che proviamo e spinti da questo crediamo di amare. L’amore autentico è frutto di una scelta carica di passione, di dedizione, di profondo e autentico desiderio. Amore autentico è quando la presenza dell’altro è scomoda e tu vorresti scappare via ma nonostante tutto resti lì al suo fianco. Amore autentico è quando comprendi che senza l’altro puoi vivere bene e nonostante questo vuoi per sempre essere con lui/lei. Anche quando è autentico il vero amore può restare seppellito sotto le macerie di qualche tragedia, di un fallimento ed è facile pensare che tutto sia finito, che non ci sia rimedio se non quello di onorare un morto e piangere, di metterci una pietra su. Quando si è chiusi in questo lutto, con lo sguardo fisso sulla parola fine non si riesce più a riconoscere che l’amore non li può rinchiudere in una tomba, non esiste la tomba dell’amore. Tutta la vita di Gesù ci parla di un amore autenticamente vissuto per gli uomini e per Dio fino all’estremo. Nessuna tomba lo può trattenere perché l’amore è più forte della morte. Quando arriviamo a dire a qualcuno «Ti amo» stiamo dicendo «io voglio che tu viva per sempre», «io mi impegno, sono pronto a dare la mia vita perché tu viva per sempre». Può sembrare banale ma resta autentico: la nostra vita assume il suo senso più pieno solo nell’amare e nell’essere amati, e tutti desideriamo un amore capace di farci sentire che la nostra vita non avrà fine. Maria non comprende tutto questo, si ferma al semplice dato di fatto, alla superficie delle cose, non va in profondità, non riesce a cogliere ciò che gli eventi le stanno comunicando. È convinta che quella tomba sia la fine di tutto, che il dolore sia troppo grande per essere colmato, e quindi decide che è meglio piangere un morto. Gesù le va incontro e la invita a un’autentica conversione, a girarsi e guardare verso la vita, verso l’amore e non più verso la tomba… e solo sentendosi chiamare per nome dall’amore le si apriranno il cuore (tomba ancora sigillata) e gli occhi. Mi capita di confondere l’amore vero con il piacere del momento o attrazioni che provo? Sono capace di dire «ti amo» senza permettere a nulla di soffocare questo amore? Di quali conversioni sento il bisogno in questo tempo? (Claudio Rajola SJ)
</p>

<p>
<u>LOYOLA-21</u> / L’ardore del cuore è il sintomo della guarigione interiore. Il Signore cammina tutti giorni con noi, eppure spesso non lo riconosciamo. Non lo riconosciamo nè quando gagliardi operiamo o procediamo sulla speranza, né quando adombrati conversiamo e discutiamo tra di noi considerando le cose che accadono e viviamo. Ci manca la chiave di lettura. L’ardore del cuore è dunque ciò che deve metterci in una posizione di ascolto e di osservazione… da qui bisogna fare memoria di tutte quelle volte in cui il filo rosso della nostra vita si è intrecciato all’amore gratuito, alla benedizione e alla condivisione. In questo modo riconosciamo Cristo risorto e comprendiamo come morire a noi stessi per risorgere con Lui e, guariti con un cuore nuovo, cioè consapevoli torniamo a vivere pienamente e ad annunciare vita piena. / Con quale chiave di lettura sto vivendo? Quando è stata l’ultima volta ho sentito ardermi il cuore in petto? A chi senza indugio posso annunciare vita nuova? (Mounira Abdelhamid Serra)
</p>

<p>
<u>LettureBose</u> / Quelli che mi hai dato siano con me dove sono io / L'apostolo Paolo disapprova, rimprovera e incolpa chi cede alla disperazione per la morte dei propri cari. Dice: Non voglio che voi ignoriate, fratelli, la sorte di coloro che sono morti, perché non diventiate tristi come quelli che non hanno speranza. Se infatti crediamo che Gesù è morto ed è risorto, allo stesso modo crediamo anche che Dio condurrà con sé tutti coloro che sono morti in Gesù (1Ts 4,13.14). Egli afferma che quanti alla morte dei propri cari cedono alla tristezza sono quelli che non hanno speranza. Noi che viviamo di speranza abbiamo fede in Dio e crediamo che Cristo ha sofferto per noi ed è risorto, che noi rimaniamo in Cristo e che risorgeremo per mezzo di lui e in lui. Perché, dunque, non vogliamo allontanarci da questo mondo o perché piangiamo e ci affliggiamo per i nostri cari che se ne vanno come se fossero perduti? Lo stesso Cristo, Signore e Dio nostro, ci ammonisce con queste parole: Io sono la resurrezione. Chi crede in me, anche se muore, vivrà e tutti quelli che vivono e credono in me non moriranno in eterno (Gv 11,25-26). Se crediamo in Cristo, dobbiamo aver fede nelle sue parole e nelle sue promesse e poiché non moriremo in eterno, con gioiosa fiducia dobbiamo andare a Cristo, con il quale vivremo e regneremo per sempre. Se nel frattempo moriamo, attraverso la morte passiamo all'immortalità e la vita eterna non può avere inizio se non usciamo da questa vita. La morte non è una fine, ma un transito, un passaggio alla vita eterna al termine del cammino in questo mondo. Chi non si affretterebbe a beni migliori? Chi non desidererebbe cambiare e ricevere al più presto la forma di Cristo e la dignità della grazia celeste? L'apostolo Paolo lo dice: La nostra cittadinanza è nei cieli; di là aspettiamo anche il Signore Gesù Cristo che trasformerà il nostro umile corpo a immagine del suo corpo glorioso (Fil 3,20-21). Anche il Cristo Signore ci promette tale trasformazione quando prega il Padre per noi perché possiamo essere con lui e perché possiamo gioire con lui nelle dimore eterne e nei regni celesti. Egli dice: Padre, voglio che quelli che mi hai dato siano con me dove sono io e vedano la gloria che tu mi hai dato prima che il mondo fosse (Gv 17,24). (Cipriano di Cartagine, La mortalità 21-22) 
</p>

<p>
<u>FEGF1</u> / «Non ci ardeva forse il cuore nel petto?»  Cardinal John Henry Newman nel diciannovesimo secolo / Fratelli, rendiamoci conto di quali furono le apparizioni di Cristo ai suoi discepoli dopo la sua risurrezione. Sono tanto più importanti in quanto ci mostrano che una simile comunione con Cristo rimane ancora possibile; è un contatto dello stesso genere che ci è dato nel nostro presente con Cristo. In quel periodo di quaranta giorni che seguirono la risurrezione, Gesù ha inaugurato una nuova relazione con la Chiesa, che è la sua relazione attuale con noi, il tipo di presenza che ha voluto manifestare come certa. Dopo la sua risurrezione, come era presente Cristo nella sua Chiesa? Andava e veniva liberamente; niente si opponeva alla sua venuta, neppure le porte chiuse. Tuttavia, benché fosse presente, i suoi discepoli non capivano con evidenza che lui era con loro. I discepoli di Emmaus ebbero coscienza della sua presenza soltanto dopo, ricordandosi quale influenza egli aveva esercito su di loro: «Non ci ardeva forse il cuore nel petto?» Notiamo bene quale fu il momento in cui i loro occhi si aprirono: nello spezzare il pane. Tale è infatti l’attualizzazione del vangelo: quando si riceve la grazia di afferrare la presenza di Cristo, lo si riconosce soltanto dopo. Ormai è soltanto mediante la fede che si può afferrare la sua presenza. Invece della sua presenza sensibile, egli lascia il memoriale della sua redenzione. Si rende presente nel sacramento. Quando si è manifestato? Quando, per così dire, fa passare i suoi da una visione senza vera conoscenza ad una conoscenza autentica nell’invisibile della fede.
</p>

<p>
<u>FEGF2</u> / «Resta con noi» Sant’Agostino nel quinto secolo / Fratelli, quand'è che il Signore volle essere riconosciuto? All'atto di spezzare il pane. È una certezza che abbiamo: quando spezziamo il pane riconosciamo il Signore. Non si fece riconoscere in altro gesto diverso da quello; e ciò per noi, che non lo avremmo visto in forma umana ma avremmo mangiato la sua carne. Sì, veramente, se tu - chiunque tu sia - sei nel novero dei fedeli, se non porti inutilmente il nome di cristiano, se non entri senza un perché nella chiesa, se hai appreso ad ascoltare la parola di Dio con timore e speranza, la frazione del pane sarà la tua consolazione. L'assenza del Signore non è assenza. Abbi fede, e colui che non vedi è con te. Quanto invece a quei discepoli, quando il Signore parlava con loro, essi non avevano più la fede perché non lo credevano risorto e non speravano che potesse risorgere. Avevano perso la fede e la speranza: pur camminando con uno che viveva, loro erano morti. Camminavano morti in compagnia della stessa Vita! Con loro camminava la Vita, ma nei loro cuori la vita non si era ancora rinnovata. E ora mi rivolgo a te. Se vuoi ottenere la vita fa' quello che fecero quei discepoli, in modo che ti sia dato riconoscere il Signore. Essi lo invitarono a casa. Il Signore fece finta d'essere uno che doveva andare lontano, ma loro lo trattennero... Accogli l'ospite, se desideri riconoscere il Salvatore... Imparate dov'è da ricercarsi il Signore, dove lo si possiede, dove lo si riconosce: è quando lo mangiate.
</p>

<p>
<u>LuigiMariaEpicoco</u> / Prospettive / Il racconto dei discepoli di Emmaus è uno dei racconti più famosi delle apparizioni del Risorto. E forse lo è per un duplice motivo: tutti noi ci sentiamo un po’ come questi discepoli, confusi e molto spesso delusi nelle nostre aspettative; allo stesso tempo ciò che stiamo cercando non si trova in un luogo ma lì dove siamo, dove stiamo camminando, dove sta accadendo la nostra vita. Ma ciò che colpisce di più è l’incapacità di questi discepoli ad accorgersi che stanno camminando e conversando con Gesù in persona: “Mentre conversavano e discutevano insieme, Gesù in persona si avvicinò e camminava con loro. Ma i loro occhi erano impediti a riconoscerlo”. Sembra che l’evangelista Luca voglia suggerirci un rischio in cui tutti noi possiamo incorrere: se siamo discepoli automaticamente capiamo e vediamo Gesù sempre. La verità però è un’altra: i discepoli non sono digiuni della parola delle Scritture. Essi conoscono da vicino anche la vicenda di Gesù e molto probabilmente sono stati testimoni oculari di molte cose che lo riguardano. Ma la cosa che per loro è inconcepibile è l’esperienza della Croce. Essi si rifiutano di leggere la vicenda di Gesù e di tutta l’opera di Dio a partire proprio dallo “scandalo” della Croce. Allora è proprio Gesù che li aiuta a rileggere tutto da una prospettiva che non è più solo quella dell’intuizione umana, ma è la prospettiva dell’amore di Dio: “«Stolti e lenti di cuore a credere in tutto ciò che hanno detto i profeti! Non bisognava che il Cristo patisse queste sofferenze per entrare nella sua gloria?». E, cominciando da Mosè e da tutti i profeti, spiegò loro in tutte le Scritture ciò che si riferiva a lui”. La Croce molto spesso è ciò che manda in tilt la nostra vita, ma per un cristiano essa rappresenta la chiave di lettura più profonda della vita stessa. Dobbiamo sempre decidere se vogliamo credere al Dio delle nostre aspettative o se vogliamo credere al Dio di Gesù Cristo. La Pasqua è il capovolgimento della prospettiva, e te ne accorgi perché ancor prima di capire che è Lui, il cuore comincia di nuovo ad ardere.  
</p>

<p>
<u>MichaelDavideSemeraro</u> / Il tuo nome è Pane, alleluia! / Siamo noi i due discepoli che alla sera di Pasqua se ne tornano a Emmaus a testa bassa. L’evangelista Luca ci dice che i due discepoli «erano in cammino» (Lc 24,13), soprattutto ci ricorda magnificamente che «Gesù in persona si avvicinò e camminava con loro» (Lc 24,15). Il messaggio è chiaro: solo la compagnia del Risorto permette ai discepoli, e a noi come loro e con loro, di smettere di camminare a testa bassa, per riprendere la nostra strada come il paralitico di cui ci parla sempre Luca negli Atti degli Apostoli: «Di colpo i suoi piedi e le caviglie si rinvigorirono e, balzato in piedi, si mise a camminare: ed entrò con loro nel tempio camminando, saltando e lodando Dio» (At 3,7-8). Perché il paralitico possa riprendere a camminare fino a essere capace persino di saltare, è necessario che si consumi un vero incontro tra quest’uomo abbandonato «ogni giorno presso la porta del tempio detto Bella» (3,2) e gli apostoli. Pietro e Giovanni non si accontentano di dargli una distante elemosina e proseguire per la loro strada, per penetrare nel Tempio ove incontrare l’Altissimo, ma sanno prendere tutto il tempo fino a perdere tempo al fine di incontrare quest’uomo in un modo così profondo da rimetterlo in cammino verso la vita e restituirlo alla sua dignità di persona: «Lo prese per la mano destra e lo sollevò» (At 3,7). Proprio come si invita una persona a danzare con sé in modo gentile, galante, coinvolto e, necessariamente, gioioso. Il lungo racconto del Vangelo di Emmaus ci mette di fronte alla scoperta del Signore Gesù come di colui che con grande pazienza aiuta i discepoli a rialzarsi dalla loro prostrazione e a ritrovare fiducia nella vita. Il primo passo per incontrare il Risorto è, in realtà, la capacità e la volontà di voler incontrare di nuovo qualcuno: «Ma essi insistettero: “Resta con noi, perché si fa sera e il giorno è ormai al tramonto». La reazione del Signore è semplice ed immediata: «Egli entrò per rimanere con loro» (Lc 24,9). Questo versetto del vangelo di Luca è un condensato del mistero della risurrezione come mistero di relazione. Solo nella misura in cui si rende di nuovo possibile l’incontro, da persona a persona, è possibile sperimentare nella propria vita una forma adeguata e unica di risurrezione. La risurrezione non è un “miracolo”, è un processo interiore che esige la partecipazione piena della propria persona, accettando di lasciarsi incontrare e interrogare. Il pane che è la presenza del Risorto nelle nostre vite non è un pane di elemosina come quello che si aspettava il paralitico alla porta del tempio, ma è un pane sostanzioso per il cammino e non per accomodarci o peggio ancora per immobilizzarci. Si tratta per questo di rinfrescare la memoria ripercorrendo, attraverso le Scritture, la nostra stessa vita. Il Signore, dopo la sua Pasqua e prima di tornare al Padre, desidera condividere con noi la “sua” lettura esistenziale delle Scritture a partire dalla sensibilità del suo cuore di Figlio, che ci riapre la strada di un’autentica fraternità. Le ultime parole del Vangelo evocano il «pane», ma non si tratta di un pane per accomodarsi, bensì di un pane per camminare, proprio come avviene per il paralitico posto alla porta Bella, proprio come avviene per i discepoli, i quali dal camminare a testa bassa riprendono la strada con una gioia rinnovata e un entusiasmo ritrovato.
</p>

<p>
<u>RobertoPasolini</u> / Riconoscere / In questo giorno fra l’Ottava di Pasqua, le letture orientano la nostra riflessione sul mistero della Risurrezione attraverso episodi apparentemente eterogenei. Nel primo si narra di un miracolo che Giovanni e Pietro si trovano a compiere alla porta del Tempio, dove stanno recandosi per la preghiera «delle tre del pomeriggio» (At 3,1) secondo le consuetudini del culto ebraico. Nel vangelo, invece, si fa memoria di quel meraviglioso riconoscimento del Signore Gesù che due discepoli vivono dopo che i loro cuori, appesantiti dalla sconfitta della croce, avevano già deciso di muovere i passi lontano da Gerusalemme. La distanza tra i due episodi — al di là dell’aspetto cronologico — è più apparente che reale, perché in entrambi si manifestano le conseguenze della Risurrezione di Cristo per la vita del mondo e per la missione della chiesa. Infatti è sufficiente fissare «lo sguardo» (cf. 3,4) sui testi sacri — un po’ come fanno Pietro e Giovanni nei confronti di quell’uomo «storpio fin dalla nascita» (3,2) che «li pregava per avere un’elemosina» (3,3) — per accorgersi di quanto ci sia sempre altro da riconoscere nella realtà. Sia il racconto degli Atti che il vangelo dicono chi sia il vero protagonista della storia e di ogni storia: colui di cui spesso non percepiamo la presenza (cf. vangelo), il cui solo nome è in grado, però, di restituire la capacità di rimettersi in cammino sulla via della pace (cf. prima lettura). Del resto, a ben vedere, nei due brani scelti per la liturgia odierna ci sono non pochi elementi comuni: due discepoli, un terzo personaggio, un gioco di occhi e di sguardi che si incontrano e si affrontano, piedi che riprendono a camminare, soprattutto il sorgere di un’inattesa meraviglia e di un’incontenibile gioia. Tutti questi indizi di parentela fanno intuire la possibilità di leggere come un’unica parola questi racconti di momenti successivi alla Pasqua di Gesù. Ci si potrebbe persino spingere fino al punto di cogliere dentro un certo rapporto di correlazione la figura di Gesù pellegrino con quella del povero sdraiato a terra fin dalla nascita. In entrambi i casi, siamo posti di fronte a due singolari forme attraverso cui il Cristo rimane presente nella storia, dopo che il suo mistero di morte e glorificazione si è definitivamente compiuto. Da una parte, Gesù è certamente il Signore risorto, che noi possiamo riconoscere e incontrare nel segno dell’eucaristia, nei simboli della parola e del pane di vita. Dall’altra parte, Gesù è altrettanto presente nei «fratelli più piccoli» dell’umanità (cf. Mt 25); nei poveri, nei deboli e nei malati. In qualunque modo il Signore si manifesti a noi, la sua presenza esige sempre una certa capacità di saper allargare la disponibilità del cuore per accogliere la logica della croce, in cui tutte le cose e le situazioni possono diventare nuove attraverso la luce dell’amore che muore e risorge. Le due letture, pertanto, ci ricordano come la presenza e l’efficacia del Risorto siano da porre in relazione alla capacità di acconsentire all’insurrezione della gioia negli spazi affollati dalla tristezza e nelle pieghe ferite della nostra umanità. Proprio quando la nostra speranza è un pozzo vuoto e arido — come il cuore triste dei due discepoli che camminano verso Emmaus — o quando le nostre mani non hanno più nulla da poter offrire — come quelle di Pietro e Giovanni, incapaci di trattenere la forza della Risurrezione — si apre per noi la grande occasione di diventare testimoni e apostoli di una nuova umanità. Quella dove si può partire «senza indugio» e fare «ritorno» (Lc 24,33) ai fratelli, perché nessuno sia più lasciato solo nel cammino che conduce da questo mondo al Padre: «(Pietro) Lo prese per la mano destra e lo sollevò» (At 3,7).
</p>

<p>
<u>HomilyVoice-21</u> / PRIMA LETTURA Pietro gli disse: «Non possiedo né argento né oro, ma quello che ho te lo do: nel nome di Gesù Cristo, il Nazareno, àlzati e cammina!». Lo prese per la mano destra e lo sollevò. Di colpo i suoi piedi e le caviglie si rinvigorirono e, balzato in piedi, si mise a camminare; ed entrò con loro nel tempio camminando, saltando e lodando Dio. Lo storpio fin dalla nascita che viene portato ogni giorno e posto presso la porta detta Bella del tempio di Gerusalemme, è immagine dell’umanità. L’umanità è stata colpita dal male della morte e della schiavitù. Dal Signore è stata posta fuori, non è più nel giardino. È presso la soglia della sua casa, non è nella sua casa. Chiede l’elemosina per vivere questa sua vita di malattia incurabile, ma non può camminare, non può entrare nel tempio del Signore. È presso la porta, ma non è nella casa. Oggi passano Pietro e Giovanni davanti a lui. Essi possono dargli del denaro, un bene materiale, e lui rimanere nella sua malattia. Ma possono darli un bene spirituale e guarirlo dalla sua infermità. Pietro è stato inviato da Cristo Gesù nel mondo, con un comando ben preciso: “Non procuratevi oro né argento né denaro nelle vostre cinture, né sacca da viaggio, né due tuniche, né sandali, né bastone, perché chi lavora ha diritto al suo nutrimento” (Mt 10,9-10). Poiché Pietro è obbediente al comando del suo Signore, non può dare a quell’uomo né oro e né argento. Non ne possiede. Cosa fa invece? Gli dona la ricchezza con la quale è stato colmato da Cristo Gesù. Pietro manifesta a quest’uomo la potenza che è nel nome di Cristo Gesù. Lo guarisce dalla sua malattia: “Nel nome di Gesù, il Nazareno, àlzati e cammina”. Il nome è di Gesù il Nazareno. La fede nel nome di Gesù, il Nazareno, è di Pietro. Il nome di Gesù, il Nazareno, è sempre lo stesso ieri, oggi e per sempre. È verità rivelata dalla Lettera agli Ebrei: “Gesù Cristo è lo stesso ieri e oggi e per sempre!” (Eb 13,8). Se Gesù è lo stesso, cosa invece non è la stessa cosa ieri, oggi e per sempre? Ieri, oggi e per sempre non è la fede di chi porta nel suo cuore la potenza, la ricchezza, la gloria, la magnificenza del nome di Gesù. Immaginiamo per un istante che tutti gli Apostoli di Gesù vivano per un solo giorno il comando del loro Signore: ““Non procuratevi oro né argento né denaro nelle vostre cinture, né sacca da viaggio, né due tuniche, né sandali, né bastone, perché chi lavora ha diritto al suo nutrimento” (Mt 10,9.10). Senza oro e senza argento, cosa rimarrebbe loro? Solo il nome di Gesù il Nazareno. Questo nome però agisce solo per la fede di colui nel cui cuore esso viene posto ogni giorno rivestito con tutta la potenza dello Spirito Santo. Se il nome di Cristo Gesù è in noi povero di potenza di Spirito Santo, la nostra azione nel mondo è veramente misera. Siamo operai vani. Come oggi nascondiamo la nostra pochezza di potenza e di forza del nome di Gesù il Nazareno che neanche più vive in molti cuori? Sostituendo il nome di Gesù con il denaro e le cose della terra. Certo le cose della terra sono necessarie all’uomo. Ma di queste cose non si devono preoccupare né Pietro e né Giovanni. Di queste cose si preoccupa direttamente il Padre dei cieli attraverso vie solo da Lui conosciute. Anche questa è verità rivelata da Gesù nel Vangelo secondo Matteo: “Non preoccupatevi per la vostra vita, di quello che mangerete o berrete, né per il vostro corpo, di quello che indosserete; la vita non vale forse più del cibo e il corpo più del vestito? Di tutte queste cose vanno in cerca i pagani. Il Padre vostro celeste, infatti, sa che ne avete bisogno. Cercate invece, anzitutto, il regno di Dio e la sua giustizia, e tutte queste cose vi saranno date in aggiunta. Non preoccupatevi dunque del domani, perché il domani si preoccuperà di se stesso. A ciascun giorno basta la sua pena (Mt 6,25-34). Il Vangelo è mirabile armonia divina. Agli Apostoli è chiesto di non avere né oro e né argento. Ad ogni altro uomo è chiesto di cercare il regno di Dio e la sua giustizia. Chi deve indicare dove trovare il regno di Dio e la sua giustizia sono proprio gli Apostoli del Signore. LEGGIAMO At 3,1-10 Pietro e Giovanni salivano al tempio per la preghiera delle tre del pomeriggio. Qui di solito veniva portato un uomo, storpio fin dalla nascita; lo ponevano ogni giorno presso la porta del tempio detta Bella, per chiedere l’elemosina a coloro che entravano nel tempio. Costui, vedendo Pietro e Giovanni che stavano per entrare nel tempio, li pregava per avere un’elemosina. Allora, fissando lo sguardo su di lui, Pietro insieme a Giovanni disse: «Guarda verso di noi». Ed egli si volse a guardarli, sperando di ricevere da loro qualche cosa. Pietro gli disse: «Non possiedo né argento né oro, ma quello che ho te lo do: nel nome di Gesù Cristo, il Nazareno, àlzati e cammina!». Lo prese per la mano destra e lo sollevò. Di colpo i suoi piedi e le caviglie si rinvigorirono e, balzato in piedi, si mise a camminare; ed entrò con loro nel tempio camminando, saltando e lodando Dio. Tutto il popolo lo vide camminare e lodare Dio e riconoscevano che era colui che sedeva a chiedere l’elemosina alla porta Bella del tempio, e furono ricolmi di meraviglia e stupore per quello che gli era accaduto. Da quando il Signore ha tolto l’uomo dal giardino nel quale vi era l’albero della vita, nessun uomo può più accostarsi a quest’albero per ricevere da esso la vera vita. Ora l’uomo giace alla porta del giardino, ma non può entrare in esso. Se non mangia dell’albero della vita rimane nella morte. Oggi il nuovo albero della vita è Cristo Gesù. Il nuovo giardino è la Chiesa di Cristo Gesù. Chi deve guarire l’uomo dalla morte perché possa entrare nuovamente nel giardino di Dio e mangiare attingendo dall’albero della vita sono gli Apostoli del Signore. Sono Pietro e Giovanni. Infatti non appena Pietro libera l’uomo dalla sua malattia, questi subito entrò nel tempio del Signore, lodando e benedicendo Dio. Si è detto che Cristo Gesù è lo stesso ieri, oggi e per sempre. Non però sempre la stessa è la fede degli Apostoli. Oggi nella Chiesa del Dio vivente molti si dicono discepoli di Gesù, ma senza più alcuna fede in Cristo Gesù, senza alcuna fede nel suo nome, senza alcuna fede nello Spirito Santo. Questa non fede comporta uno spostamento di missione. Anziché guarire lo storpio che è stato posto presso la porta detta Bella del tempio del Signore, gli offriamo, a causa della nostra non fede nel nome di Gesù il Nazareno, dell’oro e dell’argento. Lui continuerà a chiedere l’elemosina e noi continueremo ad offrigli oro e argento. Urge che ogni discepolo di Gesù si rivesta di tutta la potenza che è nel nome di Gesù il Nazareno, di tutta la potenza che è nello Spirito Santo e con questa potenza riporti ogni uomo nel giardino di Dio, nel quale vi è l’albero della vita. La carità materiale deve essere per ogni discepolo di Gesù purissima obbedienza al Vangelo. Ogni discepolo di Gesù deve obbedire al Vangelo. Ma anche ogni discepolo di Gesù deve obbedire allo Spirito Santo. LETTURA DEL VANGELO Disse loro: «Stolti e lenti di cuore a credere in tutto ciò che hanno detto i profeti! Non bisognava che il Cristo patisse queste sofferenze per entrare nella sua gloria?». E, cominciando da Mosè e da tutti i profeti, spiegò loro in tutte le Scritture ciò che si riferiva a lui. La Scrittura Santa è la lampada che sempre deve illuminare i passi di ogni credente nel Dio vivo e vero. Se anche per un solo istante distogliamo lo sguardo dalla Scrittura Santa, se per un solo momento spegniamo la sua luce, saremo avvolti e divorati dalle tenebre. Il popolo del Signore cammina nelle tenebre. Con questa verità inizia la missione di Gesù Signore secondo il Vangelo di Matteo: Quando Gesù seppe che Giovanni era stato arrestato, si ritirò nella Galilea, lasciò Nàzaret e andò ad abitare a Cafàrnao, sulla riva del mare, nel territorio di Zàbulon e di Nèftali, perché si compisse ciò che era stato detto per mezzo del profeta Isaia: Terra di Zàbulon e terra di Nèftali, sulla via del mare, oltre il Giordano, Galilea delle genti! Il popolo che abitava nelle tenebre vide una grande luce, per quelli che abitavano in regione e ombra di morte una luce è sorta. Da allora Gesù cominciò a predicare e a dire: «Convertitevi, perché il regno dei cieli è vicino» (Mt 4,12-17). Gesù è la luce del mondo. Noi possiamo vedere questa luce se ci lasciamo illuminare dalla luce universale che è la Parola del Signore, Parola scritta nei Profeti, nella Legge, nei Salmi. Gesù è stato seguito finché non divenne luce crocifissa. I cuori non illuminati dalla luce universale della Parola del Signore, pensarono bene di ritirarsi da questa luce. Una luce crocifissa non può essere luce che viene da Dio. Il loro Dio è luce di potenza, di gloria, non luce di croce. Una luce crocifissa è scandalo per il popolo del Signore. È anche stoltezza per i Greci. La loro luce è di sapienza, intelligenza, dominio. A loro non serve una luce crocifissa. Gesù va incontro a questi discepoli che non credono nella luce crocifissa del loro Signore e Dio e spiega loro in ogni passo della Scrittura che la luce del loro Signore e Dio è proprio la luce crocifissa. Quella del Messia non è luce di gloria, ma è luce di croce. La gloria viene dopo la croce. I due discepoli ascoltano, si sentono trafiggere il cuore. Ma ancora non riescono a identificare quel viandante come il loro Maestro e Signore. La Scrittura da sola non basta. Bisogna che Cristo Gesù si manifesti loro e Gesù si manifesta con un segno che è proprio suo. Lui prende il pane, lo benedice, lo spezza, lo condivide con i suoi fratelli. Ecco le due cose necessarie perché si creda nella luce crocifissa: l’intelligenza delle Scritture nello Spirito Santo e la manifestazione di Cristo Gesù che attesta che è Lui e che è in Lui che avviene il compimento delle Scritture Sante. Scritture santamente spiegate e Scritture realmente compiute sono la via perché la luce piena entri nel nostro cuore. LEGGIAMO IL TESTO DI Lc 24,13-35 Ed ecco, in quello stesso giorno due di loro erano in cammino per un villaggio di nome Èmmaus, distante circa undici chilometri da Gerusalemme, e conversavano tra loro di tutto quello che era accaduto. Mentre conversavano e discutevano insieme, Gesù in persona si avvicinò e camminava con loro. Ma i loro occhi erano impediti a riconoscerlo. Ed egli disse loro: «Che cosa sono questi discorsi che state facendo tra voi lungo il cammino?». Si fermarono, col volto triste; uno di loro, di nome Clèopa, gli rispose: «Solo tu sei forestiero a Gerusalemme! Non sai ciò che vi è accaduto in questi giorni?». Domandò loro: «Che cosa?». Gli risposero: «Ciò che riguarda Gesù, il Nazareno, che fu profeta potente in opere e in parole, davanti a Dio e a tutto il popolo; come i capi dei sacerdoti e le nostre autorità lo hanno consegnato per farlo condannare a morte e lo hanno crocifisso. Noi speravamo che egli fosse colui che avrebbe liberato Israele; con tutto ciò, sono passati tre giorni da quando queste cose sono accadute. Ma alcune donne, delle nostre, ci hanno sconvolti; si sono recate al mattino alla tomba e, non avendo trovato il suo corpo, sono venute a dirci di aver avuto anche una visione di angeli, i quali affermano che egli è vivo. Alcuni dei nostri sono andati alla tomba e hanno trovato come avevano detto le donne, ma lui non l’hanno visto». Disse loro: «Stolti e lenti di cuore a credere in tutto ciò che hanno detto i profeti! Non bisognava che il Cristo patisse queste sofferenze per entrare nella sua gloria?». E, cominciando da Mosè e da tutti i profeti, spiegò loro in tutte le Scritture ciò che si riferiva a lui. Quando furono vicini al villaggio dove erano diretti, egli fece come se dovesse andare più lontano. Ma essi insistettero: «Resta con noi, perché si fa sera e il giorno è ormai al tramonto». Egli entrò per rimanere con loro. Quando fu a tavola con loro, prese il pane, recitò la benedizione, lo spezzò e lo diede loro. Allora si aprirono loro gli occhi e lo riconobbero. Ma egli sparì dalla loro vista. Ed essi dissero l’un l’altro: «Non ardeva forse in noi il nostro cuore mentre egli conversava con noi lungo la via, quando ci spiegava le Scritture?». Partirono senza indugio e fecero ritorno a Gerusalemme, dove trovarono riuniti gli Undici e gli altri che erano con loro, i quali dicevano: «Davvero il Signore è risorto ed è apparso a Simone!». Ed essi narravano ciò che era accaduto lungo la via e come l’avevano riconosciuto nello spezzare il pane. Spiegare le Scritture Sante perché lo Spirito Santo metta nei cuori la verità di Cristo Gesù, il Crocifisso che è il Risorto, è la prima cosa richiesta ad ogni Apostolo del Signore. Un Apostolo del Signore che non spiega le Scritture, mai potrà condurre alla verità di Cristo Gesù. A questa prima attività sempre si deve aggiungere la seconda, anch’essa necessaria: mostrare al vivo Cristo Gesù attraverso ogni nostra opera, parola, desiderio, volontà. La nostra vita deve essere vera manifestazione della vita di Gesù che vive in noi. Se queste due cose necessarie non vengono da noi vissute, nessuna fede potrà nascere nei cuori e gli uomini resteranno delusi nella loro speranza. È l’Apostolo del Signore oggi e sempre il creatore nel cuore di ogni uomo della vera fede, vera speranza, vera carità. In comunione gerarchica con l’Apostolo ogni discepolo del Signore. Oggi le Scritture non vengono più spiegate. Neanche più si parla di Cristo Signore e dello Spirito Santo. Una fede il cui cuore è Cristo Gesù secondo sapienza e intelligenza dello Spirito Santo, nella quale è assente Cristo e lo Spirito Santo, è una fede vana. Essa mai potrà creare la vera speranza. Oggi Gesù ci ha mostrato come si crea la vera fede nei suoi discepoli, vera fede che crea la vera speranza, vera speranza che crea la vera missione. Se non lo imitiamo, siamo noi responsabili della falsa fede che governa i cuori e le menti del popolo di Dio. La Madre di Gesù ci aiuti. Vogliamo essere perfetti imitatori del Figlio suo. Amen. 
</p>

<span class="backlinks">
<hr class='footnotes'>
<b>Backlinks:</b>
<br />
<a href='file:///C:/MYZAPP/PRAXIS/QUOTIDIE.html'>QUOTIDIE</a>

</span>

</div>
</div>
</body>
</html>
