<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta">
</div>
<div id="tools">
</div>
<div id="albero">T.o.c.</div>
<div id="corpo"><!--<h1>None</h1>-->

<p>
<img src="./MM/Verbum.png">
</p>

<p>
<u>HODIE</u> / <a href="./MM/bgm.mp3"><img src="./MM/audiolh.png"></a> Venerdì della II settimana di Pasqua
</p>

<p>
<u>ANTIFONA</u> / Ci hai riscattati, Signore, con il tuo sangue, uomini di ogni tribù, lingua, popolo e nazione: hai fatto di noi un regno di sacerdoti per il nostro Dio. Alleluia. (Ap 5,9-10)
</p>

<p>
<u>CONFITEOR</u> / Confesso a Dio onnipotente e a voi, fratelli e sorelle, che ho molto peccato in pensieri, parole, opere e omissioni, per mia colpa, mia colpa, mia grandissima colpa. E supplico la beata sempre vergine Maria, gli angeli, i santi e voi, fratelli e sorelle, di pregare per me il Signore Dio nostro. Dio onnipotente abbia misericordia di noi, perdoni i nostri peccati e ci conduca alla vita eterna. <a href="./MM/Kyrie.mp3"><img src="./MM/audiolh.png"></a> Signore Pietà, Cristo pietà.
</p>

<p>
<u>GLORIA</u> / <a href="./MM/Gloria.mp3"><img src="./MM/audiolh.png"></a> Gloria a Dio nell'alto dei cieli e pace in terra agli uomini di buona volontà. Noi ti lodiamo, ti benediciamo, ti adoriamo, ti glorifichiamo, ti rendiamo grazie per la tua gloria immensa, Signore Dio, Re del cielo, Dio Padre onnipotente. Signore, figlio unigenito, Gesù Cristo, Signore Dio, Agnello di Dio, Figlio del Padre, tu che togli i peccati dal mondo abbi pietà di noi; tu che togli i peccati dal mondo, accogli la nostra supplica; tu che siedi alla destra del Padre, abbi pietà di noi. Perché tu solo il Santo, tu solo il Signore, tu solo l'Altissimo, Gesù Cristo, con lo Spirito Santo: nella gloria di Dio Padre. Amen.
</p>

<p>
<u>COLLETTA</u> / O Dio, speranza e luce di chi ti cerca con cuore sincero, donaci di innalzare una preghiera a te gradita e di esaltarti sempre con il servizio della lode. Per il nostro Signore Gesù Cristo, tuo Figlio, che è Dio, e vive e regna con te, nell’unità dello Spirito Santo, per tutti i secoli dei secoli.
</p>

<p>
<u>LETTURA1</u> / <b>Gli apostoli se ne andarono dal sinedrio, lieti di essere stati giudicati degni di subire oltraggi per il nome di Gesù</b> / Dagli Atti degli Apostoli (At 5,34-42) / In quei giorni, si alzò nel sinedrio un fariseo, di nome Gamalièle, dottore della Legge, stimato da tutto il popolo. Diede ordine di far uscire [gli apostoli] per un momento e disse: «Uomini di Israele, badate bene a ciò che state per fare a questi uomini. Tempo fa sorse Tèuda, infatti, che pretendeva di essere qualcuno, e a lui si aggregarono circa quattrocento uomini. Ma fu ucciso, e quelli che si erano lasciati persuadére da lui furono dissolti e finirono nel nulla. Dopo di lui sorse Giuda il Galileo, al tempo del censimento, e indusse gente a seguirlo, ma anche lui finì male, e quelli che si erano lasciati persuadére da lui si dispersero. Ora perciò io vi dico: non occupatevi di questi uomini e lasciateli andare. Se infatti questo piano o quest'opera fosse di origine umana, verrebbe distrutta; ma, se viene da Dio, non riuscirete a distruggerli. Non vi accada di trovarvi addirittura a combattere contro Dio!». Seguirono il suo parere e, richiamati gli apostoli, li fecero flagellare e ordinarono loro di non parlare nel nome di Gesù. Quindi li rimisero in libertà. Essi allora se ne andarono via dal sinedrio, lieti di essere stati giudicati degni di subire oltraggi per il nome di Gesù. E ogni giorno, nel tempio e nelle case, non cessavano di insegnare e di annunciare che Gesù è il Cristo. / Parola di Dio.
</p>

<p>
<u>PSALMUS</u> / <a href="./MM/SALMO117R.mp3"><img src="./MM/audiolh.png"></a> (Sal 26) <b>Una cosa ho chiesto al Signore: abitare nella sua casa.</b> / Il Signore è mia luce e mia salvezza: di chi avrò timore? Il Signore è difesa della mia vita: di chi avrò paura? / Una cosa ho chiesto al Signore, questa sola io cerco: abitare nella casa del Signore tutti i giorni della mia vita, per contemplare la bellezza del Signore e ammirare il suo santuario. / Sono certo di contemplare la bontà del Signore nella terra dei viventi. Spera nel Signore, sii forte, si rinsaldi il tuo cuore e spera nel Signore. 
</p>

<p>
<u>ACCLAMATIO</u> / Alleluia, Alleluia / Non di solo pane vivrà l'uomo, ma di ogni parola che esce dalla bocca di Dio. (Mt 4,4) / Alleluia.
</p>

<p>
<u>VANGELO</u> / <b>Gesù distribuì i pani a quelli che erano seduti, quanto ne volevano</b> / Dal Vangelo secondo  Giovanni (Gv 6,1-15) / In quel tempo, Gesù passò all'altra riva del mare di Galilea, cioè di Tiberìade, e lo seguiva una grande folla, perché vedeva i segni che compiva sugli infermi. Gesù salì sul monte e là si pose a sedere con i suoi discepoli. Era vicina la Pasqua, la festa dei Giudei. Allora Gesù, alzàti gli occhi, vide che una grande folla veniva da lui e disse a Filippo: «Dove potremo comprare il pane perché costoro abbiano da mangiare?». Diceva così per metterlo alla prova; egli infatti sapeva quello che stava per compiere. Gli rispose Filippo: «Duecento denari di pane non sono sufficienti neppure perché ognuno possa riceverne un pezzo». Gli disse allora uno dei suoi discepoli, Andrea, fratello di Simon Pietro: «C'è qui un ragazzo che ha cinque pani d'orzo e due pesci; ma che cos'è questo per tanta gente?». Rispose Gesù: «Fateli sedere». C'era molta erba in quel luogo. Si misero dunque a sedere ed erano circa cinquemila uomini. Allora Gesù prese i pani e, dopo aver reso grazie, li diede a quelli che erano seduti, e lo stesso fece dei pesci, quanto ne volevano. E quando furono saziati, disse ai suoi discepoli: «Raccogliete i pezzi avanzati, perché nulla vada perduto». Li raccolsero e riempirono dodici canestri con i pezzi dei cinque pani d'orzo, avanzati a coloro che avevano mangiato. Allora la gente, visto il segno che egli aveva compiuto, diceva: «Questi è davvero il profeta, colui che viene nel mondo!». Ma Gesù, sapendo che venivano a prenderlo per farlo re, si ritirò di nuovo sul monte, lui da solo. / Parola del Signore.
</p>

<p>
<u>CREDO</u> / Credo in un solo Dio, Padre onnipotente, creatore del cielo e della terra, di tutte le cose visibili e invisibili. Credo in un solo Signore, Gesù Cristo, unigenito Figlio di Dio, nato dal Padre prima di tutti i secoli: Dio da Dio, Luce da Luce, Dio vero da Dio vero, generato, non creato, della stessa sostanza del Padre; per mezzo di lui tutte le cose sono state create. Per noi uomini e per la nostra salvezza discese dal cielo, e per opera dello Spirito Santo si è incarnato nel seno della Vergine Maria e si è fatto uomo. Fu crocifisso per noi sotto Ponzio Pilato, morì e fu sepolto. Il terzo giorno è risuscitato, secondo le Scritture, è salito al cielo, siede alla destra del Padre. E di nuovo verrà, nella gloria, per giudicare i vivi e i morti, e il suo regno non avrà fine. Credo nello Spirito Santo, che è Signore e dà la vita, e procede dal Padre e dal Figlio. Con il Padre e il Figlio è adorato e glorificato, e ha parlato per mezzo dei profeti. Credo la Chiesa, una santa cattolica e apostolica. Professo un solo battesimo per il perdono dei peccati. Aspetto la risurrezione dei morti e la vita del mondo che verrà. Amen.
</p>

<p>
<u>OREMUS</u> / Nel contesto pasquale, il Signore Gesù si rivela come colui che offre il banchetto per la vita eterna al popolo pellegrinante nel deserto. Invochiamo da Dio la fame e la sete di lui, perchè ci sazi, dicendo: <b>Donaci il tuo pane, Signore.</b> / Per i ministri della Chiesa, perchè siano fedeli dispensatori degli alimenti divini ai credenti nel banchetto eucaristico. Preghiamo: / Per i popoli afflitti dalla fame e dalla sete, perchè siano aiutati dal progresso e dalla solidarietà a risolvere i loro gravi problemi di sussistenza. Preghiamo: / Per tutti coloro che ricevono per la prima volta il cibo eucaristico, perchè camminino con la forza di questo pane verso la vita eterna. Preghiamo: / Per noi qui presenti, perchè sappiamo rinnovare lo spirito e lo stile delle nostre celebrazioni eucaristiche, per farne un alimento più fecondo di vita spirituale e di carità fraterna. Preghiamo: / Per i morenti, perchè abbiano la grazia di ricevere l'eucaristia come viatico nel loro passaggio da questa vita al Padre. Preghiamo: / Per i ministri straordinari dell'eucaristia. / Per i chierichetti. / O Padre provvidente e misericordioso, che hai voluto accompagnarci nel cammino di questa vita col nutrimento divino che il tuo Figlio ci ha lasciato come memoriale perenne della sua pasqua, rendici fedeli discepoli della sua Parola di verità. Per Cristo nostro Signore. Amen.
</p>

<p>
<u>OFFERTORIO</u> / Accogli, Padre misericordioso, le offerte di questa famiglia, perché con l’aiuto della tua protezione custodisca i doni ricevuti e raggiunga quelli eterni. Per Cristo nostro Signore. ♦ Per questo memoriale dell’immenso amore del tuo Figlio ti chiediamo umilmente, o Padre, che il frutto della sua opera redentrice, per il ministero della tua Chiesa, giovi alla salvezza del mondo intero. Per Cristo nostro Signore.
</p>

<p>
<u>PREFAZIO</u> / <b>La vita nuova in Cristo</b> / È veramente cosa buona e giusta, nostro dovere e fonte di salvezza, proclamare sempre la tua gloria, o Signore, e soprattutto esaltarti in questo tempo nel quale Cristo, nostra Pasqua, si è immolato. Per mezzo di lui rinascono a vita nuova i figli della luce, e si aprono ai credenti le porte del regno dei cieli. In lui morto è redenta la nostra morte, in lui risorto tutta la vita risorge. Per questo mistero, nella pienezza della gioia pasquale, l’umanità esulta su tutta la terra e le schiere degli angeli e dei santi cantano senza fine l’inno della tua gloria: Santo, Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>COMMUNIO</u> / Gesù, nostro Signore, è stato consegnato alla morte a causa delle nostre colpe, ed è stato risuscitato per la nostra giustificazione. Alleluia. (Rm 4,25) ♦ Gesù prese i pani, rese grazie, ne distribuì a quelli che erano seduti, quanti ne volevano. Alleluia. (Gv 6,11)
</p>

<p>
<img src="./MM/ComunioneSpirituale.jpg">
</p>

<p>
<u>GRATIAS</u> / Custodisci con instancabile amore, o Padre, il popolo che hai salvato, perché coloro che sono stati redenti dalla passione del tuo Figlio partecipino alla gioia della sua risurrezione. Egli vive e regna nei secoli dei secoli. ♦ O Dio, che sempre nutri e fortifichi la Chiesa con i tuoi sacramenti, concedi a noi, saziati al convito del cielo, di seguire gli insegnamenti del tuo amore, per essere nel mondo lievito di vita e strumento di salvezza. Per Cristo nostro Signore.
</p>

<h3>LECTIO</h3>

<p>
<u>EVANGELIZO1</u> / <br>
Papa Francesco / Esortazione apostolica Evangelii Gaudium  La gioia del Vangelo / Spezzò i pani e li diede ai discepoli e i discepoli li distribuirono alla folla (Mt 14,19) / La Chiesa “in uscita” è una Chiesa con le porte aperte. (…) La Chiesa è chiamata ad essere sempre la casa aperta del Padre. (…) Tutti possono partecipare in qualche modo alla vita ecclesiale, tutti possono far parte della comunità, e nemmeno le porte dei Sacramenti si dovrebbero chiudere per una ragione qualsiasi. Questo vale soprattutto quando si tratta di quel sacramento che è “la porta”, il Battesimo. L’Eucaristia, sebbene costituisca la pienezza della vita sacramentale, non è un premio per i perfetti ma un generoso rimedio e un alimento per i deboli. (…) La Chiesa non è una dogana, è la casa paterna dove c’è posto per ciascuno con la sua vita faticosa. Se la Chiesa intera assume questo dinamismo missionario deve arrivare a tutti, senza eccezioni. Però chi dovrebbe privilegiare? Quando uno legge il Vangelo incontra un orientamento molto chiaro: non tanto gli amici e vicini ricchi bensì soprattutto i poveri e gli infermi, coloro che spesso sono disprezzati e dimenticati, «coloro che non hanno da ricambiarti» (Lc 14,14). Non devono restare dubbi né sussistono spiegazioni che indeboliscano questo messaggio tanto chiaro. Oggi e sempre, «i poveri sono i destinatari privilegiati del Vangelo» (Benedetto XVI) (…) Occorre affermare senza giri di parole che esiste un vincolo inseparabile tra la nostra fede e i poveri. Non lasciamoli mai soli. Usciamo, usciamo ad offrire a tutti la vita di Gesù Cristo. (…) Se qualcosa deve santamente inquietarci e preoccupare la nostra coscienza è che tanti nostri fratelli vivono senza la forza, la luce e la consolazione dell’amicizia con Gesù Cristo, senza una comunità di fede che li accolga, senza un orizzonte di senso e di vita. (…) Fuori c’è una moltitudine affamata e Gesù ci ripete senza sosta: «Voi stessi date loro da mangiare» (Mt 14,16;  Mc 6, 37;  Lc 9,13).
</p>

<p>
<u>EVANGELIZO-21</u> / Sant'Efrem Siro (ca 306-373) diacono in Siria, dottore della Chiesa / Commento sul Diatèssaron, 12, 4-5, 11; SC 121, 214 / «Riempirono dodici canestri con i pezzi avanzati» / In un batter d'occhio, il Signore ha moltiplicato un po' di pane. Ciò che gli uomini fanno in dieci mesi di lavoro, le sue dieci dita l'hanno fatto in un istante. (...) Eppure, egli ha misurato il miracolo non alla sua potenza, bensì alla fame dei presenti. Se il miracolo fosse stato misurato secondo la sua potenza, sarebbe stato impossibile valutarlo; invece, misurato secondo la fame di quelle migliaia di persone, il miracolo ha sovrabbondato di dodici canestri; negli artigiani, la potenza è inferiore al desiderio dei clienti, non possono fare quanto gli viene chiesto; invece le realizzazioni di Dio superano ogni desiderio. (...) Saziati nel deserto, come un tempo gli Israeliti in seguito alla preghiera di Mosè, esclamarono: «Questi è davvero il profeta che deve venire nel mondo». Accennavano alle parole di Mosè: «Il Signore susciterà per te un profeta», non un profeta qualunque, bensì «un profeta pari a me» (Dt 18,15), che vi sazierà di pane nel deserto. Come me, ha camminato sul mare, è apparso nella nube luminosa (Mt 17,5), ha liberato il suo popolo. (...) Come Mosè che ha affidato il suo gregge a Giosuè, egli ha affidato Maria a Giovanni. (...) Ma il pane di Mosè non era perfetto; è stato dato ai soli Israeliti. Volendo accennare che il suo dono superava quello di Mosè, e la chiamata delle nazioni era ancora più perfetta, il nostro Signore disse: «Se uno mangia di questo pane vivrà in eterno», infatti «il pane di Dio è disceso dal cielo» e viene dato al mondo intero (Gv 6,51).
</p>

<p>
<u>DiBruno1</u> / <br>
Si ritirò di nuovo sul monte, lui da solo (Gv 12,44-50) / Ogni uomo può essere da Satana, dal suo odio e ogni altro vizio, dagli altri. La prima donna volle essere da Satana e disobbedì al suo Signore. Portò, tentando e facendo cadere l’uomo, la morte sulla nostra terra: “Il serpente era il più astuto di tutti gli animali selvatici che Dio aveva fatto e disse alla donna: «È vero che Dio ha detto: “Non dovete mangiare di alcun albero del giardino”?». Rispose la donna al serpente: «Dei frutti degli alberi del giardino noi possiamo mangiare, ma del frutto dell’albero che sta in mezzo al giardino Dio ha detto: “Non dovete mangiarne e non lo dovete toccare, altrimenti morirete”». Ma il serpente disse alla donna: «Non morirete affatto! Anzi, Dio sa che il giorno in cui voi ne mangiaste si aprirebbero i vostri occhi e sareste come Dio, conoscendo il bene e il male». Allora la donna vide che l’albero era buono da mangiare, gradevole agli occhi e desiderabile per acquistare saggezza; prese del suo frutto e ne mangiò, poi ne diede anche al marito, che era con lei, e anch’egli ne mangiò. Allora si aprirono gli occhi di tutti e due e conobbero di essere nudi; intrecciarono foglie di fico e se ne fecero cinture” (Gen 3,1-7). Quando non si è da Dio, sempre si produce e si genera morte sulla terra. La vita è dall’obbedienza al Signore. / Caifa e il sinedrio vollero essere dal loro odio e dalla loro invidia contro Gesù. Generarono e produssero la sentenza di morte contro il Figlio Unigenito del Padre: “Il sommo sacerdote gli disse: «Ti scongiuro, per il Dio vivente, di dirci se sei tu il Cristo, il Figlio *- Dio». «Tu l’hai detto – gli rispose Gesù –; anzi io vi dico: d’ora innanzi vedrete il Figlio dell’uomo seduto alla destra della Potenza e venire sulle nubi del cielo». Allora il sommo sacerdote si stracciò le vesti dicendo: «Ha bestemmiato! Che bisogno abbiamo ancora di testimoni? Ecco, ora avete udito la bestemmia; che ve ne pare?». E quelli risposero: «È reo di morte!» (Mt 26,62-66). È la sentenza più stolta e assurda emanata nella storia. Essa non è il frutto della verità, ma della falsità, a sua volta frutto dell’invidia e dell’odio. Anche Pilato si lasciò fare dagli altri e consegnò Gesù perché venisse crocifisso: “Pilato parlò loro di nuovo, perché voleva rimettere in libertà Gesù. Ma essi urlavano: «Crocifiggilo! Crocifiggilo!». Ed egli, per la terza volta, disse loro: «Ma che male ha fatto costui? Non ho trovato in lui nulla che meriti la morte. Dunque, lo punirò e lo rimetterò in libertà». Essi però insistevano a gran voce, chiedendo che venisse crocifisso, e le loro grida crescevano. Pilato allora decise che la loro richiesta venisse eseguita. Rimise in libertà colui che era stato messo in prigione per rivolta e omicidio, e che essi richiedevano, e consegnò Gesù al loro volere”(Lc 23,20-25). Quando si è da Satana, dai propri vizi, dagli altri, sempre si genera morte sulla nostra terra. Oggi vi è molta morte sulla terra perché l’uomo ha deciso di essere da se stesso. / In quel tempo, Gesù passò all’altra riva del mare di Galilea, cioè di Tiberìade, e lo seguiva una grande folla, perché vedeva i segni che compiva sugli infermi. Gesù salì sul monte e là si pose a sedere con i suoi discepoli. Era vicina la Pasqua, la festa dei Giudei. Allora Gesù, alzàti gli occhi, vide che una grande folla veniva da lui e disse a Filippo: «Dove potremo comprare il pane perché costoro abbiano da mangiare?». Diceva così per metterlo alla prova; egli infatti sapeva quello che stava per compiere. Gli rispose Filippo: «Duecento denari di pane non sono sufficienti neppure perché ognuno possa riceverne un pezzo». Gli disse allora uno dei suoi discepoli, Andrea, fratello di Simon Pietro: «C’è qui un ragazzo che ha cinque pani d’orzo e due pesci; ma che cos’è questo per tanta gente?». Rispose Gesù: «Fateli sedere». C’era molta erba in quel luogo. Si misero dunque a sedere ed erano circa cinquemila uomini. Allora Gesù prese i pani e, dopo aver reso grazie, li diede a quelli che erano seduti, e lo stesso fece dei pesci, quanto ne volevano. E quando furono saziati, disse ai suoi discepoli: «Raccogliete i pezzi avanzati, perché nulla vada perduto». Li raccolsero e riempirono dodici canestri con i pezzi dei cinque pani d’orzo, avanzati a coloro che avevano mangiato. Allora la gente, visto il segno che egli aveva compiuto, diceva: «Questi è davvero il profeta, colui che viene nel mondo!». Ma Gesù, sapendo che venivano a prenderlo per farlo re, si ritirò di nuovo sul monte, lui da solo. / Gesù è sempre tentato da Satana e dagli uomini perché non sia da Dio. Lui si ritira presso il Padre e a Lui chiede che gli manifesti momento per momento la sua volontà. Lui non può essere se non dal Padre. La redenzione è dalla sua obbedienza. / Madre di Dio, Angeli, Santi, fateci obbedienti al Padre in tutto, nello Spirito Santo.
</p>

<p>
<u>DIBRUNO-21</u> / Questi è davvero il profeta, colui che viene nel mondo! (Gv 6,1-15) / La manna che ha nutrito i figli d’Israele per quarant’anni nel deserto, non viene per mezzo di Mosè. È uno dei pochi prodigi non operati da Dio per mezzo di Mosè. Il primo che ha moltiplicato gli alimenti prima di Cristo – Elia aveva promesso che olio e farina non si sarebbero esauriti fin all’avvento della pioggia – è Eliseo. Lui ha moltiplicato olio e pane, anche se in misura assai modesta, ma si tratta di vera moltiplicazione: “Una donna, una delle mogli dei figli dei profeti, gridò a Eliseo: «Mio marito, tuo servo, è morto; tu sai che il tuo servo temeva il Signore. Ora è venuto il creditore per prendersi come schiavi i miei due bambini». Eliseo le disse: «Che cosa posso fare io per te? Dimmi che cosa hai in casa». Quella rispose: «In casa la tua serva non ha altro che un orcio d’olio». Le disse: «Va’ fuori a chiedere vasi da tutti i tuoi vicini: vasi vuoti, e non pochi! Poi entra in casa e chiudi la porta dietro a te e ai tuoi figli. Versa olio in tutti quei vasi e i pieni mettili da parte». Si allontanò da lui e chiuse la porta dietro a sé e ai suoi figli; questi le porgevano e lei versava. Quando i vasi furono pieni, disse a suo figlio: «Porgimi ancora un vaso». Le rispose: «Non ce ne sono più». L’olio cessò. Ella andò a riferire la cosa all’uomo di Dio, che le disse: «Va’, vendi l’olio e paga il tuo debito; tu e i tuoi figli vivete con quanto ne resterà»” (2Re 4,1-7). “Da Baal Salisà venne un uomo, che portò pane di primizie all’uomo di Dio: venti pani d’orzo e grano novello che aveva nella bisaccia. Eliseo disse: «Dallo da mangiare alla gente». Ma il suo servitore disse: «Come posso mettere questo davanti a cento persone?». Egli replicò: «Dallo da mangiare alla gente. Poiché così dice il Signore: “Ne mangeranno e ne faranno avanzare”». Lo pose davanti a quelli, che mangiarono e ne fecero avanzare, secondo la parola del Signore” (2Re 4,42-44). La differenza con Gesù è senza confronto. In una sola volta sazia con cinque pani cinquemila uomini. In più si raccolgono dodici ceste di pezzi che sono avanzati a quanti hanno mangiato. Più grande è il miracolo e più grande è anche il profeta. Gesù è profeta la cui potenza è senza limiti. Nasce la confessione della fede in Lui: «Questi è davvero il profeta, colui che viene nel mondo!». Se Gesù è vero, è grande, è il profeta che deve venire, allora la sua Parola va ascoltata. Il profeta infatti è colui che porta sulla terra la vera Parola di Dio. / In quel tempo, Gesù passò all’altra riva del mare di Galilea, cioè di Tiberìade, e lo seguiva una grande folla, perché vedeva i segni che compiva sugli infermi. Gesù salì sul monte e là si pose a sedere con i suoi discepoli. Era vicina la Pasqua, la festa dei Giudei. Allora Gesù, alzàti gli occhi, vide che una grande folla veniva da lui e disse a Filippo: «Dove potremo comprare il pane perché costoro abbiano da mangiare?». Diceva così per metterlo alla prova; egli infatti sapeva quello che stava per compiere. Gli rispose Filippo: «Duecento denari di pane non sono sufficienti neppure perché ognuno possa riceverne un pezzo». Gli disse allora uno dei suoi discepoli, Andrea, fratello di Simon Pietro: «C’è qui un ragazzo che ha cinque pani d’orzo e due pesci; ma che cos’è questo per tanta gente?». Rispose Gesù: «Fateli sedere». C’era molta erba in quel luogo. Si misero dunque a sedere ed erano circa cinquemila uomini. Allora Gesù prese i pani e, dopo aver reso grazie, li diede a quelli che erano seduti, e lo stesso fece dei pesci, quanto ne volevano. E quando furono saziati, disse ai suoi discepoli: «Raccogliete i pezzi avanzati, perché nulla vada perduto». Li raccolsero e riempirono dodici canestri con i pezzi dei cinque pani d’orzo, avanzati a coloro che avevano mangiato. Allora la gente, visto il segno che egli aveva compiuto, diceva: «Questi è davvero il profeta, colui che viene nel mondo!». Ma Gesù, sapendo che venivano a prenderlo per farlo re, si ritirò di nuovo sul monte, lui da solo. / Quando si argomenta su eventi divini e celesti, ma non nello Spirito Santo, le deduzioni sono false e senza verità in esse. Se Gesù è il profeta, non è il re. È anche il re, ma per altre rivelazioni. Oggi Gesù non si manifesta come re, ma come profeta. Perché il popolo viene a prenderlo per farlo re? Questo è pensiero e tentazione di Satana. Gesù si ritira sul monte, lui solo e si mette a pregare per non cadere in tentazione. Se si fosse lasciato tentare, sarebbe stata la fine per Lui. I Romani lo avrebbero eliminato. / Madre della Redenzione, Angeli, Santi, fate che mai cadiamo in tentazione. 
</p>

<p>
<u>SILVESTRINI-21</u> / Li distribuì a coloro che erano seduti finché ne vollero. La pagina del Vangelo di oggi è indubbiamente gioiosa: nel brano siamo vicini alla Pasqua, è primavera nella Palestina, la scena degli uomini saziati è una scena festiva e piena di allegrezza. "Allora Gesù prese i pani e, dopo aver reso grazie, li distribuì fra quelli che si erano seduti". Ma dobbiamo ricordare che la venuta di Gesù non si ferma qui. Giovanni infatti non si premura di evidenziare il ruolo attivo che Gesù fa svolgere ai discepoli, nell'attirare l'attenzione sulla condizione precaria della folla affamata, nel collaborare a cercare una soluzione "c'è qui un ragazzo con cinque pani e due pesci", nel distribuire il pane alla gente. L'attenzione dell'evangelista invece è tutta rivolta a ciò che fa e dice Gesù, spingendoci oltre il segno prodigioso. Ma la folla e gli stessi discepoli, non capiscono, e l'incredulità attraverserà l'intero capitolo. D'altra parte ci sono molti indizi che faciliterebbero una diversa intuizione. Gesù è sulla montagna come Mosè, la vicinanza della Pasqua, il mettersi seduti per mangiare, il rendere grazie (gesti conviviali), la raccolta degli avanzi. Il fatto suscita solo stupore tra la gente che di fronte al segno ha un'unica convinzione: "Questi è davvero il profeta che doveva venire nel mondo". Giusta affermazione! Ma Gesù, sapendo che stavano per venire a prenderlo per farlo re, si ritirò di nuovo sulla montagna, tutto solo". C'è in questo comportamento di Gesù una sapienza sulla quale non dovremmo mai finire di riflettere. Come in tutti i segni miracolosi, tutto comincia dal profondo desiderio che Gesù ha di beneficare e nel medesimo tempo di annunciare dei beni ancora maggiori. Nel caso particolare vuole preparare il cuore dei suoi ascoltatori ad accogliere lui stesso come pane di vita. Più avanti dirà, a conferma di questo, che la manna nel deserto non è stata il pane del cielo, ma sarà lui la vera manna che il Padre manderà dal cielo. Ecco perché Gesù non voleva creare equivoci nelle sue attività prodigiose. E' la situazione di fede in cui noi tutti ci troviamo. Gesù è venuto per dispensare se stesso per la nostra fame.
</p>

<p>
<u>LOYOLA1</u> / <br>
Abbiamo un problema. Un problemone: “sono tanti, sono qui perché ti stanno seguendo e hanno fame”. Gesù coglie questa situazione, difficile, problematica, per offrire una chiave di lettura di quella Pasqua che si sta avvicinando. Due sono le risposte: quella di Filippo, che ragiona secondo la logica del mondo: “hanno fame, dobbiamo comprare cibo, servono soldi”. E, secondo questa logica, non c’è soluzione al problema. E poi c’è Andrea: “qui abbiamo”. Poco, ma abbiamo qualcosa. E lo mette a disposizione. Non è Gesù a compiere il miracolo: è un ragazzo, senza nome, che su invito di Andrea, mette lì tutto quello che ha. Gesù si limita a rendere grazie. Non moltiplica, non fa magie. Piuttosto spezza, condivide. E in questo mettere a disposizione della comunità ciò che ciascuno di noi ha, qui sta l’abbondanza. E, anche nell’abbondanza, nulla si spreca. Chi condivide, chi mette lì, non spreca nulla di sé. Gesù coglie questa situazione, difficile, problematica, per farci un regalo. Ci fa fare un’esperienza: quella dell’accettare il pane spezzato perché anche noi, a nostra volta, impariamo, un po’ per volta, a “mettere lì”. Ma fallisce. Perché chi ha ricevuto non comprende che questo è il segno, che questo è il messaggio. La folla vede esaudite le loro necessità primarie, la fame dello stomaco, e subito lo vuole fare Re, oggetto, idolo. Gesù non può che allontanarsi da questo e se ne va. Ma l’Eucarestia, la Croce sono rimaste lì, nei secoli. E ci ricordano che la Pasqua è questa: è mettere a disposizione ciò che siamo, ciò che ci è stato donato. Non farlo è già morire. La Pasqua, invece, è un inno alla Vita. / Cosa di te stai risparmiando? Che cosa, invece, metti o vorresti mettere in condivisione? In quali occasioni hai fatto esperienza della condivisione altrui? (Francesca Carraro)
</p>

<p>
<u>LOYOLA-21</u> / Molte persone vanno da Gesù. Cosa stanno cercando? Sono tutti malati? Prendo parte alla scena e sono una delle persone che stanno andando da Gesù: perché sto andando da Gesù? Cosa sento dentro di me? Che bisogno, che bisogni ho in questo periodo della mia vita? E perché immagino che Gesù possa fare qualcosa per il mio bisogno? Ora, assumo il punto di vista di Filippo e mi sento rivolgere quelle parole da Gesù: vedo dall’alto la folla immane e mi sento perso, schiacciato dal numero: non posso fare nulla per così tanta gente. Ora ascolto la pedagogia interiore di Gesù e mi lascio condurre con serenità da essa. Interviene Andrea: Filippo, cioè, non deve risolvere il problema da solo. Andrea ha coinvolto un ragazzino, e siamo già in tre. Quel ragazzino ha la sua merenda: cinque pani e due pesci (passati poi alla storia) e li mette a disposizione di tutti (dev’essere stato proprio un bambino piccolo e ingenuo per pensare che quei pani e quei pesci potessero essere utili!). Poi Gesù allarga l’azione a tutti i discepoli, potremmo dire alla comunità. Poi Gesù ci mette del suo: mette se stesso. Quindi quei pani e quei pesci diventano il segno di Gesù che si mette nelle nostre mani e scende nei nostri corpi, nutrendo la nostra vita. Credo in questo? Tutta questa pedagogia interiore è un cammino di formazione profonda (la più profonda che ci sia) che Gesù desidera intraprendere con chiunque sia disponibile e lo desideri. Un cammino che porta molte sorprese, la prima tra tutte il proprio cambiamento personale. Ovviamente, la gente non capisce (cioè noi non capiamo) e vuole fare Gesù re․․․ / Perché sto andando da Gesù? Cosa sento dentro di me? Che bisogno, che bisogni ho in questo periodo della mia vita? E perché immagino che Gesù possa fare qualcosa per il mio bisogno? (Andrea Piccolo SJ)
</p>

<p>
<u>LettureBose</u> / Figli della luce e figli del giorno / Come un vento selvaggio che soffia in una notte oscura e tenebrosa, che agita, penetra e scuote ogni pianta e ogni seme, così anche l'uomo, caduto in potere della notte di tenebra, del diavolo, e trovatosi nella notte e nelle tenebre, è sconvolto dal soffiare del terribile vento del peccato che lo agita, lo smuove, lo penetra in tutta la sua natura, anima, pensieri, profondità del cuore, e ogni membro del corpo è sconvolto e nessun membro dell'anima o del corpo è libero o immune dal peccato che abita in noi. Similmente, vi è un giorno di luce e un vento divino dello Spirito santo che soffia e dà vita alle anime che dimorano nel giorno della luce divina; esso penetra l'intera sostanza dell'anima e i pensieri e rianima tutte le membra del corpo e dona loro divino e ineffabile riposo. È quello che diceva l'Apostolo: Noi però non siamo figli della notte, né delle tenebre; tutti voi, infatti, siete figli della luce e figli del giorno (1Ts 5,5). E come là, nell'inganno, l'uomo vecchio ha rivestito l'intero uomo e porta dunque l'abito del regno delle tenebre ... così quelli che si sono spogliati dell'uomo vecchio e sotterraneo e quelli ai quali Gesù ha tolto le vesti del regno di tenebra si sono rivestiti dell'uomo nuovo e celeste, Gesù Cristo (Col 3,9-10), e anch'essi possiedono altri occhi oltre ai loro, altre orecchie, un'altra testa cosicché l'uomo sia tutto puro e porti l'immagine celeste. Il Signore li ha rivestiti con le vesti del Regno di ineffabile luce, vesti di fede, speranza, amore, gioia, pace, bontà, mitezza e di ogni altra veste di luce e di vita, vesti divine, viventi, vesti di riposo indicibile affinché, come Dio è amore, gioia, pace, mitezza, bontà, così diventi, secondo la grazia, anche l'uomo nuovo. E mentre il regno della tenebra e il peccato sono nascosti nell'anima fino al giorno della resurrezione, ... il regno della luce e l'immagine celeste, Gesù Cristo, fin d'ora segretamente illuminano l'anima e regnano nell'anima dei santi. Ma, nascosto agli occhi degli uomini, Cristo si lascia contemplare in verità soltanto dagli occhi dell'anima fino al giorno della resurrezione, quando anche il corpo sarà avvolto e glorificato nella luce del Signore. (Pseudo-Macario, Omelie 2,4-5) 
</p>

<p>
<u>FEGF1</u> / ‘Questi è davvero il profeta che deve venire nel mondo’ di Sant’Agostino nel quinto secolo / Governare il mondo intero, è un miracolo più grande che saziare cinquemila persone con cinque pani. Tuttavia, di quel fatto nessuno si stupisce, di questo gli uomini si stupiscono, non perché sia più grande, ma perché è raro. Chi, infatti, anche adesso nutre il mondo intero, se non colui che con pochi grani crea le messi? Cristo operò, quindi, come Dio. Allo stesso modo, infatti, che con pochi grani moltiplica le messi, così nelle sue mani ha moltiplicato i cinque pani. La potenza era nelle mani di Cristo; e quei cinque pani erano come semi, non affidati alla terra, ma moltiplicati da colui che ha fatto la terra. E' stato dunque offerto ai sensi tanto di che elevare lo spirito,  affinché fossimo presi da ammirazione, attraverso le opere visibili, per l'invisibile Iddio (Rm 1,20); ed elevati alla fede, e mediante la fede purificati, sentissimo il desiderio di vedere spiritualmente, con gli occhi della fede, l'invisibile, che già conosciamo attraverso le cose visibili... E' stato compiuto affinché quelli lo vedessero, ed è stato scritto affinché noi lo ascoltassimo. Ciò che essi poterono vedere con gli occhi, noi possiamo vederlo con la fede. Noi contempliamo spiritualmente ciò che non abbiamo potuto vedere con gli occhi. Noi ci troviamo in vantaggio rispetto a loro, perché per noi è stato detto: “Beati quelli che non vedono e credono” (Gv 20, 29).
</p>

<p>
<u>RobertoPasolini</u> / Alzare gli occhi / Lo stimato dottore della Legge Gamalièle, pur non avendo aderito all’insegnamento e alla proposta di Gesù Cristo, sembra capace di rapportarsi con lui, e con il frutto della sua Pasqua che è la comunità dei credenti, a partire da un’intelligenza leale e profonda. La sapienza di questo credente di Israele si radica anzitutto nella sincera fiducia che ciò che viene dalla «carne» non può che essere e restare «carne», cioè opera umana, dunque non può incutere eccessivo timore: «Ora perciò io vi dico: non occupatevi di questi uomini e lasciateli andare. Se infatti questo piano o quest’opera fosse di origine umana, verrebbe distrutta» (At 5,38). Al contempo, Gamalièle è profondamente persuaso che quanto viene da Dio non sia sempre riconoscibile o riconducibile dentro la nostra aspettativa religiosa: «… ma, se viene da Dio, non riuscirete a distruggerli. Non vi accada di trovarvi addirittura a combattere contro Dio» (5,39). Se da un lato questo ragionamento potrebbe sembrare il frutto di una semplice prudenza umana, dall’altro esso denota un’apertura a Dio e ai suoi imperscrutabili disegni in cui è riconoscibile quella docilità di cuore a cui siamo soliti dare il nome di «fede». Il primo luogo dove la fede può e ha bisogno di manifestarsi non è mai un’aula di teologia, ma sempre e solo la realtà dove si esprime il nostro modo di percepire il mistero di Dio e quello della nostra umanità. Credere, pertanto, esige sempre la capacità di non rimanere prigionieri dei propri bisogni, ma di saper continuamente sollevare lo sguardo per andare incontro anche a quelli degli altri: «Allora Gesù, alzàti gli occhi, vide che una grande folla veniva da lui e disse a Filippo: “Dove potremo comprare il pane perché costoro abbiano da mangiare?”. Diceva così per metterlo alla prova; egli infatti sapeva quello che stava per compiere» (Gv 6,5-6). La risposta di Filippo alla domanda provocatoria di Gesù esprime bene quella paura che tutti avvertiamo quando la realtà sembra domandarci più di quello che abbiamo in tasca. Dopo un rapido calcolo, il più razionale dei discepoli non può che esplicitare l’impossibilità di andare incontro al bisogno evidente nella folla. La messa alla prova di Filippo fa emergere un modo di ragionare prudente, che corre il rischio di andare «contro» il desiderio di Dio, ben intuito invece da un ragazzo il cui istinto non è quello di mettersi a fare i conti. Filippo ha il merito di saper condurre quest’intuizione davanti all’attenzione del Signore Gesù: «C’è qui un ragazzo che ha cinque pani d’orzo e due pesci; ma che cos’è questo per tanta gente?» (Gv 6,9). I discepoli segnalano la presenza del poco ma sembrano faticare a credere che esso possa essere davvero sufficiente per tutti. Non hanno ancora capito che per andare «contro» Dio basta indulgere nella paura di andare incontro ai fratelli, con l’unica risorsa di quanto si è e quanto si ha a disposizione. Il Signore Gesù accoglie comunque l’incerta reazione dei suoi seguaci: prende pani e pesci e li fa diventare nutrimento sufficiente per quella moltitudine di uomini e donne convocata dall’annuncio del Regno: «Allora Gesù prese i pani e, dopo aver reso grazie, li diede a quelli che erano seduti, e lo stesso fece dei pesci, quanto ne volevano» (Gv 6,11). Anche noi, in questi giorni di Pasqua, siamo invitati a verificare se stiamo guardando la realtà con inutile prudenza, con il rischio di ritrovarci a lottare contro la logica di Dio, oppure se ci stiamo fidando delle nostre piccole tasche per alzare gli occhi e andare incontro agli altri con quel poco che siamo e abbiamo. Per diventare simili al re dei re, che fugge davanti alla tentazione del potere, ma mai dal fascino del nostro volto: «Ma Gesù, sapendo che venivano a prenderlo per farlo re, si ritirò di nuovo sul monte, lui da solo» (Gv 6,15).
</p>

<p>
<u>MichaelDavideSemeraro</u> / Il tuo nome è Piano, alleluia! / Dopo una nervosa discussione nel Sinedrio per mettere a tacere gli apostoli, il lungo intervento di Gamaliele sortisce l’effetto di attenersi al suo saggio «parere» (At 5,39). Questo saggio maestro ebbe il privilegio di educare l’ardente Saulo, seminando nel suo cuore non solo la radicalità della devozione secondo la tradizione dei padri, ma pure una segreta apertura da cui è passato il lievito del Vangelo di Cristo, che ha reso il suo insegnamento un nutrimento sostanzioso per generazioni di credenti. La saggezza di Gamaliele nasce da un cuore capace di leggere con onestà e lealtà la realtà senza illudersi di poter piegare il corso della storia alle proprie visioni, né tantomeno di dirigerlo attraverso le proprie paure: «Se infatti questo piano o quest’opera fosse di origine umana verrebbe distrutta; ma se viene da Dio non riuscirete a distruggerli. Non vi accada di trovarvi addirittura a combattere contro Dio!» (At 5,38-39). Gamaliele è un uomo «stimato da tutto il popolo» (5,34) che oggi diremmo essere un vero pastore, che non approfitta della sua posizione, ma rimane un autentico discepolo che si lascia interrogare dalla storia e si lascia sorprendere dal «piano» di Dio, che raramente segue i nostri tempi e i nostri modi. Gamaliele è un rabbino che non è caduto nella trappola del “clericalismo” che, come ebbe a dire papa Francesco all’inizio del suo ministero, rischia di essere «untuoso e presuntuoso» (Messa Crismale del 2014). Il Signore Gesù, della cui parola e dei cui gesti gli apostoli si fanno continuazione e attuazione nella storia, potremmo dire essere della “scuola di Gamaliele”. Il lungo capitolo sesto di Giovanni, in cui il Cristo definisce se stesso come «pane», comincia con una nota e con una domanda. La prima nota riguarda il suo sguardo, che si rivela attento e decentrato da se stesso: «vide che una grande folla veniva da lui» (Gv 6,5). Questo sguardo di attenzione, che i sinottici identificano con la «compassione» (Mc 6,34), si fa interrogazione: «Dove potremo comprare il pane perché costoro abbiano da mangiare?» (Gv 6,5). Questo duplice movimento di constatazione e di interrogazione è l’anima stessa della vita della Chiesa, fondata sulla logica eucaristica che il Signore ci propone in questo capitolo giovanneo che leggiamo ogni anno durante il tempo pasquale. La comunità dei discepoli del Signore vive la sua relazione con il Maestro come un luogo di passaggio della compassione che va da Cristo a tutti coloro che hanno bisogno di attenzione e di cura. Ogni giorno la Chiesa è chiamata a rinascere attraverso la celebrazione dell’Eucaristia a questa sua vocazione fondamentale e fondante, che dal sacramento continuamente passa all’esistenza di tutti. Vi è una terza nota che non va sottovalutata, per evitare che l’Eucaristia perda il suo senso più profondo: «Ma Gesù, sapendo che venivano a prenderlo per farlo re, si ritirò di nuovo sul monte, lui da solo» (Gv 6,15). Non c’è nessuna possibilità di guadagno, ma solo di perdita. Non sarà mai “re” come si aspetta la gente… come noi stessi ci aspetteremmo e desidereremmo (1Sam 8,20). Quel «ragazzo» (Gv 6,9) di cui Andrea parla al Signore Gesù è l’unico che si trova già nel piano di Dio e che invece di esprimere un «parere» (At 5,39) compie un gesto che crea uno stile… lo stile eucaristico, lo stile evangelico.
</p>

<p>
<u>LuigiMariaEpicoco</u> / Moltiplicare / Il luogo del miracolo raccontato nel Vangelo di oggi è Tiberiade. Deve rimanerci impresso questo dettaglio perché la moltiplicazione dei pani e dei pesci avviene nello stesso posto dove Gesù apparirà risorto per l’ultima volta facendo eucarestia con i suoi discepoli. Tiberiade rappresenta lo scenario di tutta l’umanità, il mondo pagano. Ed è qui che il miracolo raccontato nel Vangelo di oggi fa da prefigurazione all’ultimo segno che compirà prima della Sua ascensione.  La domanda che Gesù rivolge a Filippo sul dove si potrà trovare pane per tutti è domanda rivolta a ognuno di noi quando davanti alla sproporzione delle cose che ci accadono ci sentiamo interpellati: “E adesso dove troverai tutte le forze per affrontare questo?”. C’è sempre la presa di coscienza di una grande sproporzione che c’è tra le nostre forze e ciò che ci tocca vivere. Se ci pensiamo davvero, sperimentiamo lo stesso spaesamento che avrà provato il povero Filippo. Solo un miracolo può salvarci. E il miracolo accade. “Gli disse allora uno dei suoi discepoli, Andrea, fratello di Simon Pietro: ‘C’è qui un ragazzo che ha cinque pani d’orzo e due pesci; ma che cos’è questo per tanta gente?’”. Bisogna avere almeno l’umiltà di sapere quel poco che si ha. Se sappiamo fare solo l’elenco di ciò che ci manca rimaniamo schiacciati dal solo pensiero delle cose. Gesù moltiplica quei cinque pani e due pesci, ma moltiplica non crea. Moltiplicare cinque è cosa diversa dal moltiplicare zero. Nessuno di noi ha zero. Ha qualcosa, che non sarà certamente abbastanza. Lo metta però con fiducia davanti al Signore ed Egli farà il resto. L’errore è il pensare che il poco che noi abbiamo non conti nulla. In realtà non conta nulla quando rimane da solo, ma quando è consegnato a Lui non solo basta ma avanza. Non è magia, ma è il miracolo del possibile offerto con fiducia. Dovremmo diventare esperti nel fare questo tipo di miracoli, cioè nel fare ciò che ci è possibile fare senza pretendere da noi stessi l’impossibile. Quest’ultimo lasciamolo a Lui.
</p>

<p>
<u>HomilyVoice-21</u> / PRIMA LETTURA Ora perciò io vi dico: non occupatevi di questi uomini e lasciateli andare. Se infatti questo piano o quest’opera fosse di origine umana, verrebbe distrutta; ma, se viene da Dio, non riuscirete a distruggerli. Non vi accada di trovarvi addirittura a combattere contro Dio! Nel Secondo Libro delle Cronache troviamo un evento che ci aiuta a comprendere secondo verità piena quanto dice Gamaliele nel Sinedrio. Nell’anno diciottesimo del re Geroboamo, Abia divenne re su Giuda. Regnò tre anni a Gerusalemme; sua madre, di Gàbaa, si chiamava Maacà, figlia di Urièl. Ci fu guerra fra Abia e Geroboamo. Abia attaccò battaglia con un esercito di valorosi, quattrocentomila uomini scelti. Geroboamo si schierò in battaglia contro di lui con ottocentomila uomini scelti, soldati valorosi. Abia si pose sul monte Semaràim, che è sulle montagne di Èfraim, e gridò: «Ascoltatemi, Geroboamo e tutto Israele! Non sapete forse che il Signore, Dio d’Israele, ha concesso il regno a Davide su Israele per sempre, a lui e ai suoi figli, con un’alleanza inviolabile? Geroboamo, figlio di Nebat, ministro di Salomone, figlio di Davide, è insorto e si è ribellato contro il suo padrone. Presso di lui si sono radunati uomini sfaccendati e perversi; essi si fecero forti contro Roboamo, figlio di Salomone. Roboamo era giovane, timido di carattere; non fu abbastanza forte di fronte a loro. Ora voi pensate di imporvi sul regno del Signore, che è nelle mani dei figli di Davide, perché siete una grande moltitudine e con voi sono i vitelli d’oro, che Geroboamo vi ha fatti come divinità. Non avete forse voi scacciato i sacerdoti del Signore, figli di Aronne, e i leviti, e non vi siete costituiti dei sacerdoti come i popoli degli altri paesi? Chiunque si è presentato con un giovenco di armento e con sette arieti a farsi consacrare, è divenuto sacerdote di chi non è Dio. Quanto a noi, il Signore è nostro Dio; non l’abbiamo abbandonato. I sacerdoti, che prestano servizio al Signore, sono discendenti di Aronne e i leviti sono gli addetti alle funzioni. Essi offrono al Signore olocausti ogni mattina e ogni sera, l’incenso aromatico, i pani dell’offerta su una tavola pura, dispongono i candelabri d’oro con le lampade da accendersi ogni sera, perché noi osserviamo i comandi del Signore nostro Dio, mentre voi lo avete abbandonato. Ecco, alla nostra testa, con noi, c’è Dio; i suoi sacerdoti e le trombe lanciano il grido di guerra contro di voi. Israeliti, non combattete contro il Signore, Dio dei vostri padri, perché non avrete successo». Geroboamo li aggirò con un agguato per assalirli alle spalle. Le truppe stavano di fronte a Giuda, mentre coloro che erano in agguato si trovavano alle spalle. Quelli di Giuda si volsero. Avendo da combattere di fronte e alle spalle, gridarono al Signore e i sacerdoti suonarono le trombe. Tutti quelli di Giuda alzarono il grido di guerra. Mentre quelli di Giuda lanciavano il grido, Dio colpì Geroboamo e tutto Israele di fronte ad Abia e a Giuda. Gli Israeliti fuggirono di fronte a Giuda; Dio li aveva messi nelle loro mani. Abia e la sua truppa inflissero loro una grave sconfitta; fra gli Israeliti caddero morti cinquecentomila uomini scelti. In quel tempo furono umiliati gli Israeliti, mentre si rafforzarono quelli di Giuda, perché avevano confidato nel Signore, Dio dei loro padri. Abia inseguì Geroboamo e gli prese le seguenti città: Betel con le sue dipendenze, Iesanà con le sue dipendenze ed Efron con le sue dipendenze. Durante la vita di Abia, Geroboamo non ebbe più forza alcuna; il Signore lo colpì ed egli morì. Abìa, invece, si rafforzò; egli prese quattordici mogli e generò ventidue figli e sedici figlie. Le altre gesta di Abia, le sue azioni e le sue parole sono descritte nella memoria del profeta Iddo. Abia si addormentò con i suoi padri; lo seppellirono nella Città di Davide e al suo posto divenne re suo figlio Asa (2Cr 13,1-23). Ora leggiamo quanto è avvenuto nel Sinedrio e l’argomentazione prodotta da Gamaliele, che tra l’altro fu anche maestro di Paolo. LEGGIAMO At 5,34-42 Si alzò allora nel sinedrio un fariseo, di nome Gamaliele, dottore della Legge, stimato da tutto il popolo. Diede ordine di farli uscire per un momento e disse: «Uomini d’Israele, badate bene a ciò che state per fare a questi uomini. Tempo fa sorse Tèuda, infatti, che pretendeva di essere qualcuno, e a lui si aggregarono circa quattrocento uomini. Ma fu ucciso, e quelli che si erano lasciati persuadere da lui furono dissolti e finirono nel nulla. Dopo di lui sorse Giuda il Galileo, al tempo del censimento, e indusse gente a seguirlo, ma anche lui finì male, e quelli che si erano lasciati persuadere da lui si dispersero. Ora perciò io vi dico: non occupatevi di questi uomini e lasciateli andare. Se infatti questo piano o quest’opera fosse di origine umana, verrebbe distrutta; ma, se viene da Dio, non riuscirete a distruggerli. Non vi accada di trovarvi addirittura a combattere contro Dio!». Seguirono il suo parere e, richiamati gli apostoli, li fecero flagellare e ordinarono loro di non parlare nel nome di Gesù. Quindi li rimisero in libertà. Essi allora se ne andarono via dal sinedrio, lieti di essere stati giudicati degni di subire oltraggi per il nome di Gesù. E ogni giorno, nel tempio e nelle case, non cessavano di insegnare e di annunciare che Gesù è il Cristo. Ecco quanto dice Gamaliele: Osservando bene la storia, dobbiamo confessare che il Signore è con gli Apostoli. Voi, membri del Sinedrio, potete credere e potete anche non credere. Una cosa è certa: poiché il Signore è con gli Apostoli voi mai riuscirete nella vostra impresa di voler cancellare il nome di Gesù. Chi è con loro è più forte di voi. Con loro c’è il Signore e nessuno potrà combattere contro il Signore pensando di poterlo vincere. Gli esempi addotti servono solo a mettere in luce che nelle cose degli uomini, dopo che viene meno l’ispiratore dell’opera, la stessa opera si perde. Le cose degli uomini sono come un fuoco che si accende. Quando la legna si consuma, il fuoco si spegne. Per Gamaliele – anche se il testo non lo dice espressamente – l’opera di Cristo la si potrebbe paragonare a quel fiume che Ezechiele vide sgorgare dal lato destro del nuovo tempio del Signore. Pur non avendo alcun affluente, più il corso del fiume si allunga e più le acque diventano abbondanti. È un fiume che cresce e non diminuisce. Oppure possiamo paragonare Cristo Gesù e la sua opera al roveto ardente di Mosè. Il roveto ardeva, ma non si consumava. Nessun potrà mai pensare che si possa spegnere un roveto che arde e non si consuma. Gamaliele è uomo saggio, attento scrutatore della storia. Lui vede che il Signore è con gli Apostoli. Dona a membri del Sinedrio un consiglio di grande sapienza: “Non combattete contro il Signore. Perderete”. Quest’uomo saggio è pervenuto alla fede in Cristo Gesù? Non lo sappiamo. Per giungere alla fede in Cristo non basta essere attenti scrutatori della storia. Occorre una grazia particolare che solo lo Spirito Santo può dare. Se lo Spirito Santo abbia o non abbia dato questo dono, lo ignoriamo. Con questo suo intervento fa parte delle persone che hanno dato un bicchiere d’acqua agli Apostoli di Cristo e di sicuro non perderà la sua ricompensa. Gamaliele è l’uomo suscitato dalla Provvidenza del Padre per fare del bene agli Apostoli in un momento di grande necessità. LETTURA DEL VANGELO Allora la gente, visto il segno che egli aveva compiuto, diceva: «Questi è davvero il profeta, colui che viene nel mondo!». Ma Gesù, sapendo che venivano a prenderlo per farlo re, si ritirò di nuovo sul monte, lui da solo. I segni nella Scrittura Santa servono ad accreditare gli uomini di Dio. Chi sono gli uomini di Dio? Quelli che il Signore manda per manifestare la sua volontà. Mosè è uomo di Dio. Viene accreditato con segni potenti. Tutta la creazione obbedisce ad ogni suo comando. Elia è uomo di Dio. Ecco cosa confessa la vedova di Sarepta su di lui: In seguito accadde che il figlio della padrona di casa si ammalò. La sua malattia si aggravò tanto che egli cessò di respirare. Allora lei disse a Elia: «Che cosa c’è tra me e te, o uomo di Dio? Sei venuto da me per rinnovare il ricordo della mia colpa e per far morire mio figlio?». Elia le disse: «Dammi tuo figlio». Glielo prese dal seno, lo portò nella stanza superiore, dove abitava, e lo stese sul letto. Quindi invocò il Signore: «Signore, mio Dio, vuoi fare del male anche a questa vedova che mi ospita, tanto da farle morire il figlio?». Si distese tre volte sul bambino e invocò il Signore: «Signore, mio Dio, la vita di questo bambino torni nel suo corpo». Il Signore ascoltò la voce di Elia; la vita del bambino tornò nel suo corpo e quegli riprese a vivere. Elia prese il bambino, lo portò giù nella casa dalla stanza superiore e lo consegnò alla madre. Elia disse: «Guarda! Tuo figlio vive». La donna disse a Elia: «Ora so veramente che tu sei uomo di Dio e che la parola del Signore nella tua bocca è verità» (1Re 17,17-24). Dal segno alla confessione della verità invisibile di Elia: “Ora so che veramente tu sei uomo di Dio e che la Parola del Signore nella tua bocca è vera”. La Parola sulla bocca di Elia è vera perché vera Parola di Dio. Eliseo moltiplica il pane. Anche la sua Parola è confessata come vera Parola del Signore: “Da Baal Salisà venne un uomo, che portò pane di primizie all’uomo di Dio: venti pani d’orzo e grano novello che aveva nella bisaccia. Eliseo disse: «Dallo da mangiare alla gente». Ma il suo servitore disse: «Come posso mettere questo davanti a cento persone?». Egli replicò: «Dallo da mangiare alla gente. Poiché così dice il Signore: “Ne mangeranno e ne faranno avanzare”». Lo pose davanti a quelli, che mangiarono e ne fecero avanzare, secondo la parola del Signore (2Re 4,42-44). La Parola di Eliseo è confessata come vera Parola del Signore perché solo la Parola del Signore si compie. Solo la Parola di Dio opera prodigi nella storia. L’uomo di Dio partecipa della stessa onnipotenza creatrice della Parola del Signore. Leggiamo nella Genesi: “Dio disse: «Ci siano fonti di luce nel firmamento del cielo, per separare il giorno dalla notte; siano segni per le feste, per i giorni e per gli anni e siano fonti di luce nel firmamento del cielo per illuminare la terra». E così avvenne. E Dio fece le due fonti di luce grandi: la fonte di luce maggiore per governare il giorno e la fonte di luce minore per governare la notte, e le stelle. Dio le pose nel firmamento del cielo per illuminare la terra e per governare il giorno e la notte e per separare la luce dalle tenebre. Dio vide che era cosa buona. E fu sera e fu mattina: quarto giorno” (Gen 1,1-31). Gesù compie il segno della moltiplicazione dei pani. La Parola di Dio sulla sua bocca è verità. Da questo segno viene riconosciuto come il profeta che deve venire. Il profeta che deve venire è in tutto simile a Mosè. Ecco la profezia: “Il Signore, tuo Dio, susciterà per te, in mezzo a te, tra i tuoi fratelli, un profeta pari a me. A lui darete ascolto. Avrai così quanto hai chiesto al Signore, tuo Dio, sull’Oreb, il giorno dell’assemblea, dicendo: “Che io non oda più la voce del Signore, mio Dio, e non veda più questo grande fuoco, perché non muoia”. Il Signore mi rispose: “Quello che hanno detto, va bene. Io susciterò loro un profeta in mezzo ai loro fratelli e gli porrò in bocca le mie parole ed egli dirà loro quanto io gli comanderò. Se qualcuno non ascolterà le parole che egli dirà in mio nome, io gliene domanderò conto. Ma il profeta che avrà la presunzione di dire in mio nome una cosa che io non gli ho comandato di dire, o che parlerà in nome di altri dèi, quel profeta dovrà morire”. Forse potresti dire nel tuo cuore: “Come riconosceremo la parola che il Signore non ha detto?”. Quando il profeta parlerà in nome del Signore e la cosa non accadrà e non si realizzerà, quella parola non l’ha detta il Signore. Il profeta l’ha detta per presunzione. Non devi aver paura di lui (Dt 18,16-22). LEGGIAMO IL TESTO DI Gv 6,1-5 Dopo questi fatti, Gesù passò all’altra riva del mare di Galilea, cioè di Tiberìade, e lo seguiva una grande folla, perché vedeva i segni che compiva sugli infermi. Gesù salì sul monte e là si pose a sedere con i suoi discepoli. Era vicina la Pasqua, la festa dei Giudei. Allora Gesù, alzàti gli occhi, vide che una grande folla veniva da lui e disse a Filippo: «Dove potremo comprare il pane perché costoro abbiano da mangiare?». Diceva così per metterlo alla prova; egli infatti sapeva quello che stava per compiere. Gli rispose Filippo: «Duecento denari di pane non sono sufficienti neppure perché ognuno possa riceverne un pezzo». Gli disse allora uno dei suoi discepoli, Andrea, fratello di Simon Pietro: C’è qui un ragazzo che ha cinque pani d’orzo e due pesci; ma che cos’è questo per tanta gente?». Rispose Gesù: «Fateli sedere». C’era molta erba in quel luogo. Si misero dunque a sedere ed erano circa cinquemila uomini. Allora Gesù prese i pani e, dopo aver reso grazie, li diede a quelli che erano seduti, e lo stesso fece dei pesci, quanto ne volevano. E quando furono saziati, disse ai suoi discepoli: «Raccogliete i pezzi avanzati, perché nulla vada perduto». Li raccolsero e riempirono dodici canestri con i pezzi dei cinque pani d’orzo, avanzati a coloro che avevano mangiato. Allora la gente, visto il segno che egli aveva compiuto, diceva: «Questi è davvero il profeta, colui che viene nel mondo!». Ma Gesù, sapendo che venivano a prenderlo per farlo re, si ritirò di nuovo sul monte, lui da solo. Il vero profeta mai è dalla volontà degli uomini. Lui è sempre dalla volontà di Dio e sempre dalla sua Parola. Ecco la grande presunzione degli uomini: ridurre i veri profeti di Dio in loro potere. Farli dalla loro volontà. Satana vuole fare Cristo dalla sua volontà. Lo tenta senza interruzione. Pietro vuole fare Cristo dalla sua volontà. Lo tenta anche lui. Le folle vogliono fare Cristo dalla loro volontà. Oggi quanti hanno assistito al miracolo vogliono fare Cristo dalla loro volontà. Quanto avviene con Cristo avviene con ogni altro uomo di Dio, sia esso profeta, apostolo, presbitero, maestro, dottore, diacono, battezzato, cresimato. Tutto il corpo di Cristo il mondo vuole fare dalla sua volontà. Oggi il mondo non vuole la Chiesa dalla sua volontà? Mondo non è solo chi non è stato battezzato in Cristo. Mondo è anche il battezzato che ogni giorno non si battezza nella volontà di Cristo e si dissocia dal Vangelo. Gesù non è mai stato e mai sarà dalla volontà degli uomini, perché lui sempre rimane “battezzato” nella volontà del Padre suo. Ogni giorno rimane immerso nella volontà del Padre per opera del suo Santo Spirito. Madre del Signore, vieni in nostro soccorso. Fa’ che anche noi rimaniamo sempre “battezzati” nella volontà di Cristo Gesù per opera del suo Santo Spirito. Noi rimaniamo immersi nella volontà di Cristo Gesù e mai saremo dalla volontà del mondo. Ottieni questa grazia per la tua grande misericordia. Amen.  
</p>

<span class="backlinks">
<hr class='footnotes'>
<b>Backlinks:</b>
<br />
<a href='file:///C:/MYZAPP/PRAXIS/QUOTIDIE.html'>QUOTIDIE</a>

</span>

</div>
</div>
</body>
</html>
