<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta">
</div>
<div id="tools">
</div>
<div id="albero">T.o.c.</div>
<div id="corpo"><!--<h1>None</h1>-->

<p>
<img src="./MM/Verbum.png">
</p>

<p>
<u>HODIE</u> / Venerdì fra l'Ottava di Pasqua
</p>

<p>
<u>ANTIFONA</u> / Il Signore li condusse sicuri e diede loro speranza.<br>
I loro nemici li sommerse il mare. Alleluia. (Sal 77,53)
</p>

<p>
<u>CONFITEOR</u> / Confesso a Dio onnipotente e a voi, fratelli e sorelle, che ho molto peccato in pensieri, parole, opere e omissioni, per mia colpa, mia colpa, mia grandissima colpa. E supplico la beata sempre vergine Maria, gli angeli, i santi e voi, fratelli e sorelle, di pregare per me il Signore Dio nostro. Dio onnipotente abbia misericordia di noi, perdoni i nostri peccati e ci conduca alla vita eterna. / Signore Pietà, Cristo pietà.
</p>

<p>
<u>GLORIA</u> / Gloria a Dio nell'alto dei cieli e pace in terra agli uomini di buona volontà. Noi ti lodiamo, ti benediciamo, ti adoriamo, ti glorifichiamo, ti rendiamo grazie per la tua gloria immensa, Signore Dio, Re del cielo, Dio Padre onnipotente. Signore, figlio unigenito, Gesù Cristo, Signore Dio, Agnello di Dio, Figlio del Padre, tu che togli i peccati dal mondo abbi pietà di noi; tu che togli i peccati dal mondo, accogli la nostra supplica; tu che siedi alla destra del Padre, abbi pietà di noi. Perché tu solo il Santo, tu solo il Signore, tu solo l'Altissimo, Gesù Cristo, con lo Spirito Santo: nella gloria di Dio Padre. Amen.
</p>

<p>
<u>COLLETTA</u> / Dio onnipotente ed eterno, che nel mistero pasquale hai offerto all’umanità il patto della riconciliazione, donaci di testimoniare nelle opere il mistero che celebriamo nella fede. Per il nostro Signore Gesù Cristo, tuo Figlio, che è Dio, e vive e regna con te, nell'unità dello Spirito Santo, per tutti i secoli dei secoli.
</p>

<p>
<u>LETTURA1</u> / <b>In nessun altro c'è salvezza</b> / Dagli Atti degli Apostoli (At 4,1-12) / In quei giorni, Pietro e Giovanni stavano parlando al popolo, [dopo la guarigione dello storpio,] quando sopraggiunsero i sacerdoti, il comandante delle guardie del tempio e i sadducèi, irritati per il fatto che essi insegnavano al popolo e annunciavano in Gesù la risurrezione dai morti. Li arrestarono e li misero in prigione fino al giorno dopo, dato che ormai era sera. Molti però di quelli che avevano ascoltato la Parola credettero e il numero degli uomini raggiunse circa i cinquemila. Il giorno dopo si riunirono in Gerusalemme i loro capi, gli anziani e gli scribi, il sommo sacerdote Anna, Càifa, Giovanni, Alessandro e quanti appartenevano a famiglie di sommi sacerdoti. Li fecero comparire davanti a loro e si misero a interrogarli: «Con quale potere o in quale nome voi avete fatto questo?». Allora Pietro, colmato di Spirito Santo, disse loro: «Capi del popolo e anziani, visto che oggi veniamo interrogati sul beneficio recato a un uomo infermo, e cioè per mezzo di chi egli sia stato salvato, sia noto a tutti voi e a tutto il popolo d'Israele: nel nome di Gesù Cristo il Nazareno, che voi avete crocifisso e che Dio ha risuscitato dai morti, costui vi sta innanzi risanato. Questo Gesù è la pietra, che è stata scartata da voi, costruttori, e che è diventata la pietra d'angolo. In nessun altro c'è salvezza; non vi è infatti, sotto il cielo, altro nome dato agli uomini, nel quale è stabilito che noi siamo salvati». / Parola di Dio.
</p>

<p>
<u>PSALMUS</u> / (Sal 117) <b>La pietra scartata dai costruttori è divenuta la pietra d'angolo.</b> / Rendete grazie al Signore perché è buono, perché il suo amore è per sempre. Dica Israele: «Il suo amore è per sempre». Dicano quelli che temono il Signore: «Il suo amore è per sempre». / La pietra scartata dai costruttori è divenuta la pietra d'angolo. Questo è stato fatto dal Signore: una meraviglia ai nostri occhi. Questo è il giorno che ha fatto il Signore: rallegriamoci in esso ed esultiamo! / Ti preghiamo, Signore: Dona la salvezza! Ti preghiamo, Signore: Dona la vittoria! Benedetto colui che viene nel nome del Signore. Vi benediciamo dalla casa del Signore. Il Signore è Dio, egli ci illumina.
</p>

<p>
<u>SEQUENZA</u> / Alla vittima pasquale, s'innalzi oggi il sacrificio di lode. L'Agnello ha redento il suo gregge, l'Innocente ha riconciliato noi peccatori col Padre. / Morte e Vita si sono affrontate in un prodigioso duello. Il Signore della vita era morto; ma ora, vivo, trionfa. / «Raccontaci, Maria: che hai visto sulla via?». «La tomba del Cristo vivente, la gloria del Cristo risorto, e gli angeli suoi testimoni, il sudario e le sue vesti. Cristo, mia speranza, è risorto: precede i suoi in Galilea». / Sì, ne siamo certi: Cristo è davvero risorto. Tu, Re vittorioso, abbi pietà di noi. 
</p>

<p>
<u>ACCLAMATIO</u> / Alleluia, Alleluia. / Questo è il giorno fatto dal Signore: rallegriamoci ed esultiamo. (Sal 117,24) / Alleluia.
</p>

<p>
<u>VANGELO</u> / <b>Gesù si avvicinò, prese il pane e lo diede loro, e così pure il pesce</b> / Dal Vangelo secondo  Giovanni (Gv 21,1-14) / In quel tempo, Gesù si manifestò di nuovo ai discepoli sul mare di Tiberìade. E si manifestò così: si trovavano insieme Simon Pietro, Tommaso detto Dìdimo, Natanaèle di Cana di Galilea, i figli di Zebedèo e altri due discepoli. Disse loro Simon Pietro: «Io vado a pescare». Gli dissero: «Veniamo anche noi con te». Allora uscirono e salirono sulla barca; ma quella notte non presero nulla. Quando già era l'alba, Gesù stette sulla riva, ma i discepoli non si erano accorti che era Gesù. Gesù disse loro: «Figlioli, non avete nulla da mangiare?». Gli risposero: «No». Allora egli disse loro: «Gettate la rete dalla parte destra della barca e troverete». La gettarono e non riuscivano più a tirarla su per la grande quantità di pesci. Allora quel discepolo che Gesù amava disse a Pietro: «È il Signore!». Simon Pietro, appena udì che era il Signore, si strinse la veste attorno ai fianchi, perché era svestito, e si gettò in mare. Gli altri discepoli invece vennero con la barca, trascinando la rete piena di pesci: non erano infatti lontani da terra se non un centinaio di metri. Appena scesi a terra, videro un fuoco di brace con del pesce sopra, e del pane. Disse loro Gesù: «Portate un po' del pesce che avete preso ora». Allora Simon Pietro salì nella barca e trasse a terra la rete piena di centocinquantatré grossi pesci. E benché fossero tanti, la rete non si spezzò. Gesù disse loro: «Venite a mangiare». E nessuno dei discepoli osava domandargli: «Chi sei?», perché sapevano bene che era il Signore. Gesù si avvicinò, prese il pane e lo diede loro, e così pure il pesce. Era la terza volta che Gesù si manifestava ai discepoli, dopo essere risorto dai morti. / Parola del Signore.
</p>

<p>
<u>CREDO</u> / Credo in un solo Dio, Padre onnipotente, creatore del cielo e della terra, di tutte le cose visibili e invisibili. Credo in un solo Signore, Gesù Cristo, unigenito Figlio di Dio, nato dal Padre prima di tutti i secoli: Dio da Dio, Luce da Luce, Dio vero da Dio vero, generato, non creato, della stessa sostanza del Padre; per mezzo di lui tutte le cose sono state create. Per noi uomini e per la nostra salvezza discese dal cielo, e per opera dello Spirito Santo si è incarnato nel seno della Vergine Maria e si è fatto uomo. Fu crocifisso per noi sotto Ponzio Pilato, morì e fu sepolto. Il terzo giorno è risuscitato, secondo le Scritture, è salito al cielo, siede alla destra del Padre. E di nuovo verrà, nella gloria, per giudicare i vivi e i morti, e il suo regno non avrà fine. Credo nello Spirito Santo, che è Signore e dà la vita, e procede dal Padre e dal Figlio. Con il Padre e il Figlio è adorato e glorificato, e ha parlato per mezzo dei profeti. Credo la Chiesa, una santa cattolica e apostolica. Professo un solo battesimo per il perdono dei peccati. Aspetto la risurrezione dei morti e la vita del mondo che verrà. Amen.
</p>

<p>
<u>OREMUS</u> / Il Signore Gesù si rivela oggi come la pietra angolare di ogni costruzione, ed è il nome unico che deve essere invocato per essere salvati. Ripetiamo con fede: <b>Nel tuo nome salvaci, Signore.</b> / Per il Papa e i vescovi, perchè nel loro ministero apostolico annuncino con franchezza la verità e promuovono la giustizia, resistendo a ogni pressione contraria. Preghiamo: / Per tutti i credenti, perchè abbiano il coraggio di professare la loro fede unica nel Cristo risorto, davanti ad ogni potere e autorità. Preghiamo: / Per coloro che confidano in salvezze illusorie o edifici destinati a perire, perchè comprendano l'unicità del valore salvifico del Cristo morto e risorto per tutti. Preghiamo: / Per ogni uomo che si affatica nel lavoro quotidiano e nella ricerca del bene, perchè sappia rivolgersi a Colui che può aiutare a vincere le difficoltà e gli insuccessi. Preghiamo: / Per noi qui presenti, che spesso siamo invitati ad essere commensali del Signore Gesù, perchè, ricevendo il pane moltiplicato del suo corpo, sappiamo riconoscere in esso il Signore che si manifesta. Preghiamo: / Per chi ha esperienza dell'insuccesso nella vita. / Per gli operai sottoposti ai lavori più faticosi. / O Signore, tu ti sei rivelato nella vittoria sul male attraverso la pesca miracolosa, trasformata in un pasto fraterno con i tuoi discepoli; fa' che ci sentiamo beneficiari di questo trionfo, ogni volta che da te riceviamo il pane che ci sazia per la vita eterna. Per Cristo nostro Signore. Amen.
</p>

<p>
<u>OFFERTORIO</u> / Nella tua bontà, o Signore, porta a compimento in noi questo santo scambio dei doni pasquali, perché dall’amore per le realtà terrene siamo condotti al desiderio delle realtà del cielo. Per Cristo nostro Signore.
</p>

<p>
<u>PREFAZIO</u> / <b>Il mistero pasquale</b> / E' veramente cosa buona e giusta, nostro dovere e fonte di salvezza, proclamare sempre la tua gloria, o Signore, e soprattutto esaltarti in questo tempo nel quale Cristo, nostra Pasqua, si è immolato. E' lui il vero Agnello che ha tolto i peccati del mondo, è lui che morendo ha distrutto la morte e risorgendo ha ridato a noi la vita. Per questo mistero, nella pienezza della gioia pasquale, l'umanità esulta su tutta la terra, e con l'assemblea degli angeli e dei santi canta l'inno della tua gloria: Santo, Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>COMMUNIO</u> / Gesù disse ai suoi discepoli: «Venite a mangiare». Prese il pane e lo diede loro. Alleluia. (Gv 21,12.13)
</p>

<p>
<img src="./MM/ComunioneSpirituale.jpg">
</p>

<p>
<u>GRATIAS</u> / Custodisci con instancabile amore, o Padre, il popolo che hai salvato, perché coloro che sono stati redenti dalla passione del tuo Figlio partecipino alla gioia della sua risurrezione. Egli vive e regna nei secoli dei secoli.
</p>

<h3>LECTIO</h3>

<p>
<u>EVANGELIZO1</u> / <br>
San Gregorio Magno (ca 540-604) papa, dottore della Chiesa / Omelie sul Vangelo, n. 24 / Pietro trasse a terra la rete / Dopo la pesca di così tanti grossi pesci, "Simon Pietro salì nella barca e trasse a terra la rete".  Penso che abbiate capito perché era Pietro a tirare la rete a terra. E' a lui infatti che è stata affidata la santa Chiesa, a lui a cui è stato detto personalmente: "Simone, figlio di Giovanni, mi ami? Pasci le mie pecorelle". Così, ciò che è stato enunciato chiaramente più tardi a parole, viene prima significato con un'azione. E' il predicatore della Chiesa che ci separa dalle ondate di questo mondo; è dunque necessario che Pietro porti a terra la rete piena di pesci. Ed ha personalmente portato i pesci sulla terraferma della riva, poiché ha fatto conoscere ai fedeli, con la sua santa predicazione, l'immutabilità della patria eterna. lo ha fatto con le sue parole come con le sue lettere; lo fa ancora ogni giorno coi suoi miracoli. Tutte le volte che ci porta all'amore del riposo eterno, tutte le volte che ci distacca dal tumulto delle cose di questo mondo, non siamo forse come dei pesci presi nella rete della fede che egli tira a riva?
</p>

<p>
<u>EVANGELIZO2</u> / <br>
Sant’Amedeo di Losanna (1108-1159) monaco cistercense, poi vescovo / Omelia mariale VI, SC 72 / Vi invito alla gioia della risurrezione / Mangiate, amici miei; bevete e inebriatevi, miei cari (Ct 5,1). Vi invito alla mensa della Sapienza e alle libagioni del vino che ella vi ha preparato nella sua coppa (Pr 9,5). Beato chi, ammesso a tale banchetto, risplenderà davanti agli invitati con la veste nuziale (Mt 22,11). Gli sarà servito il pane di vita che fortifica, colma e sazia di dolcezza meravigliosa, col  vino dell'allegria, vino sgorgato  dal frutto della vigna, vero vino della risurrezione, spremuto dall'albero della passione del Signore. (...) Di più, questo invitato mangerà, col vestito più bello e l'anello della pace, il vitello grasso ucciso dal Padre (Lc 15,22). I fianchi cinti della cintura della fede e della castità, sandali ai piedi per essere pronto ad ogni opera buona (2Tm 3,17), mangerà le carni dell'Agnello pasquale arrostito al fuoco (Es 12,9). (...) Preso il pesce trovato sulla brace in riva al mare, quando il Signore apparve ai discepoli dopo la risurrezione (Gv 21,9), gusterà nello stesso tempo il favo di miele. Allora dirà, ripetendo il poema dl Cantico dei Cantici: "Mangio il mio favo e il mio miele, bevo il mio vino e il mio latte."Gustando tutte le delizia, inviterà gli altri alla festa con lui: "Mangiate, amici, bevete; inebriatevi, o cari." (Ct 5,1) E anch'io, fratelli, vi invito alla festa: "Mangiate, amici, bevete; inebriatevi, o cari."Mangiate il  pane di vita, bevete il vino dell'allegria, inebriatevi della gioia della risurrezione. Questa ebbrezza è la più grande sobrietà, cancella il ricordo del mondo, e imprime senza posa nello spirito l'idea della presenza di Dio. Chiunque così ebbro dimentica tutto e non si ricorda più se non la carità divina. (...) Rallegratevi della sua gioia, voi che avete patito la sua sofferenza.
</p>

<p>
<u>EVANGELIZO-21</u> / San Pietro Crisologo (ca 406-450) vescovo di Ravenna, dottore della Chiesa / Discorso 78; PL 52, 420 / “Simon Pietro ... trasse a terra la rete piena di grossi pesci” / “Il discepolo che Gesù amava dice a Pietro: 'E' il Signore!'” Chi ama vede per primo; l'amore ha su ogni cosa uno sguardo più acuto; chi ama sente sempre con più immediatezza. (...) Quale difficoltà rende lo spirito di Pietro così lento e gli impedisce di riconoscere Gesù per primo, come aveva già fatto? Dov'è quella particolare testimonianza che gli aveva fatto esclamare: “Tu sei il Cristo, il Figlio del Dio vivente” (Mt 16,16)? Dov'è? Pietro era entrato da Caifa, il gran sacerdote, dove aveva ascoltato senza problema il bisbigliare di una serva, ma tarda a riconoscere il suo Signore. “Appena udì che era il Signore, si cinse ai fianchi il camiciotto, poiché era spogliato” Che strano, fratelli!... Pietro sale senza vesti sulla barca e si getta vestito nel mare! (...) Il colpevole si vela sempre per nascondersi. Così, come Adamo, oggi Pietro desidera nascondere la sua nudità dopo la colpa; entrambi, prima di peccare, erano vestiti di una nudità santa. “Si cinse ai fianchi il camiciotto e si gettò in mare”. Sperava che il mare avrebbe lavato la sua veste resa sporca dal tradimento. Si è gettato in mare poiché voleva tornare ad essere il primo, lui a cui erano state affidate le più grandi responsabilità (Mt 16,18s). Si è cinto del camiciotto, poiché doveva  cingersi  del combattimento del martire, secondo le parole del Signore: “Un altro ti cingerà la veste e ti porterà dove tu non vuoi” (Gv 21,18). (...) Gli altri vengono con la barca, trascinando la rete piena di pesci. Con molta fatica portano la Chiesa esposta ai venti del mondo. E' lei che questi uomini portano nella rete del Vangelo verso la luce del cielo e che strappano all'abisso per condurla al Signore.
</p>

<p>
<u>DiBruno1</u> / <br>
Gettate la rete dalla parte destra della barca e troverete / (At 4,1-12; Sal 117; Gv 21,1-14) / Perché la missione di salvezza si compia non bastano solo gli Apostoli con Pietro. Loro possono anche decidere di andare a pescare. Ma la rete rimane vuota. Perché la pesca sia abbondante sono necessari, indispensabili, la presenza di Gesù e la sua Parola attuale. Questa verità, che è contenuta nel Vangelo secondo Giovanni, è attestata dagli Atti degli Apostoli. Cristo Gesù, lo Spirito Santo, gli Apostoli camminano insieme, sono una sola missione, un solo corpo, una sola opera, una sola voce, una sola forza di conversione e di salvezza. Ma anche la storia della Chiesa attesta questa verità. La pesca è stata sempre abbondante in quegli uomini e in quelle donne che sempre hanno avuto una presenza particolare di Cristo Gesù, dello Spirito Santo, della Madre di Dio. Senza questa presenza celeste, il solo Vangelo non è sufficiente, perché non si sa a chi darlo e come tradurlo concretamente in vita eterna per ogni uomo. Sono infatti lo Spirito Santo e Cristo Gesù che trasformano la Parola del Vangelo in voce di salvezza, conversione, fede in Cristo e, per Cristo, nel vero Dio. Senza lo Spirito Santo la Parola mai diviene voce e senza lo Spirito del Signore nessuna conversione mai potrà avvenire. Chi entra nei cuori è lo Spirito di Dio, che deve però farsi voce sulle labbra del discepolo così come si è fatto alito, fiato sulle labbra della Vergine Maria, Nella casa di Zaccaria, alla presenza della cugina Elisabetta. Apostoli, Cristo Gesù, lo Spirito Santo devono essere un solo corpo di salvezza. Non tre corpi, ma uno solo. / Dopo questi fatti, Gesù si manifestò di nuovo ai discepoli sul mare di Tiberìade. E si manifestò così: si trovavano insieme Simon Pietro, Tommaso detto Dìdimo, Natanaele di Cana di Galilea, i figli di Zebedeo e altri due discepoli. Disse loro Simon Pietro: «Io vado a pescare». Gli dissero: «Veniamo anche noi con te». Allora uscirono e salirono sulla barca; ma quella notte non presero nulla. Quando già era l’alba, Gesù stette sulla riva, ma i discepoli non si erano accorti che era Gesù. Gesù disse loro: «Figlioli, non avete nulla da mangiare?». Gli risposero: «No». Allora egli disse loro: «Gettate la rete dalla parte destra della barca e troverete». La gettarono e non riuscivano più a tirarla su per la grande quantità di pesci. Allora quel discepolo che Gesù amava disse a Pietro: «È il Signore!». Simon Pietro, appena udì che era il Signore, si strinse la veste attorno ai fianchi, perché era svestito, e si gettò in mare. Gli altri discepoli invece vennero con la barca, trascinando la rete piena di pesci: non erano infatti lontani da terra se non un centinaio di metri. Appena scesi a terra, videro un fuoco di brace con del pesce sopra, e del pane. Disse loro Gesù: «Portate un po’ del pesce che avete preso ora». Allora Simon Pietro salì nella barca e trasse a terra la rete piena di centocinquantatré grossi pesci. E benché fossero tanti, la rete non si squarciò. Gesù disse loro: «Venite a mangiare». E nessuno dei discepoli osava domandargli: «Chi sei?», perché sapevano bene che era il Signore. Gesù si avvicinò, prese il pane e lo diede loro, e così pure il pesce. Era la terza volta che Gesù si manifestava ai discepoli, dopo essere risorto dai morti. / Urge chiedersi: Quanto lo Spirito Santo, Cristo Gesù gli Apostoli sono un solo corpo di salvezza? Quando l’Apostolo e la Parola sono un solo corpo di obbedienza, un solo corpo di verità, un solo corpo di fede, un solo corpo di carità e misericordia, un solo corpo di speranza e di giustizia perfetta? Se l’Apostolo si separa dalla Parola, smette di essere un solo corpo con essa, mai potrà divenire un solo corpo di salvezza con Cristo Gesù e lo Spirito Santo. Parola, Spirito Santo, Cristo Gesù, Apostolo del Signore devono essere un solo corpo di salvezza, allo stesso modo che Cristo Gesù, Parola, Padre celeste, Spirito Santo erano un solo corpo di salvezza e di redenzione. L’Apostolo deve alla Parola la stessa obbedienza che le dava Cristo Signore. Ma anche l’Apostolo deve allo Spirito Santo la stessa docilità alla mozione che dava Cristo Gesù. Se nell’Apostolo manca la docilità, il solo corpo con lo Spirito non viene operato e la salvezza per lui non si compie sulla nostra terra. Quanto vale per l’Apostolo, vale per ogni altro discepolo di Gesù, al quale è chiesto di vivere di comunione gerarchica con quanti sono stati costituiti vicari del Signore, in ordine alla missione nel mondo di evangelizzazione e redenzione. Ognuno è obbligato ad essere solo corpo e solo corpo rimanere per tutti i giorni della sua vita. Nella separazione le reti rimangono vuote. / Madre di Dio, Angeli, Santi, fateci un solo corpo di salvezza e redenzione con Gesù.
</p>

<p>
<u>DiBruno2</u> / <br>
Gettate la rete dalla parte destra della barca e troverete (Gv 21,1-14) / Dice Gesù nel Vangelo secondo Giovanni: “Io sono il buon pastore, conosco le mie pecore e le mie pecore conoscono me, così come il Padre conosce me e io conosco il Padre, e do la mia vita per le pecore. E ho altre pecore che non provengono da questo recinto: anche quelle io devo guidare. Ascolteranno la mia voce e diventeranno un solo gregge, un solo pastore. Per questo il Padre mi ama: perché io do la mia vita, per poi riprenderla di nuovo. Nessuno me la toglie: io la do da me stesso. Ho il potere di darla e il potere di riprenderla di nuovo. Questo è il comando che ho ricevuto dal Padre mio». Le mie pecore ascoltano la mia voce e io le conosco ed esse mi seguono. Io do loro la vita eterna e non andranno perdute in eterno e nessuno le strapperà dalla mia mano. Il Padre mio, che me le ha date, è più grande di tutti e nessuno può strapparle dalla mano del Padre. Io e il Padre siamo una cosa sola”»” (Gv 10,14-18.27-30). Le anime sono tutte di Dio. Ogni uomo è di Dio. Il Signore, il Creatore dell’uomo, vuole dare l’opera delle sue mani a Cristo Gesù, il solo suo Buon Pastore. Il Padre non conosce nessun altro come suo Buon Pastore. Gesù riceve le pecore e le custodisce, nutrendole con la sua stessa vita, donando loro la sua Parola, che è Parola del Padre. / Prima di ritornare al Padre, Gesù confessa nella preghiera di aver vissuto bene la sua missione di Buon Pastore. Ha custodito le pecore che il Padre gli ha affidato: “Quand’ero con loro, io li custodivo nel tuo nome, quello che mi hai dato, e li ho conservati, e nessuno di loro è andato perduto, tranne il figlio della perdizione, perché si compisse la Scrittura. Ma ora io vengo a te e dico questo mentre sono nel mondo, perché abbiano in se stessi la pienezza della mia gioia. Io ho dato loro la tua parola e il mondo li ha odiati, perché essi non sono del mondo, come io non sono del mondo” (Gv 17,12-14). Ora è venuto il tempo di costituire Pietro Pastore di tutto il suo gregge: Totius Ecclesiae Pastor. Prima però gli deve dare l’ultimo insegnamento. Se lui, se gli altri con lui e sotto la sua guida nella verità e nella carità, vorranno prendere pesci nella rete della Chiesa, sempre dovranno gettare la rete dalla parte destra. Perché dalla parte destra? Perché anche Lui ha gettato la rete dalla sua parte destra. È dalla parte destra del tempio che scorre il fiume della grazia e dello Spirito Santo, il fiume della vita. La Parola del Vangelo non accompagnata da questo fiume non produce frutti. / In quel tempo, Gesù si manifestò di nuovo ai discepoli sul mare di Tiberìade. E si manifestò così: si trovavano insieme Simon Pietro, Tommaso detto Dìdimo, Natanaèle di Cana di Galilea, i figli di Zebedèo e altri due discepoli. Disse loro Simon Pietro: «Io vado a pescare». Gli dissero: «Veniamo anche noi con te». Allora uscirono e salirono sulla barca; ma quella notte non presero nulla. Quando già era l’alba, Gesù stette sulla riva, ma i discepoli non si erano accorti che era Gesù. Gesù disse loro: «Figlioli, non avete nulla da mangiare?». Gli risposero: «No». Allora egli disse loro: «Gettate la rete dalla parte destra della barca e troverete». La gettarono e non riuscivano più a tirarla su per la grande quantità di pesci. Allora quel discepolo che Gesù amava disse a Pietro: «È il Signore!». Simon Pietro, appena udì che era il Signore, si strinse la veste attorno ai fianchi, perché era svestito, e si gettò in mare. Gli altri discepoli invece vennero con la barca, trascinando la rete piena di pesci: non erano infatti lontani da terra se non un centinaio di metri. Appena scesi a terra, videro un fuoco di brace con del pesce sopra, e del pane. Disse loro Gesù: «Portate un po’ del pesce che avete preso ora». Allora Simon Pietro salì nella barca e trasse a terra la rete piena di centocinquantatré grossi pesci. E benché fossero tanti, la rete non si spezzò. Gesù disse loro: «Venite a mangiare». E nessuno dei discepoli osava domandargli: «Chi sei?», perché sapevano bene che era il Signore. Gesù si avvicinò, prese il pane e lo diede loro, e così pure il pesce. Era la terza volta che Gesù si manifestava ai discepoli, dopo essere risorto dai morti. / Dal lato destro del tempio scorre il fiume che dona vita a tutta la terra e anche al Mar Morto. Dal lato destro di Cristo Gesù è sgorgato il fiume della grazia e dello Spirito Santo, che dovrà dare vita ad ogni sua Parola. Dal cuore di Pietro e degli Apostoli dovrà sgorgare il fiume della grazia e dello Spirito Santo di Cristo. Se Pietro e gli Apostoli semineranno la Parola, senza questo fiume di grazia e di Spirito Santo, trascorreranno tutta la notte del tempo senza mai prendere uomini per il regno di Dio. / Madre di Dio, Angeli, Santi, fate che ogni cristiano sia nella Chiesa questo fiume. 
</p>

<p>
<u>DIBRUNO-21</u> / Gettate la rete dalla parte destra della barca e troverete (Gv 21,1-14) / Il Vangelo secondo Giovanni vuole insegnare alla Chiesa la verità delle verità, sulla quale sempre la sua missione dovrà essere vissuta. Tutto ciò che ogni discepolo di Gesù compie nella Chiesa e nel mondo, lo deve compiere come purissima obbedienza alla Parola. La missione è obbedienza alla Parola. La vera adorazione di Dio è obbedienza alla Parola. La retta morale è obbedienza alla Parola. La giustizia è obbedienza alla Parola. La carità è obbedienza alla Parola. Solo se tutto si fa come obbedienza alla Parola, i frutti saranno sempre abbondanti. A quale Parola si deve obbedire? Le Parole alle quali si deve obbedire sono due. La prima è la Parola scritta che è per tutti uguale. Tutti devono obbedire al Discorso della Montagna. La seconda è la Parola che il Signore, nel suo Santo Spirito, rivolge a ciascuno. Questa Parola si manifesta come carisma, ministero, vocazione, missione. La Parola cui deve obbedire un Papa è diversa dalla Parola cui deve obbedire ciascun vescovo. Questa va detto anche per ogni presbitero, diacono, cresimato, battezzato, avendo ognuno ricevuto un particolare sacramento, carisma, vocazione, missione, ministero. Mai però si potrà obbedire alla seconda Parola se non si è nella piena obbedienza alla prima Parola. Più si cresce in obbedienza alla prima Parola e più si obbedirà alla seconda. Senza vita evangelica pura, mai vi potrà essere vita missionaria o ministeriale pura. Si può anche esercitare un ministero, ma senza frutti né si salvezza, né di redenzione, né di vita eterna. Invece l’abbondanza dei frutti nasce dall’obbedienza piena al Vangelo. / In quel tempo, Gesù si manifestò di nuovo ai discepoli sul mare di Tiberìade. E si manifestò così: si trovavano insieme Simon Pietro, Tommaso detto Dìdimo, Natanaèle di Cana di Galilea, i figli di Zebedèo e altri due discepoli. Disse loro Simon Pietro: «Io vado a pescare». Gli dissero: «Veniamo anche noi con te». Allora uscirono e salirono sulla barca; ma quella notte non presero nulla. Quando già era l’alba, Gesù stette sulla riva, ma i discepoli non si erano accorti che era Gesù. Gesù disse loro: «Figlioli, non avete nulla da mangiare?». Gli risposero: «No». Allora egli disse loro: «Gettate la rete dalla parte destra della barca e troverete». La gettarono e non riuscivano più a tirarla su per la grande quantità di pesci. Allora quel discepolo che Gesù amava disse a Pietro: «È il Signore!». Simon Pietro, appena udì che era il Signore, si strinse la veste attorno ai fianchi, perché era svestito, e si gettò in mare. Gli altri discepoli invece vennero con la barca, trascinando la rete piena di pesci: non erano infatti lontani da terra se non un centinaio di metri. Appena scesi a terra, videro un fuoco di brace con del pesce sopra, e del pane. Disse loro Gesù: «Portate un po’ del pesce che avete preso ora». Allora Simon Pietro salì nella barca e trasse a terra la rete piena di centocinquantatré grossi pesci. E benché fossero tanti, la rete non si spezzò. Gesù disse loro: «Venite a mangiare». E nessuno dei discepoli osava domandargli: «Chi sei?», perché sapevano bene che era il Signore. Gesù si avvicinò, prese il pane e lo diede loro, e così pure il pesce. Era la terza volta che Gesù si manifestava ai discepoli, dopo essere risorto dai morti. / Pietro decide di andare a pescare. Altri discepoli vanno con lui. Si va nel mare, ma nulla si prende. Si ritorna con la fede nella Parola di Gesù e la rete è colma di grossi pesci. Questo evento deve insegnare a noi molte cose. Senza le due obbedienze, si è pescatori che tornano con la rete vuota. È l’esperienza quotidiana di molti predicatori o missionari della Parola. Qual è poi la scusa che si adduce per attestare che nulla dipende da noi? Che il mondo non vuole sentire parlare di Gesù. È vero. Il mondo non ama quel Gesù che noi gli diamo senza la nostra obbedienza a Lui e anche con il cuore nel quale Lui non abita. Se invece noi parliamo di Lui, obbedendo a Lui, mostrando Lui, rendendo Lui vivo nel mondo, allora molti di certo si lasceranno attrarre da Cristo ed entreranno nella rete del regno dei cieli. La conversione dei cuori è in misura della nostra obbedienza alle due Parole di Cristo Gesù. Mai questa verità dovrà cadere dal cuore del missionario di Cristo Gesù. Lui dovrà consumarsi nell’obbedienza alla Parola, se vuole portare anime a Cristo Gesù. Chi obbedisce, salva. / Madre della Redenzione, Angeli, Santi, fate il cristiano obbediente alla Parola di Gesù. 
</p>

<p>
<u>SILVESTRINI-21</u> / Gesù si avvicina, prende il pane e lo dà a loro, e così il pesce... Ci viene narrata da Giovanni un'altra manifestazione del Risorto. Sette discepoli erano andati a pescare, ma per quanto si dessero da fare durante la notte, non presero nulla. Sul far del mattino Gesù dalla spiaggia, che non l'avevano riconosciuto, disse loro: "Figlioli, non avete qualcosa da mangiare?" Risposero: "No". E indicò loro dove avrebbero trovato il pesce. Avvenne una pesca prodigiosa. Allora Giovanni intuì e gridò: "E' il Maestro!" E Simòn Pietro subito si tuffò in mare, e nuotando in fretta, giunge prima dinanzi a Gesù, poi vennero anche gli altri con le barche piene di pesci. Gesù risorto è il Gesù che prende l'iniziativa per non lasciarci soli. Egli sa come è facile per noi rinchiuderci nella vita che facciamo, dimenticando le cose più importanti. I discepoli non si erano riuniti a pregare, ma erano semplicemente andati a pescare per procurasi da mangiare. Proprio in un momento come questo, Gesù appare. E' chiara dunque la sua volontà di non essere dimenticato. Ma Gesù fa di più. Quando i discepoli giunsero alla riva, se ne stavano imbarazzati con lui, non osando tuttavia domandargli: "Tu, chi sei?". Erano grandemente stupiti, e per la strepitosa pesca, non potevano pensare che non fosse lui. Gesù, dice Giovanni, si avvicinò, prese il pane che era preparato e lo diede a loro, e così pure del pesce". E' evidente che Dio va adorato. E' evidente che noi siamo peccatori. Ma Gesù risorto intende mettersi con noi in un rapporto diverso, che è un rapporto di fraternità, di comunione e di servizio. I discepoli lo riconobbero non soltanto perché i loro occhi si aprirono alla fede, ma perché il loro cuore conobbe una volta di più quel maestro che avevano già imparato ad amare proprio per la sua mansuetudine. Non potrebbe essere anche la nostra esperienza?
</p>

<p>
<u>LOYOLA1</u> / <br>
Dopo la crocifissione di Gesù, Pietro torna alla pesca, al suo lavoro, alla vita passata e precedente all’incontro con il Signore. Nelle sue parole ci sembra di respirare uno stato d’animo deluso, forse triste e desolato: “io vado a pescare”. Seguito dagli altri discepoli presenti esce così al largo, nel buio della notte. L’attesa della pesca, le reti vuote e senza pesci ci riflettono l’immagine dei cuori dei discepoli nei giorni successivi alla morte del Cristo, soli e sconfortati. Ed ecco che, sorta l’alba, in quello stesso posto dove Egli li aveva chiamati a seguirlo, Gesù li attende sulla riva, ma essi, avvolti in loro stessi, nel loro torpore, ciechi, non lo riconoscono. Così il Cristo si rivela ai loro cuori dicendo: “gettate la rete dalla parte destra della barca e troverete”. A pochi metri dalla riva inaspettatamente tutto riprende vita, le reti si fanno ricolme di pesci e rimangono salde alla barca. La luce irradiante di questi fatti desta immediatamente il discepolo amato illuminando il suo sguardo: “è il Signore!”. La luce è rivelazione, è promessa, è novità e l’alba è l’inizio di un nuovo giorno. Pietro comprende la vocazione per la quale è stato chiamato, pescatore sì, ma di uomini. Insieme a lui, anche noi siamo così chiamati a trasformare i nostri molteplici sguardi e a convertire il nostro cuore, lasciandoci attraversare dalla luce rivelataci dal Cristo risorto. In che occasione ho sentito il mio cuore vuoto come queste reti? Quale alba mi ha riportato speranza? Cosa sto aspettando? Cosa sono chiamato a pescare, nel mio quotidiano? (Pietre Vive, Roma)
</p>

<p>
<u>LOYOLA2</u> / <br>
Il sole sorge e tutto è nuovo. Nuovo il suo volto, nuovi siamo noi, uniti come non mai. Insieme abbiamo faticato tutta la notte. Insieme abbiamo obbedito alla parola assurda. Insieme abbiamo raccolto. Avevamo iniziato a seguirlo, l’abbiamo visto morire. E ora tutto è nuovo. Il sole sorge ed è silenzio, solo si sente il canto degli uccelli da questa casa a cui mi devo abituare. Ci conosciamo meglio, ci sopportiamo, insieme soffriamo e insieme speriamo. Nonostante tutto, siamo uniti come non mai. E ora, che tutto è nuovo, assaporiamo ogni attimo del giorno. / Che cosa sta iniziando nella tua vita? Da quali segni lo riconosci? Come vivi questo inizio? (Stefano Corticelli SJ)
</p>

<p>
<u>LOYOLA-21</u> / “Non avete niente da mangiare?”, “No”. Che fastidio quelle domande pungenti che a volte ti fanno, quelle domande che ti costringono a riconoscere che ti manca qualcosa di essenziale, che i tuoi sforzi continuano ad andare a vuoto. Tanto più se a chiedertele è uno sconosciuto, uno che non sa niente di te. Quando poi si mettono a sparare sentenze e darti consigli, non ne parliamo: chi è questo pazzo che dice di buttare le reti a destra? Abbiamo pescato in questo mare per anni, sapremo bene da che parte vanno le correnti! Eppure, sarà per la fame, sarà per l’ora, proviamo, anche se scettici: a volte bisogna fidarsi. E i pesci iniziano ad arrivare. Solo dopo di questo Giovanni riconosce Gesù! Noi prima di prendere una scelta facciamo i nostri begli schemini di pro e contro, cerchiamo di calcolare in anticipo i vantaggi․․․ Gli apostoli qui non avevano alcuna garanzia del fatto che gettare le reti dall’altra parte avrebbe funzionato, non avevano idea che l’uomo sulla riva fosse Gesù. Gli arriva una voce, e si fidano. Non gli è richiesto nessun miracolo, devono solo fare quel che sanno fare, anche se in un tempo e in un modo di cui non vedono bene il senso․․․ Devono solo lasciare le proprie convinzioni, che non li portano più a niente, e fidarsi di questa voce nuova. Dopo, arriva una pioggia di frutti inaspettati, e la certezza che il Signore è lì accanto a loro. Nella nostra vita lo Spirito prende le voci più bizzarre. Basterà “mettere il nostro” con fiducia, anche senza capire bene, e fidarci: dopo averla fatta, capiremo il senso di quella scelta, i suoi frutti buoni. Anche quando non lo riconosciamo, può aiutarci pensare che il Signore è di là a prepararci il pranzo, ha già acceso il fuoco e preparato il pane: è sicuro che troveremo e porteremo il buon pesce pensato per noi. / Cosa non riesco a capire e mi spaventa? Quali difficoltà ho nel riconoscere il Signore che mi sta vicino e mi chiama? Qual è il passo di fiducia oggi, per me, che misteriosamente può avvicinarmi alla gioia del banchetto con Gesù risorto? (Comunità Centro Poggeschi)
</p>

<p>
<u>LettureBose</u> / Sul legno della croce ha riportato il trionfo / È inesprimibile l'amore di Cristo per noi uomini: di molti doni ha arricchito la sua chiesa. Colui che è grande nei pensieri e potente nelle opere (Ger 32,19) ci ha riscattati dalla maledizione della Legge (Gal 3,13), ha liberato la natura dall'antico documento scritto del nostro debito (Col 2,14). Sulla croce egli ha trionfato (Col 2,15) su colui che aveva ingannato [Adamo] per mezzo di un albero. Ha smussato il temibile pungiglione della morte (1Cor 15,55-56). Quanti erano stati resi vecchi dal peccato, li ha rinnovati non con il fuoco ma con l'acqua. Della tomba che lo ha accolto per tre giorni, ha fatto la porta della resurrezione. Quanti erano estranei alla cittadinanza di Israele (Ef 2, 12) li ha resi concittadini dei santi e familiari (Ef 2,19). A coloro che erano estranei ai patti della promessa (Ef 2,12) ha consegnato i celesti misteri. A quanti erano senza speranza (Ef 2,12) ha fatto dono dello Spirito, caparra di salvezza (2Cor 1 ,22). Quanti erano senza Dio in questo mondo (Ef 2,12), li ha resi templi della Trinità. Quanti un tempo erano lontani (Ef 2,13), non per il luogo, ma quanto al modo di vita, non in senso spaziale, ma per il pensiero, non quanto alla regione, ma quanto alla religione, li ha resi vicini con la croce di salvezza, abbracciando quanti facevano resistenza. Proprio come dice il profeta: Chi mai ha udito cose come queste, e chi ha visto queste cose? (Is 66,8). Tutti gli angeli stupiscono per il mistero. Tutte le potenze celesti tremano davanti al prodigio. Il trono [nei cieli] non è rimasto vuoto, e il mondo è stato salvato. Dai cieli egli non si è allontanato, e ha liberato la terra. Non ha lasciato spoglio il seno del Padre (Gv 1,18), e ha spogliato gli inferi. È rimasto immutabile e si è rivestito dei neobattezzati. (Basilio di Seleucia, Discorso per la santa Pasqua 1) 
</p>

<p>
<u>FEGF1</u> / «Quando già era l’alba, Gesù si presentò sulla riva» San Massimo di Torino nel quarto secolo /  «Questo giorno fatto dal Signore», (Sal 117, 24) penetra in tutto; contiene tutto, abbraccia tutto, cielo, terra e inferi!… Cosa poi sia questo giorno del cielo se non Cristo, del quale dice il profeta: «Il giorno al giorno ne affida il messaggio» (Sal 18, 3). Questo giorno è il Figlio, su cui il Padre che è il giorno senza principio, fa splendere il sole della sua divinità. Dirò anzi che egli stesso è quel giorno che ha parlato per mezzo di Salomone: «Io ho fatto sì che spuntasse in cielo una luce che non viene meno» (Sir 24, 32)… Come dunque al giorno del cielo non segue la notte, così le tenebre del peccato non possono far seguito alla giustizia di Cristo. La luce di Cristo sempre risplende nel suo radioso fulgore senza poter essere ostacolata da caligine alcuna. «La luce brilla nelle tenebre, ma le tenebre non l’hanno sopraffatta» (Gv 1, 5). Alla risurrezione di Cristo, tutti gli elementi sono glorificati; sono certo che quel giorno, il sole abbia brillato di uno splendore più vivo. Non doveva forse entrare nella gioia della risurrezione, lui che si era rattristato per la morte di Cristo (Mt 27, 45)?… Da servo fedele, si era oscurato per accompagnare Cristo nella tomba; oggi deve risplendere per salutare la sua risurrezione…Pertanto, fratelli, tutti dobbiamo rallegrarci in questo santo giorno. Nessuno deve sottrarsi alla letizia comune a motivo dei peccati che ancora gravano la sua coscienza. Sebbene peccatore, in questo giorno nessuno deve disperare del perdono. Abbiamo infatti un indizio non piccolo: Se il Signore, sulla croce, ha perdonato al ladro, di quali beni noi non saremmo colmati dalla gloria della sua risurrezione?
</p>

<p>
<u>FEGF2</u> / «È il Signore!» Jean-Pierre de Caussade nel diciottesimo secolo / Tutte le creature vivono nelle mani di Dio. I sensi non scorgono che l'azione della creatura, ma la fede vede l'azione divina in ogni cosa. Essa vede che Gesù Cristo vive in tutto e opera per tutta l'estensione dei secoli, che il minimo momento e il più piccolo atomo racchiudono una parte di questa vita nascosta e di quest'azione misteriosa. L' azione delle creature è un velo che copre i profondi misteri dell'azione divina. Gesù Cristo dopo la sua risurrezione sorprendeva i suoi discepoli con le sue apparizioni, si presentava ad essi sotto aspetti che lo nascondevano, e non appena si era rivelato di nuovo, scompariva. Questo stesso Gesù che è sempre vivo, sempre operante, sorprende ancora le anime che non hanno la fede abbastanza pura e penetrante. Non c'è un solo momento in cui Dio non si presenti sotto le sembianze di qualche pena, di qualche esigenza o di qualche dovere. Tutto quello che avviene in noi, attorno a noi e attraverso di noi, contiene e nasconde la sua azione divina, seppure invisibile, e questo fa sì che noi siamo sempre colti di sorpresa e che non riconosciamo la sua operazione se non quando non sussiste più. Se squarciassimo il velo e se fossimo vigilanti e attenti, Dio si rivelerebbe a noi incessantemente e noi godremmo della sua presenza in tutto quel che ci accade; ad ogni cosa diremmo: “È il Signore!” E in tutte le circostanze ci accorgeremmo di ricevere un dono di Dio, che le creature sono debolissimi strumenti, che niente ci può mancare e che la cura continua che Dio ha di noi lo spinge a darci quel che ci conviene.
</p>

<p>
<u>LuigiMariaEpicoco</u> / Ritornare fecondi / “Gesù si manifestò di nuovo ai discepoli sul mare di Tiberìade”. Il racconto del Vangelo di oggi accade in un luogo geografico ben preciso e significativo. Tiberiade rappresenta il mondo pagano. L’apparizione del Risorto che viene qui raccontata sembra voler suggerire che ormai l’azione di Gesù non è solo per i Giudei ma per tutto il mondo. Allo stesso tempo l’indicazione che è sul finire della notte ci suggerisce che noi siamo sempre dentro questo passaggio di tenebre e luce. Gesù è Colui che troviamo nel cuore della notte e proprio per questo è l’inizio di un nuovo giorno. Egli ci viene a raccogliere proprio all’estremo dei nostri fallimenti, e ci invita a un tentativo nuovo che ci fa passare dalla infecondità alla fecondità: “Quando già era l’alba, Gesù stette sulla riva, ma i discepoli non si erano accorti che era Gesù. Gesù disse loro: «Figlioli, non avete nulla da mangiare?». Gli risposero: «No». Allora egli disse loro: «Gettate la rete dalla parte destra della barca e troverete». La gettarono e non riuscivano più a tirarla su per la grande quantità di pesci”. Ancora una volta i discepoli colloquiano con Gesù ma non comprendono immediatamente che è Lui. Solo l’evidenza di quella pesca miracolosa fa accendere nel cuore di Giovanni un’intuizione: “Allora quel discepolo che Gesù amava disse a Pietro: «È il Signore!». Simon Pietro, appena udì che era il Signore, si strinse la veste attorno ai fianchi, perché era svestito, e si gettò in mare”. Giovanni è il primo a capire che è Gesù perché è il “discepolo amato”. Solo l’amore ci mette nel giusto discernimento delle cose. Ma basta questa sua esperienza unica a smuovere la decisione di Pietro di correre a nuoto incontro a Gesù. Ci sono momenti nella vita in cui il nostro cuore intuisce l’essenziale. Altri in cui non sentiamo nulla ma con immensa umiltà ci fidiamo della parola di chi ci sta accanto, e proprio per questo non temiamo di deciderci a fare ciò che conta con generosità alla maniera di Pietro.
</p>

<p>
<u>MichaelDavideSemeraro</u> / Il tuo nome è Beneficio, alleluia! / Gli apostoli non si lasciano intimidire ed è proprio Simon Pietro, che non aveva resistito alle illazioni di una serva fino a rinnegare il suo Maestro, a essere ora capace di mettere le cose in chiaro: «Capi del popolo e anziani, visto che oggi veniamo interrogati sul beneficio recato a un uomo infermo…» (At 4,8-9). Nel cuore degli apostoli è viva la memoria di tutto ciò che hanno vissuto con il Signore prima e dopo la sua Pasqua e ancora più pungente è il ricordo struggente della loro assenza durante la celebrazione esistenziale della Pasqua del Maestro. Ciò che resta è una sensazione profonda di essere stati beneficati, di essere stati rimessi sul sentiero della speranza e della vita anche quando tutto sembrava essere dominato dalla delusione e da un senso palpabile di morte della speranza: «ma quella notte non presero nulla» (Gv 21,3). Eppure, nonostante tutto quello che è avvenuto, nel cuore dei discepoli sopravvive, per così dire, una docilità che permette comunque di ricominciare: «La gettarono e non riuscivano più a tirarla su per la grande quantità di pesci» (Gv 21,6). Uno dei messaggi più forti e più importanti del mistero della risurrezione, che stiamo celebrando in questi giorni di letizia pasquale, è la rinnovata speranza che tutto può sempre ricominciare. Pietro lo ricorda con forza nel Sinedrio: «Questo Gesù è la pietra, che è stata scartata da voi, costruttori, e che è diventata la pietra d’angolo. In nessun altro c’è salvezza; non vi è infatti, sotto il cielo, altro nome dato agli uomini, nel quale è stabilito che noi siamo salvati» (At 4,11-12). Le parole di Pietro non fanno che confermare un’esperienza che è quella mirabilmente vissuta dal discepolo amato. Questi è capace di riconoscere il Signore a distanza fino a indicarlo agli altri discepoli. Quando si è imparato a conoscere il Signore, lo si può sempre riconoscere nonostante gli annebbiamenti del cuore e i turbamenti della storia: «E nessuno dei discepoli osava domandargli: “Chi sei?”, perché sapevano bene che era il Signore» (Gv 21,12). Questa certezza nasce proprio dal riconoscimento di questi gesti di cura e di amore che sono inconfondibili e fanno sentire il «beneficio» (At 4,8) della presenza ritrovata del Signore, il quale continuamente rinnova l’invito materno: «Venite a mangiare» (Gv 21,12). Ancora una volta si ricomincia dal quotidiano… il Signore Gesù raggiunge i suoi discepoli nel luogo a loro proprio e si accompagna al loro lavoro abituale. Anche dopo la risurrezione, il Signore non smette il suo grembiule di servitore, tanto che colui che ha lavato i piedi ai suoi discepoli prima della Pasqua, ora fa arrostire il pesce e improvvisa del pane cotto sulla brace, per riprendere così il filo dell’amore attraverso i gesti consueti dell’intimità. Per questo bisogna gettare la rete «dalla parte destra» (21,6) ossia dalla parte giusta, tenendo conto della presenza e della parola del Signore e non affidandosi al caso e a noi stessi che, spesso, accecati dalla paura, rischiamo di sbagliare verso, per andare incontro alla corrente e al flusso della vita.
</p>

<p>
<u>RobertoPasolini</u> / Le reti a destra / Cristo è risorto. La luce della sua Pasqua risplende nella Chiesa e rischiara tutta la storia e tutto il mondo. Eppure a noi, discepoli di un mistero così grande, resta un cammino da compiere per poter essere testimoni convinti e contenti di questa grande speranza che annuncia il superamento del peccato e della morte. Il principale ostacolo che si pone sul cammino che conduce alla possibilità di risorgere con Cristo in una vita nuova è sempre quello della paura, che si declina negli infiniti modi con cui proviamo a ricominciare a fare affidamento sulle nostre forze anziché sulla gratuità dell’amore: «Disse loro Simon Pietro: “Io vado a pescare”. Gli dissero: “Veniamo anche noi con te”. Allora uscirono e salirono sulla barca; ma quella notte non presero nulla» (Gv 21,3-4). Pare un po’ eccessivo che dei pescatori professionisti non siano davvero riusciti a pescare niente in un’intera notte di attività. Eppure, la conosciamo tutti molto bene questa sensazione del bicchiere mezzo vuoto, al termine di tanti momenti in cui abbiamo provato — invano — a far quadrare il cerchio e a far tornare i conti dopo situazioni di grande dolore o di sconforto. Per fortuna, più forte di ogni nostra rassegnazione è il desiderio che il Signore risorto ha di manifestarsi a noi, per accompagnare i nostri occhi a riconoscere quanta vita può ancora insorgere al termine di qualsiasi notte dobbiamo attraversare: «“Figlioli, non avete nulla da mangiare?”. Gli risposero: “No”» (Gv 21,5). Se, da un lato, la secca replica dei discepoli manifesta un certo fastidio per una domanda non propriamente «empatica», che ha messo a nudo la sterilità del loro tentativo di gettare le reti nelle solite direzioni, dall’altra possiamo scorgere nel «no» dei discepoli un singolare frutto del mistero pasquale nella relazione tra Dio e l’uomo. Dopo aver simulato forze interiori di cui erano sprovvisti ed essersi cimentati in una sequela ancora troppo egocentrica, i discepoli sono finalmente liberi di poter chiamare le cose con il loro nome: non c’è nulla da mangiare! Gesù insiste e, dopo l’impertinente interrogativo, non risparmia nemmeno un’assurda proposta, curiosamente accolta e praticata dai discepoli, forse colti da un certo presagio di speranza: «“Gettate la rete dalla parte destra della barca e troverete”». La gettarono e non riuscivano più a tirarla su per la grande quantità di pesci» (Gv 21,6). Il vangelo non intende certo annunciare che, dopo la Pasqua, i frutti da raccogliere stanno necessariamente dalla parte opposta a quella in cui proviamo a inseguire la vita. Vuole piuttosto rivelare che, solo ascoltando la voce del Risorto, possiamo scoprire in quale direzione vanno cercati i segni e i frutti della vita eterna. Quando la sequela del Signore entra nel dinamismo della Pasqua, azzerando le motivazioni iniziali con cui ci siamo incamminati, non è sufficiente la nostra buona volontà per tornare a vivere del vangelo. Occorre riconoscere e ascoltare la voce del Risorto e imparare a usare, secondo la sua sapienza, quelle reti che Dio — da sempre — ci ha posto gratuitamente nelle mani per poter attingere dalla realtà nutrimento per noi e per gli altri. Così la risurrezione si compie in noi: quando riusciamo a prenderci la parte migliore delle cose, abbracciando — non disertando — la logica povera e umile del vangelo, che ci insegna a confidare nella (debole) forza dell’amore e nel nome di colui che, donandoci se stesso, desidera soltanto che il banchetto del Regno non sia mancante di nessuno. Colui che — solo — è degno di fiducia, perché la sua vita non ha cercato di difenderla, ma l’ha offerta gratuitamente per noi e per tutti. Pietro e i primi discepoli, dopo l’esperienza amara della loro infedeltà, si sono persuasi che non c’è niente di più reale e sicuro della fedeltà di Dio: «In nessun altro c’è salvezza; non vi è infatti, sotto il cielo, altro nome dato agli uomini, nel quale è stabilito che noi siamo salvati» (At 4,12).
</p>

<p>
<u>HomilyVoice-21</u> / PRIMA LETTURA «Capi del popolo e anziani, sia noto a tutti voi e a tutto il popolo d’Israele: nel nome di Gesù Cristo il Nazareno, che voi avete crocifisso e che Dio ha risuscitato dai morti, costui vi sta innanzi risanato. In nessun altro c’è salvezza; non vi è infatti, sotto il cielo, altro nome dato agli uomini, nel quale è stabilito che noi siamo salvati». Chi annuncia Cristo Signore mai si deve fermare alla sola storia. A nulla serve dire che Gesù è nato dalla Vergine Maria o che Gesù è il Verbo Eterno che si è fatto carne. A nulla serve dire che è passato in mezzo a noi facendo del bene e liberando coloro che erano sotto il potere del diavolo. Neanche a nulla serve dire che lui è risuscitato. Tutte queste notizie storiche sono necessarie, ma non dicono chi è oggi Gesù Signore. Neanche serve dire che allo storpio fin dalla nascita è stata la perfetta guarigione del suo corpo nel nome di Gesù il Nazareno. Urge necessariamente dire qual è il fine e il frutto della storia di Gesù Signore. Chi che deve rivelare il fine e il frutto della storia di Gesù il Nazareno è solo lo Spirito Santo. Lo Spirito Santo li rivela per mezzo degli Apostoli del Signore. Senza la rivelazione dello Spirito di Dio, Gesù è persona del passato allo stesso modo che del passato sono Abramo, Isacco, Giacobbe, Mosè, Giosuè, Samuele, Davide, Isaia, Geremia, Ezechiele, Daniele e tutti i profeti dell’Antico Testamento. Lo Spirito Santo invece per mezzo degli Apostoli ci rivela che Cristo Gesù non è Persona del passato. Lui è di oggi, di domani, di sempre. Lui è Persona per dare vita al tempo e all’eternità. Lui è Persona a noi data non per la salvezza di un solo o di pochi uomini, ma per la redenzione dell’umanità, a iniziare da Adamo e finendo all’ultimo uomo che vedrà la luce sulla nostra terra. Ecco chi è Gesù: È la pietra che i costruttori hanno scartato perché da essi giudicata inutile e inadatta per la loro costruzione, mentre il Signore l’ha scelta come pietra angolare. In Cristo Gesù trovano la loro unità, verità, stabilità, utilità, l’Antico e il Nuovo Testamento, il cielo e la terra, la vita e la morte, il tempo e l’eternità. Senza Cristo l’Antico Testamento, il Nuovo, il cielo, la terra, la vita, la morte, il tempo, l’eternità sono senza verità, senza unità, senza stabilità, senza utilità. Chi è ancora Cristo Gesù? Il solo nome dato a noi sotto il cielo nel quale è stabilito che possiamo essere salvati. Che lo si voglia o meno, che lo si accetti o meno, questo è il decreto del Padre e vale per ogni uomo che vede la luce sulla nostra terra. Chi vuole essere salvato deve invocare il nome di Gesù il Nazareno. Questa verità ci fa dire che Cristo Gesù non è un “Santo cristiano” da invocare nelle nostre celebrazioni nel chiuso delle nostre Chiese. È neanche è il Salvatore e il Redentore dei cristiani. Cristo Gesù è il solo nome nel quale è stabilito che possiamo essere salvati. Chi? Ogni uomo, di ogni popolo, razza, lingua, cultura, stirpe. La verità di Cristo obbliga ogni apostolo del Signore e ogni altro suo discepolo a gridare ai quattro venti chi è Gesù Signore. O gridiamo la verità di Gesù o l’uomo, ogni uomo, è lasciato nella sua schiavitù, nella sua cecità, nella sua idolatria e immoralità. LEGGIAMO At 4,1-12 Stavano ancora parlando al popolo, quando sopraggiunsero i sacerdoti, il comandante delle guardie del tempio e i sadducei, irritati per il fatto che essi insegnavano al popolo e annunciavano in Gesù la risurrezione dai morti. Li arrestarono e li misero in prigione fino al giorno dopo, dato che ormai era sera. Molti però di quelli che avevano ascoltato la Parola credettero e il numero degli uomini raggiunse circa i cinquemila. Il giorno dopo si riunirono in Gerusalemme i loro capi, gli anziani e gli scribi, il sommo sacerdote Anna, Caifa, Giovanni, Alessandro e quanti appartenevano a famiglie di sommi sacerdoti. Li fecero comparire davanti a loro e si misero a interrogarli: «Con quale potere o in quale nome voi avete fatto questo?». Allora Pietro, colmato di Spirito Santo, disse loro: «Capi del popolo e anziani, visto che oggi veniamo interrogati sul beneficio recato a un uomo infermo, e cioè per mezzo di chi egli sia stato salvato, sia noto a tutti voi e a tutto il popolo d’Israele: nel nome di Gesù Cristo il Nazareno, che voi avete crocifisso e che Dio ha risuscitato dai morti, costui vi sta innanzi risanato. Questo Gesù è la pietra, che è stata scartata da voi, costruttori, e che è diventata la pietra d’angolo. In nessun altro c’è salvezza; non vi è infatti, sotto il cielo, altro nome dato agli uomini, nel quale è stabilito che noi siamo salvati». Chi ha compreso nello Spirito Santo la verità di Cristo Gesù è stato l’Apostolo Paolo. Nello Spirito Santo l’ha compresa, mosso dallo Spirito Santo l’ha sempre vissuta. Ecco le sue parole: Nel disegno sapiente di Dio, il mondo, con tutta la sua sapienza, non ha conosciuto Dio, è piaciuto a Dio salvare i credenti con la stoltezza della predicazione. Mentre i Giudei chiedono segni e i Greci cercano sapienza, noi invece annunciamo Cristo crocifisso: scandalo per i Giudei e stoltezza per i pagani; ma per coloro che sono chiamati, sia Giudei che Greci, Cristo è potenza di Dio e sapienza di Dio. Infatti ciò che è stoltezza di Dio è più sapiente degli uomini, e ciò che è debolezza di Dio è più forte degli uomini (1Cor 1,21-26). Annunciare il Vangelo non è per me un vanto, perché è una necessità che mi si impone: guai a me se non annuncio il Vangelo! Infatti, pur essendo libero da tutti, mi sono fatto servo di tutti per guadagnarne il maggior numero: mi sono fatto come Giudeo per i Giudei, per guadagnare i Giudei. Per coloro che sono sotto la Legge – pur non essendo io sotto la Legge – mi sono fatto come uno che è sotto la Legge, allo scopo di guadagnare coloro che sono sotto la Legge. Per coloro che non hanno Legge – pur non essendo io senza la legge di Dio, anzi essendo nella legge di Cristo – mi sono fatto come uno che è senza Legge, allo scopo di guadagnare coloro che sono senza Legge. Mi sono fatto debole per i deboli, per guadagnare i deboli; mi sono fatto tutto per tutti, per salvare a ogni costo qualcuno. Ma tutto io faccio per il Vangelo, per diventarne partecipe anch’io (1Cor 9,16-23). Predicare Cristo Gesù ad ogni uomo è comando del Signore che obbliga ogni Apostolo del Signore e ogni suo discepolo. Certo. Cristo non si impone a nessuno. Altro è imporre e altro è annunciare, predicare, indicare all’uomo la via della sua vera salvezza e redenzione. Quanto Paolo dice di sé: “Guai a me se non annuncio il Vangelo!”, vale per ogni membro del corpo di Cristo, anche se le responsabilità differiscono da persona e persona in relazione alla sacramentale conformazione a Cristo di ogni singola persona. Oggi non solo non si predica Cristo Gesù come il solo nome nel quale è stabilito che possiamo essere salvati, addirittura Cristo Gesù è pietra scartata dai costruttori. Questi hanno altre pietre, altre vie, altri nomi. Per un cristiano questo peccato è di una gravità infinitamente superiore del peccato commesso da quanti hanno condotto Gesù alla morte per crocifissione. Questo nostro peccato ci rende responsabili di tutti i peccati che si commettono nel mondo a causa del nostro scarto di Gesù. LETTURA DEL VANGELO Allora quel discepolo che Gesù amava disse a Pietro: «È il Signore!». Simon Pietro, appena udì che era il Signore, si strinse la veste attorno ai fianchi, perché era svestito, e si gettò in mare. Lungo la via che da Gerusalemme porta a Emmaus, Gesù si presenta a due dei suoi discepoli, “Ma i loro occhi erano impediti a riconoscerlo” (Lc 24,16). Senza la luce che viene dalle Scritture e senza la conoscenza della sua vita, senza conoscere cioè ciò che Gesù ha fatto e insegnato, come lo ha fatto e come lo ha insegnato, è impossibile conoscere Cristo Gesù. Il funzionario della Regina Candace leggeva le Scritture, mancava però della luce e della verità poste in esse dallo Spirito Santo, mai sarebbe giunto a pensare che le parole che lui leggeva si riferivano a Cristo Gesù. Non basta spiegare le Scritture Antiche. Le Scritture vanno lette con la vita di Gesù sempre sotto gli occhi e nel cuore. È la vita di Gesù, rettamente conosciuta nella sapienza e intelligenza dello Spirito Santo, il codice che ci permette di entrare nelle Scritture e trovare in esse ciò che si riferisce a Gesù Signore. Il Vangelo, dato oggi alla nostra meditazione, ci dice che Gesù si manifesta ai suoi discepoli sulle rive del Mare di Galilea, ma essi non lo riconoscono. Gesù non si fa riconoscere perché vuole insegnare loro qual è la via infallibile perché Lui venga sempre riconosciuto. Questa via infallibile è la Parola che si compie, che si fa storia, che si realizza. Leggiamo il testo e comprenderemo: «Figlioli, non avete nulla da mangiare?». Gli risposero: «No». Allora egli disse loro: «Gettate la rete dalla parte destra della barca e troverete». La gettarono e non riuscivano più a tirarla su per la grande quantità di pesci. È in questo istante che l’Apostolo Giovanni comprende che quell’uomo che è sulla spiaggia è il Signore e lo dice a Pietro. Era questo il segno che il Signore aveva dato a Mosè nel deserto: “Io susciterò loro un profeta in mezzo ai loro fratelli e gli porrò in bocca le mie parole ed egli dirà loro quanto io gli comanderò. Se qualcuno non ascolterà le parole che egli dirà in mio nome, io gliene domanderò conto. Ma il profeta che avrà la presunzione di dire in mio nome una cosa che io non gli ho comandato di dire, o che parlerà in nome di altri dèi, quel profeta dovrà morire”. Forse potresti dire nel tuo cuore: “Come riconosceremo la parola che il Signore non ha detto?”. Quando il profeta parlerà in nome del Signore e la cosa non accadrà e non si realizzerà, quella parola non l’ha detta il Signore. Il profeta l’ha detta per presunzione. Non devi aver paura di lui” (Dt 18,18-22). Gesù ha trasformato la Parola del Padre – ogni profezia, oracolo, promessa, giuramento – in sua vita. Il Padre fa divenire storia ogni Parola di Cristo Gesù. Eternità e tempo sono governati dalla Parola di Gesù. Oggi Gesù dice una Parola e questa Parola diventa storia. L’Apostolo Giovanni, il più vicino al cuore di Gesù, vede che la Parola si fa storia e riconosce che quell’uomo sulla spiaggia è il Signore. Non può essere se non il Signore. Sa che è il Signore e lo dice a Pietro. Pietro crede nel discernimento operato da Giovanni e si getta in mare per andare incontro a Gesù. Dal discernimento di uno, nasce la storia dell’altro. Mirabile comunione di vita nello Spirito Santo. LEGGIAMO IL TESTO DI Gv 21,1-14 Dopo questi fatti, Gesù si manifestò di nuovo ai discepoli sul mare di Tiberìade. E si manifestò così: si trovavano insieme Simon Pietro, Tommaso detto Dìdimo, Natanaele di Cana di Galilea, i figli di Zebedeo e altri due discepoli. Disse loro Simon Pietro: «Io vado a pescare». Gli dissero: «Veniamo anche noi con te». Allora uscirono e salirono sulla barca; ma quella notte non presero nulla. Quando già era l’alba, Gesù stette sulla riva, ma i discepoli non si erano accorti che era Gesù. Gesù disse loro: «Figlioli, non avete nulla da mangiare?». Gli risposero: «No». Allora egli disse loro: «Gettate la rete dalla parte destra della barca e troverete». La gettarono e non riuscivano più a tirarla su per la grande quantità di pesci. Allora quel discepolo che Gesù amava disse a Pietro: «È il Signore!». Simon Pietro, appena udì che era il Signore, si strinse la veste attorno ai fianchi, perché era svestito, e si gettò in mare. Gli altri discepoli invece vennero con la barca, trascinando la rete piena di pesci: non erano infatti lontani da terra se non un centinaio di metri. Appena scesi a terra, videro un fuoco di brace con del pesce sopra, e del pane. Disse loro Gesù: «Portate un po’ del pesce che avete preso ora». Allora Simon Pietro salì nella barca e trasse a terra la rete piena di centocinquantatré grossi pesci. E benché fossero tanti, la rete non si squarciò. Gesù disse loro: «Venite a mangiare». E nessuno dei discepoli osava domandargli: «Chi sei?», perché sapevano bene che era il Signore. Gesù si avvicinò, prese il pane e lo diede loro, e così pure il pesce. Era la terza volta che Gesù si manifestava ai discepoli, dopo essere risorto dai morti. Ora è giusto che applichiamo a noi quanto è successo sulle rive del Mare di Galilea. Il cristiano è uomo in mezzo ad altri uomini e anche in mezzo ad altri cristiani. Come faranno gli uomini e gli altri cristiani a riconoscerlo come vero discepolo di Gesù? Gesù dice che lo riconosceranno dall’amore. Certo. L’amore è purissima via perché un uomo sia riconosciuto come discepolo di Gesù. All’amore va sempre aggiunta la Parola che da lui proferita diviene storia. Giovanni il Battista proferisce una Parola su Gesù e questa si compie: “Molti andarono da lui e dicevano: "Giovanni non ha fatto nessun segno, ma tutto quello che Giovanni ha detto di costui era vero" (Gv 10,41). Giovanni va riconosciuto come vero profeta del Dio vivente. Gesù dice una Parola – Gettate le reti dalla parte destra e troverete – questa Parola si compie. Gesù è il Signore. Il discepolo di Gesù dice agli altri discepoli di Gesù una Parola ed essa si compie. Questo discepolo è sicuramente discepolo del Signore. Noi oggi ogni giorno scriviamo fiumi di parole, diciamo oceani di frasi e di proclami, di profezie e di oracoli, ma nessuno di essi si compie. Perché non si compie? Perché la Parola di Gesù non prende vita in noi. Se noi neanche più crediamo in Cristo Gesù, neanche più lo annunciamo al mondo, chi dona vigore di verità alle nostre parole? Solo Cristo può dare vigore. Ma perché Lui dia vigore alle nostre parole noi dobbiamo dare vita alla sua Parola. Essere detti cristiani ed essere riconosciuti come discepoli di Gesù non è la stessa cosa. Il discepolo di Gesù è colui che trasforma la Parola di Gesù in sua vita. Gesù potrà così trasformare la parola del discepolo in storia, perché poi la sua vita sia trasformata in beatitudine eterna. Madre di Cristo Gesù, aiutaci a trasformare ogni Parola di Gesù in nostra vita. Gesù trasformerà le nostre parole in storia, il mondo vedrà e riconoscerà che noi siamo discepoli del Figlio tuo. Ottienici, Madre, questa grazia. Il mondo ha bisogno di vedere che siamo discepoli di Gesù. Amen.  
</p>

<span class="backlinks">
<hr class='footnotes'>
<b>Backlinks:</b>
<br />
<a href='file:///C:/MYZAPP/PRAXIS/QUOTIDIE.html'>QUOTIDIE</a>

</span>

</div>
</div>
</body>
</html>
