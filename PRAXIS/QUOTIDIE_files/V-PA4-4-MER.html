<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta">
</div>
<div id="tools">
</div>
<div id="albero">T.o.c.</div>
<div id="corpo"><!--<h1>None</h1>-->

<p>
<img src="./MM/Verbum.png">
</p>

<p>
<u>HODIE</u> / <a href="./MM/bgm.mp3"><img src="./MM/audiolh.png"></a> Mercoledì della IV settimana di Pasqua.
</p>

<p>
<u>ANTIFONA</u> / Ti loderò, Signore, tra le genti, e annuncerò il tuo nome ai miei fratelli. Alleluia.  (Sal 17,50; 21,23)
</p>

<p>
<u>CONFITEOR</u> / Confesso a Dio onnipotente e a voi, fratelli e sorelle, che ho molto peccato in pensieri, parole, opere e omissioni, per mia colpa, mia colpa, mia grandissima colpa. E supplico la beata sempre vergine Maria, gli angeli, i santi e voi, fratelli e sorelle, di pregare per me il Signore Dio nostro. Dio onnipotente abbia misericordia di noi, perdoni i nostri peccati e ci conduca alla vita eterna. <a href="./MM/Kyrie.mp3"><img src="./MM/audiolh.png"></a> Signore Pietà, Cristo pietà.
</p>

<p>
<u>GLORIA</u> / <a href="./MM/Gloria.mp3"><img src="./MM/audiolh.png"></a> Gloria a Dio nell'alto dei cieli e pace in terra agli uomini di buona volontà. Noi ti lodiamo, ti benediciamo, ti adoriamo, ti glorifichiamo, ti rendiamo grazie per la tua gloria immensa, Signore Dio, Re del cielo, Dio Padre onnipotente. Signore, figlio unigenito, Gesù Cristo, Signore Dio, Agnello di Dio, Figlio del Padre, tu che togli i peccati dal mondo abbi pietà di noi; tu che togli i peccati dal mondo, accogli la nostra supplica; tu che siedi alla destra del Padre, abbi pietà di noi. Perché tu solo il Santo, tu solo il Signore, tu solo l'Altissimo, Gesù Cristo, con lo Spirito Santo: nella gloria di Dio Padre. Amen.
</p>

<p>
<u>COLLETTA</u> / O Dio, vita dei tuoi fedeli, gloria degli umili, beatitudine dei giusti, ascolta con bontà le preghiere del tuo popolo, perché coloro che hanno sete dei beni da te promessi siano sempre ricolmati dell’abbondanza dei tuoi doni. Per il nostro Signore Gesù Cristo, tuo Figlio, che è Dio, e vive e regna con te, nell'unità dello Spirito Santo, per tutti i secoli dei secoli.
</p>

<p>
<u>LETTURA1</u> / <b>Riservate per me Barnaba e Saulo</b> / Dagli Atti degli Apostoli (At 12,24 - 13,5) / In quei giorni, la parola di Dio cresceva e si diffondeva. Bàrnaba e Sàulo poi, compiuto il loro servizio a Gerusalemme, tornarono prendendo con sé Giovanni, detto Marco. C'erano nella Chiesa di Antiòchia profeti e maestri: Bàrnaba, Simeone detto Niger, Lucio di Cirène, Manaèn, compagno d'infanzia di Erode il tetràrca, e Sàulo. Mentre essi stavano celebrando il culto del Signore e digiunando, lo Spirito Santo disse: «Riservate per me Bàrnaba e Sàulo per l'opera alla quale li ho chiamati». Allora, dopo aver digiunato e pregato, imposero loro le mani e li congedarono. Essi dunque, inviati dallo Spirito Santo, scesero a Selèucia e di qui salparono per Cipro. Giunti a Salamina, cominciarono ad annunciare la parola di Dio nelle sinagoghe dei Giudei. / Parola di Dio.
</p>

<p>
<u>PSALMUS</u> / <a href="./MM/SALMO117R.mp3"><img src="./MM/audiolh.png"></a> (Sal 66) <b>Ti lodino i popoli, o Dio, ti lodino i popoli tutti</b> / Dio abbia pietà di noi e ci benedica, su di noi faccia splendere il suo volto; perché si conosca sulla terra la tua via, la tua salvezza fra tutte le genti. / Gioiscano le nazioni e si rallegrino, perché tu giudichi i popoli con rettitudine, governi le nazioni sulla terra. / Ti lodino i popoli, o Dio, ti lodino i popoli tutti. Ci benedica Dio e lo temano tutti i confini della terra.
</p>

<p>
<u>ALLELUIA</u> / Alleluia, Alleluia / Io sono la luce del mondo, dice il Signore: chi segue me avrà la luce della vita. (Gv 8,12) / Alleluia.
</p>

<p>
<u>VANGELO</u> / <b>Io sono venuto nel mondo come luce</b> / Dal Vangelo secondo  Giovanni (Gv 12,44-50) / In quel tempo, Gesù esclamò: «Chi crede in me, non crede in me ma in colui che mi ha mandato; chi vede me, vede colui che mi ha mandato. Io sono venuto nel mondo come luce, perché chiunque crede in me non rimanga nelle tenebre. Se qualcuno ascolta le mie parole e non le osserva, io non lo condanno; perché non sono venuto per condannare il mondo, ma per salvare il mondo. Chi mi rifiuta e non accoglie le mie parole, ha chi lo condanna: la parola che ho detto lo condannerà nell'ultimo giorno. Perché io non ho parlato da me stesso, ma il Padre, che mi ha mandato, mi ha ordinato lui di che cosa parlare e che cosa devo dire. E io so che il suo comandamento è vita eterna. Le cose dunque che io dico, le dico così come il Padre le ha dette a me». / Parola del Signore.
</p>

<p>
<u>CREDO</u> / <a href="./MM/Credo.mp3"><img src="./MM/audiolh.png"></a> Credo in un solo Dio, Padre onnipotente, creatore del cielo e della terra, di tutte le cose visibili e invisibili. Credo in un solo Signore, Gesù Cristo, unigenito Figlio di Dio, nato dal Padre prima di tutti i secoli: Dio da Dio, Luce da Luce, Dio vero da Dio vero, generato, non creato, della stessa sostanza del Padre; per mezzo di lui tutte le cose sono state create. Per noi uomini e per la nostra salvezza discese dal cielo, e per opera dello Spirito Santo si è incarnato nel seno della Vergine Maria e si è fatto uomo. Fu crocifisso per noi sotto Ponzio Pilato, morì e fu sepolto. Il terzo giorno è risuscitato, secondo le Scritture, è salito al cielo, siede alla destra del Padre. E di nuovo verrà, nella gloria, per giudicare i vivi e i morti, e il suo regno non avrà fine. Credo nello Spirito Santo, che è Signore e dà la vita, e procede dal Padre e dal Figlio. Con il Padre e il Figlio è adorato e glorificato, e ha parlato per mezzo dei profeti. Credo la Chiesa, una santa cattolica e apostolica. Professo un solo battesimo per il perdono dei peccati. Aspetto la risurrezione dei morti e la vita del mondo che verrà. Amen.
</p>

<p>
<u>OREMUS</u> / Il Cristo si presenta a noi come rivelatore del Padre. Invochiamo Dio con fiducia, dicendo: <b>Ascoltaci, o Signore.</b> / Perchè coloro che sono inviati ad annunciare il vangelo siano sempre fedeli al loro «mandato», per la crescita del popolo di Dio. Preghiamo: / Perchè nella celebrazione del culto liturgico la comunità cristiana si senta impegnata a partecipare alla missione di Cristo nel mondo. Preghiamo: / Perchè ogni uomo, che vive nelle tenebre dell'incredulità, possa riscoprire la luce della fede nel Cristo-Parola vivente di Dio. Preghiamo: / Perchè i cristiani accostino, conoscano e preghino sempre di più la Sacra Scrittura, Parola perenne del Padre all'umanità. Preghiamo: / Perchè noi credenti possiamo testimoniare a tutti che la nostra fede è la forza che salva il mondo. Preghiamo: / Per chi è alla ricerca di Dio. / Per i genitori, primi educatori nella fede. / O Dio, che continui a mandare nel mondo i tuoi messaggeri di verità per annunciare la Parola di salvezza che tu hai comunicato al tuo Figlio, fa' che nessuno per colpa nostra respinga questo messaggio di vita eterna. Per Cristo nostro Signore. Amen.
</p>

<p>
<u>OFFERTORIO</u> / O Dio, che nella comunione mirabile a questo sacrificio ci hai resi partecipi della tua natura divina, dona a noi, che abbiamo conosciuto la tua verità, di testimoniarla con una degna condotta di vita. Per Cristo nostro Signore. ♦ Santifica, o Signore, i nostri doni e, per l’offerta di questo sacrificio spirituale, concedi che possiamo estendere il tuo amore a tutti i fratelli. Per Cristo nostro Signore.
</p>

<p>
<u>PREFAZIO</u> / <b>La restaurazione dell’universo per mezzo del mistero pasquale</b> / È veramente cosa buona e giusta, nostro dovere e fonte di salvezza, proclamare sempre la tua gloria, o Signore, e soprattutto esaltarti in questo tempo nel quale Cristo, nostra Pasqua, si è immolato. In lui, vincitore del peccato e della morte, l’universo risorge e si rinnova, e l’uomo ritorna alle sorgenti della vita. Per questo mistero, nella pienezza della gioia pasquale, l’umanità esulta su tutta la terra e le schiere degli angeli e dei santi cantano senza fine l’inno della tua gloria: <a href="./MM/Sanctus.mp3"><img src="./MM/audiolh.png"></a> Santo, Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>COMMUNIO</u> / Dice il Signore: «Io ho scelto voi e vi ho costituiti perché andiate e portiate frutto e il vostro frutto rimanga». Alleluia. (Gv 15,16) ♦ Il Padre mi ha mandato e mi ha ordinato cosa devo dire e annunciare. Alleluia. (Gv 12,49)
</p>

<p>
<img src="./MM/ComunioneSpirituale.jpg">
</p>

<p>
<u>GRATIAS</u> / Assisti con bontà il tuo popolo, o Signore, e poiché lo hai colmato della grazia di questi santi misteri, donagli di passare dalla nativa fragilità umana alla vita nuova nel Cristo risorto. Egli vive e regna nei secoli dei secoli. ♦ O Dio, salvezza eterna di chi crede in te, fa’ che, confortati da questo sacramento pasquale, giungiamo senza timore alla luce della tua casa. Per Cristo nostro Signore.
</p>

<h3>LECTIO</h3>

<p>
<u>EVANGELIZO1</u> / Sant'Agostino (354-430) vescovo d'Ippona (Africa del Nord) e dottore della Chiesa / La Trinità, I, 13, 30-31 / "Chi vede me, vede colui che mi ha mandato" / Qualcuno che aveva chiamato Gesù "Buon Maestro", chiedendogli consiglio per conseguire la vita eterna, ricevette questa risposta: "Perché mi interroghi riguardo a ciò che è buono? Nessuno è buono se non Dio solo" (Mc10,17-18). (...) Sì, se tu dunque mi consideri dal punto di vista della natura divina, io sono buono; ma se mi consideri dal punto di vista di questa che vedi, perché mi interroghi riguardo a ciò che è buono, se tu sarai di quelli che "vedranno colui che hanno trafitto" (Jn 19,37; Za 12,10? Questa visione sarà a loro infelicità perché sarà di castigo. Infatti c'è quella visione di Dio nella quale contempleremo la sostanza immutabile che occhi umani non possono vedere, visione che è promessa solo ai santi e che Paolo chiama a faccia a faccia (1Co 13,12), di cui l’apostolo Giovanni afferma: Saremo simili a Dio, perché lo vedremo come egli è (1Gv 3,2), della quale ancora è detto: Una sola cosa domandai al Signore, che io possa contemplare le sue delizie (Sal 27,4), e di cui il Signore stesso afferma: Io lo amerò e mostrerò me stesso a lui (Gv 14,21). Questa sola visione per la quale si purificheranno i nostri cuori con la fede perché possiamo essere: Beati dal cuore puro perché vedranno Dio (Mt 5,8), (...) è il nostro sommo bene per il cui raggiungimento ci è comandato di fare quanto facciamo di bene.
</p>

<p>
<u>EVANGELIZO-21</u> / Lanspergo il Certosino (1489-1539) religioso, teologo / Discorsi, 5; Opera omnia, 3, 315 / «Io come luce sono venuto nel mondo, perché chiunque crede in me non rimanga nelle tenebre» / L'umiltà con cui Cristo «spogliò se stesso assumendo la condizione di servo» (Fil 2,7) è per noi luce. Luce per noi il suo rifiuto della gloria del mondo, lui che ha voluto nascere in una stalla piuttosto che in un palazzo e subire una morte vergognosa su una croce. Grazie a questa umiltà possiamo capire quanto è detestabile il peccato di un essere di fango (Gen 2,7), un pover uomo che vale nulla, quando si inorgoglisce, si gloria e non vuole obbedire, mentre vediamo il Dio infinito umiliato, disprezzato e consegnato agli uomini. (...) Anche la mitezza con la quale ha sopportato la fame, la sete, il freddo, gli insulti, le percosse, le ferite, è luce per noi, quando «era come agnello condotto al macello, come pecora muta di fronte ai suoi tosatori, e non aprì la sua bocca» (Is 53,7). Grazie a questa mitezza, infatti, vediamo quanto inutile è la collera, come la minaccia; diciamo sì allora al soffrire e non serviamo Cristo per abitudine. Grazie ad essa, impariamo a conoscere quanto ci è richiesto: piangere i nostri peccati nella sottomissione e nel silenzio, e sopportare la sofferenza quando arriva. Poiché Cristo ha sopportato i tormenti con tanta mitezza e pazienza, non per peccati da lui commessi, ma per quelli degli altri. Fratelli carissimi, riflettete dunque su tutte le virtù che Cristo ci ha insegnate con l'esempio della sua vita, che ci raccomanda con i suoi insegnamenti e ci dà la forza di imitare con l'aiuto della grazia.
</p>

<p>
<u>DiBruno1</u> / Io non ho parlato da me stesso (Gv 12,44-50) / Nel Vangelo secondo Giovanni, la verità, madre di ogni verità, è l’essere di Gesù dal Padre. Non si tratta solo di obbedienza missionaria o ministeriale come suo vero profeta, vero re, vero sacerdote o altro. L’essere dal Padre di Gesù è di natura, prima che di vocazione o missione. Il Padre e Cristo sono una sola natura divina. Le Persone sono distinte, la natura è una. La verità di Gesù così viene annunziata dallo Spirito Santo: “In principio era il Verbo, e il Verbo era presso Dio e il Verbo era Dio. Egli era, in principio, presso Dio: tutto è stato fatto per mezzo di lui e senza di lui nulla è stato fatto di ciò che esiste. In lui era la vita e la vita era la luce degli uomini; la luce splende nelle tenebre e le tenebre non l’hanno vinta. E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità. Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato” (Cfr. Gv 1,1-18). / L’unità di essere diviene unità di volontà, missione. Redenzione, salvezza: “Dio infatti ha tanto amato il mondo da dare il Figlio unigenito, perché chiunque crede in lui non vada perduto, ma abbia la vita eterna” (Gv 3,16-18). “Gesù disse loro: «Il mio cibo è fare la volontà di colui che mi ha mandato e compiere la sua opera” (Gv 4,34). “Gesù riprese a parlare e disse loro: «In verità, in verità io vi dico: il Figlio da se stesso non può fare nulla, se non ciò che vede fare dal Padre; quello che egli fa, anche il Figlio lo fa allo stesso modo. Il Padre infatti ama il Figlio, gli manifesta tutto quello che fa e gli manifesterà opere ancora più grandi di queste, perché voi ne siate meravigliati. Come il Padre risuscita i morti e dà la vita, così anche il Figlio dà la vita a chi egli vuole. Il Padre infatti non giudica nessuno, ma ha dato ogni giudizio al Figlio, perché tutti onorino il Figlio come onorano il Padre. Chi non onora il Figlio, non onora il Padre che lo ha mandato” (Gv 5,19-23). “Gesù rispose loro: «In verità, in verità io vi dico: voi mi cercate non perché avete visto dei segni, ma perché avete mangiato di quei pani e vi siete saziati. Datevi da fare non per il cibo che non dura, ma per il cibo che rimane per la vita eterna e che il Figlio dell’uomo vi darà. Perché su di lui il Padre, Dio, ha messo il suo sigillo». Gli dissero allora: «Che cosa dobbiamo compiere per fare le opere di Dio?». Gesù rispose loro: «Questa è l’opera di Dio: che crediate in colui che egli ha mandato» (Gv 6,26-29). “Disse allora Gesù: «Quando avrete innalzato il Figlio dell’uomo, allora conoscerete che Io Sono e che non faccio nulla da me stesso, ma parlo come il Padre mi ha insegnato. Colui che mi ha mandato è con me: non mi ha lasciato solo, perché faccio sempre le cose che gli sono gradite»” (Gv 8,28-29). / Con il Capitolo XII finisce la missione pubblica di Gesù. Da questo momento non parlerà più al suo popolo. Entrerà nel Cenacolo, seguirà il processo, la condanna a morte, la gloriosa risurrezione. Come Gesù chiude il suo discorso che va dal Capitolo I al Capitolo XII? Con una testimonianza solenne sulla sua piena, perfetta, quotidiana, universale obbedienza da parte sua nei confronti del Padre. Quanto Lui ha detto e fatto, non proviene dal suo cuore. Neanche le modalità provengono da Lui. Tutto invece nasce dal cuore del Padre e dalla sua divina ed eterna volontà. / In quel tempo, Gesù esclamò: «Chi crede in me, non crede in me ma in colui che mi ha mandato; chi vede me, vede colui che mi ha mandato. Io sono venuto nel mondo come luce, perché chiunque crede in me non rimanga nelle tenebre. Se qualcuno ascolta le mie parole e non le osserva, io non lo condanno; perché non sono venuto per condannare il mondo, ma per salvare il mondo. Chi mi rifiuta e non accoglie le mie parole, ha chi lo condanna: la parola che ho detto lo condannerà nell’ultimo giorno. Perché io non ho parlato da me stesso, ma il Padre, che mi ha mandato, mi ha ordinato lui di che cosa parlare e che cosa devo dire. E io so che il suo comandamento è vita eterna. Le cose dunque che io dico, le dico così come il Padre le ha dette a me». / Queste parole sono il sigillo apposto da Gesù sulla sua missione che è interamente dal Padre. Chi non crede in Lui non crede nel Padre che lo ha mandato. È verità sigillata. / Madre di Dio, Angeli, Santi, fateci di purissima fede in Cristo Gesù, fede nel Padre. 
</p>

<p>
<u>DIBRUNO-21</u> / La parola che ho detto lo condannerà nell’ultimo giorno (Gv 12,44-50) / È verità. La nostra salvezza è in Cristo, per Cristo, con Cristo. Si ascolta la sua Parola, si crede in Lui. Perseveriamo nella fede siamo salvi. Non crediamo in Lui, o non perseveriamo nella fede siamo condannati nell’ultimo giorno, che è il giorno del giudizio: “Dio infatti ha tanto amato il mondo da dare il Figlio unigenito, perché chiunque crede in lui non vada perduto, ma abbia la vita eterna. Dio, infatti, non ha mandato il Figlio nel mondo per condannare il mondo, ma perché il mondo sia salvato per mezzo di lui. Chi crede in lui non è condannato; ma chi non crede è già stato condannato, perché non ha creduto nel nome dell’unigenito Figlio di Dio.  E il giudizio è questo: la luce è venuta nel mondo, ma gli uomini hanno amato più le tenebre che la luce, perché le loro opere erano malvagie. Chiunque infatti fa il male, odia la luce, e non viene alla luce perché le sue opere non vengano riprovate. Invece chi fa la verità viene verso la luce, perché appaia chiaramente che le sue opere sono state fatte in Dio»” (Gv 3,16-21). Questa verità è anche annunziata da Gesù nel Vangelo secondo Marco: “E disse loro: «Andate in tutto il mondo e proclamate il Vangelo a ogni creatura. Chi crederà e sarà battezzato sarà salvato, ma chi non crederà sarà condannato. Questi saranno i segni che accompagneranno quelli che credono: nel mio nome scacceranno demòni, parleranno lingue nuove, prenderanno in mano serpenti e, se berranno qualche veleno, non recherà loro danno; imporranno le mani ai malati e questi guariranno». Il Signore Gesù, dopo aver parlato con loro, fu elevato in cielo e sedette alla destra di Dio. Allora essi partirono e predicarono dappertutto, mentre il Signore agiva insieme con loro e confermava la Parola con i segni che la accompagnavano” (Mc 16,15-20). La salvezza è nella fede in Cristo. Si ha fede in Cristo se si ha fede nella sua Parola e finché si ha fede nella Parola. Cristo Gesù, Parola, fede, salvezza sono una cosa sola. Una cosa sola devono sempre rimanere. / In quel tempo, Gesù esclamò: «Chi crede in me, non crede in me ma in colui che mi ha mandato; chi vede me, vede colui che mi ha mandato. Io sono venuto nel mondo come luce, perché chiunque crede in me non rimanga nelle tenebre. Se qualcuno ascolta le mie parole e non le osserva, io non lo condanno; perché non sono venuto per condannare il mondo, ma per salvare il mondo. Chi mi rifiuta e non accoglie le mie parole, ha chi lo condanna: la parola che ho detto lo condannerà nell’ultimo giorno. Perché io non ho parlato da me stesso, ma il Padre, che mi ha mandato, mi ha ordinato lui di che cosa parlare e che cosa devo dire. E io so che il suo comandamento è vita eterna. Le cose dunque che io dico, le dico così come il Padre le ha dette a me». / San Paolo dice ai Giudei che rifiutano la Parola di Cristo Gesù e quindi rifiutano Cristo Gesù, che essi non si giudicano degni della vita eterna, lui si rivolgerà ai pagani: “Il sabato seguente quasi tutta la città si radunò per ascoltare la parola del Signore. Quando videro quella moltitudine, i Giudei furono ricolmi di gelosia e con parole ingiuriose contrastavano le affermazioni di Paolo. Allora Paolo e Bàrnaba con franchezza dichiararono: «Era necessario che fosse proclamata prima di tutto a voi la parola di Dio, ma poiché la respingete e non vi giudicate degni della vita eterna, ecco: noi ci rivolgiamo ai pagani. Così infatti ci ha ordinato il Signore: Io ti ho posto per essere luce delle genti, perché tu porti la salvezza sino all’estremità della terra». Nell’udire ciò, i pagani si rallegravano e glorificavano la parola del Signore, e tutti quelli che erano destinati alla vita eterna credettero. La parola del Signore si diffondeva per tutta la regione. Ma i Giudei sobillarono le pie donne della nobiltà e i notabili della città e suscitarono una persecuzione contro Paolo e Bàrnaba e li cacciarono dal loro territorio. Allora essi, scossa contro di loro la polvere dei piedi, andarono a Icònio. I discepoli erano pieni di gioia e di Spirito Santo” (At 13,44-52). La Parola di Cristo, il suo Vangelo, va predicato a tutti. Oggi, sostituendosi alla divina volontà e disobbedendo al comando di Cristo, molti cristiani vanno dicendo che il Vangelo non si deve più predicare al mondo. Si offendono le persone se vengono invitate alla conversione. Questo dire e questo pensare e agire contraddice tutta la Parola di Gesù. / Madre della Redenzione, Angeli, Santi, fate che obbediamo ad ogni Parola di Gesù. 
</p>

<p>
<u>SILVESTRINI-21</u> / Io e il Padre siamo una cosa sola. Nel brano del Vangelo di oggi sono contrapposte due aspettative: quella umana e quella divina. Due storie di salvezza si confrontano; l'una proviene dai desideri dell'uomo e l'altra dall'amore di Dio. La prima chiede a Dio la soluzione a tutti gli affanni umani; vuole una soluzione facile a problemi che riguardano la più stretta contingenza. Ha una visuale stretta che non sa guardare in profondità gli eventi. Chiede sempre ma non ha la capacità di leggere le risposte. A volte, in questa prospettiva, si pretende senza appello. Si esigono delle risposte pronte e dettate dalle nostre aspettative. Una piccola attesa può far crollare un castello che non era costruito sulla roccia ma sulla sabbie dei desideri umani. Arriva presto la delusione! Il mondo sembra crollare addosso; le difficoltà insormontabili! Tutto fa paura! Guardiamo dentro il nostro cuore, però! È sempre così difficile la vita? Propone sempre situazioni che non possono essere risolte? O piuttosto... non è che siamo noi a non sapere leggere la Storia della Salvezza che ci propone Dio? Le difficoltà potranno diventare anche occasione di maturazione nella fede se affrontate secondo i piani di Dio e non unicamente nelle aspettative umane. La preghiera è uno di questi strumenti per ascoltare la voce del Padre nel nostro cuore.
</p>

<p>
<u>LOYOLA1</u> / Ci sono passaggi del vangelo che escono fuori dal politicamente corretto, sui quali la preghiera può ingorgarsi. Come oggi: «Chi mi rifiuta e non accoglie le mie parole, ha chi lo condanna: la parola che ho detto lo condannerà nell’ultimo giorno». Gesù è venuto a salvare, a donare la vita eterna e lo fa dalla comunione col Padre, il condannare non gli appartiene. Mi chiede solo una cosa: credere. Ovvero gettarmi disarmato nel suo cuore – trafitto per diventare la mia casa –, affidarmi al suo abbraccio di misericordia, addormentarmi cullato dalla musica delle sue parole. E altro ancora possa suggerirmi la vita trascorsa con lui… Tuttavia se – liberamente – rifiuto questo piano d’amore, se oppongo resistenza al lavoro interiore della parola eterna che mi vuole liberare dalla morte, già mi autocondanno. Quella parola, a cui ho chiuso la porta, si fa condanna quando decido di castrare in me l’eterno fluire della salvezza, quando muore sterile sulla pelle impenetrabile di un cuore di pietra. Da Gesù siamo solo condannati alla luce, quella stessa che anche oggi mi libera dalla stretta delle tenebre, quella luce che dolcemente mi risveglia dopo ogni notte, quella luce che ha sempre acceso scintille nelle fredde brughiere della mia solitudine. / Cos’è per me credere? Posso provare a farne una personale definizione… Oggi Gesù viene anche per me. Cosa posso chiedergli? Quando ho opposto resistenza al piano di salvezza di Dio? (Giuseppe Amalfa SJ)
</p>

<p>
<u>LOYOLA-21</u> / Non possiamo darci la vita da soli, la nostra esperienza di creature ce lo mette quotidianamente di fronte agli occhi. Quando pensiamo di bastare a noi stessi, sempre ci scontriamo con infelicità e delusione. Ciascuno può vivere quella pienezza a cui siamo chiamati solo aprendosi alla relazione con gli altri e con il Signore. Gesù ci parla della sua unione con il Padre non per dare autorità alle sue parole, ma per consegnarci il suo segreto più intimo: le sue parole e la sua vita poggiano sull’essere Figlio e sull’amore che suo Padre, nostro Padre, costantemente dona. Fidandosi di questo amore, Gesù può vivere pienamente ciò a cui è chiamato: portare salvezza al mondo, a te e a me. / Da dove vengono le parole che pronuncio? In quali ambiti della mia vita penso di bastare a me stesso? Quali relazioni mi danno fiducia? (Anna Laura Lucchi Filippo Zalambani)
</p>

<p>
<u>LettureBose</u> / L'amore di Dio diventa nostro / Il Signore, quando gli fu chiesto quale fosse il più grande comandamento, rispose: Amerai il Signore Dio tuo con tutto il tuo cuore, con tutta la tua anima e con tutte le tue forze. Il secondo è simile a questo: Amerai il prossimo tuo come te stesso. Da questi due comandamenti dipendono tutta la Legge e i profeti (Mt 22,37-40). Da ciò risulta chiaro che l'amore è l'essenza di tutte le virtù divine e ne è anche il maestro naturale, poiché sebbene lo si impari dalla Legge, nasce nel cuore. La Legge dipende dalla carità, non la carità dalla Legge, come dice la santa Scrittura: La Legge non è stata stabilita per il giusto, ma per il peccatore (1Tm 1,9). E il peccatore è colui che non ha la carità di Dio ... È chiaro dunque che la sostanza si trova nella carità più che nella speranza o nella fede, come testimonia un esempio evidente. Giuda Iscariota, il traditore del Signore, perdette sia la speranza sia la fede, perché in lui non era rimasta la carità. Eresie e scismi si diffondono quando la fede e la speranza sono strappate dal fondamento. E che cosa siano senza la carità non solo queste, ma anche le altre virtù, imparatelo da quello che dice Paolo: E se avessi tutta la fede così da trasportare i monti, ma non avessi la carità, non sono nulla. E se distribuissi tutti i miei beni in alimenti e consegnassi il mio corpo per essere bruciato, ma non avessi la carità, non ho alcun vantaggio (1Cor 13,2-3). La carità, infatti, fratelli, tutto ama, tutto crede, tutto spera, tutto sopporta. La carità non verrà meno (1Cor 13,7-8). Non senza ragione, dunque, il Signore Dio raccomanda l'amore del prossimo, perché sa che esso soltanto ha il coraggio di osservare ciò che egli comanda. Il primo compito dell'amore è riconoscere che siamo nati per opera di Dio, che a lui solo dobbiamo la vita, e non serbare nulla nel nostro cuore da sottoporre al giudizio di altri. Ma quando, mossi da tale spirito di fede, cominceremo a essere da lui inabitati o ad abitare in lui, come dice Giovanni: Dio è amore. Chi rimane nell'amore rimane in Dio e Dio in lui (1Gv 4,16), allora finalmente, fratelli, lo ameremo in modo degno di lui per mezzo di lui stesso, perché, operatosi uno scambio, ciò che è suo diventa nostro. Ne segue che amiamo anche il prossimo con quell'affetto con cui amiamo noi stessi. (Zeno di Verona, Discorsi l,36,5-7) 
</p>

<p>
<u>FEGF1</u> / «Io come luce sono venuto nel mondo, perché chiunque crede in me non rimanga nelle tenebre» Origene nel terzo secolo / Cristo è «la luce del mondo» (Gv 8,12) e illumina la Chiesa con la sua luce. E come la luna riceve la propria luce dal sole e la riflette per, a sua volta, rischiarare la notte, così la Chiesa, ricevuta la luce di Cristo, rischiara quanti si trovano nella notte dell’ignoranza… Quindi Cristo è proprio «la luce vera, quella che viene nel mondo e illumina ogni uomo», (Gv 1,9) e la Chiesa, ricevuta la sua luce, diviene a sua volta, luce del mondo, «illuminando coloro che sono nelle tenebre» (Rm 2,19), secondo la parola di Cristo ai suoi discepoli: «Voi siete la luce del mondo» (Mt 5,14). Per cui, Cristo è la luce degli apostoli, e gli apostoli, a loro volta, sono la luce del mondo.
</p>

<p>
<u>FEGF2</u> / «Io come luce sono venuto nel mondo, perché chiunque crede in me non rimanga nelle tenebre» Sant’Anselmo d’Aosta nell’undicesimo secolo / O buon Signore Cristo Gesù, come sole tu illuminasti me che non ti cercavo né ti pensavo, e mi mostrasti come ero... Hai rimosso il peso che mi opprimeva dall’alto; hai respinto chi mi percuoteva con la tentazione... Tu mi chiamasti con un nome nuovo (Ap 2,17) tratto dal tuo nome e, incurvato com’ero, mi innalzasti fino alla tua visione dicendo: “Non temere, io ti ho riscattato, ho dato per te la mia vita. Se stai unito a me, fuggirai i mali in cui ti trovavi e non precipiterai nell’abisso verso il quale correvi; ma io ti condurrò nel mio regno...” Sì, Signore, tutto questo facesti per me. Ero nelle tenebre e non lo sapevo..., scendevo verso gli abissi dell’ingiustizia, ero caduto nella miseria del tempo per cadere ancora più in basso. E nell’ora in cui mi trovavo senza soccorso, illuminasti me mentre non ti cercavo... Nella tua luce, vidi ciò che erano gli altri, e ciò che ero io...; mi desti di credere nella mia salvezza, tu che desti la tua vita per me... Lo riconosco, o Cristo, devo tutta la mia vita al tuo amore.
</p>

<p>
<u>LuigiMariaEpicoco</u> / Vita autentica / “Chi crede in me, non crede in me, ma in colui che mi ha mandato; chi vede me, vede colui che mi ha mandato. Io come luce sono venuto nel mondo, perché chiunque crede in me non rimanga nelle tenebre”. L’affermazione che Gesù dice nel Vangelo di oggi ci dona una chiave di lettura molto bella della nostra vita. Il valore della luce è proprio quello di fare arretrare le tenebre. Credere in Gesù significa lasciarlo essere quella luce che fa arretrare le tenebre dentro cui molte volte ci sentiamo prigionieri. Sono tenebre che ci tengono in ostaggio di ragionamenti che non ci lasciano respirare e ci condannano all’ansia e al panico. Sono le tenebre di alcuni sentimenti ed emozioni che ci tirano sempre verso il basso. Sono le tenebre delle nostre scelte sbagliate che ci fanno cercare nel peccato la felicità che può darci invece solo l’amore. In un inno della liturgia delle ore così cantiamo: “Senza te siam sommersi in un gorgo profondo di peccati e di tenebre”. Ha ragione Gesù nel gridare questa verità: vivere senza di Lui significa vivere al buio. Ma molto volte facciamo fatica a farlo entrare perché abbiamo paura di accendere la luce. Abbiamo paura di essere condannati, di non essere più degni di amore, di scoprire tutto ciò che di brutto ci abita. Ma è Gesù stesso a rassicurarci: “Se qualcuno ascolta le mie parole e non le osserva, io non lo condanno; perché non sono venuto per condannare il mondo, ma per salvare il mondo”. Gesù non è venuto per condannare ma per salvare. In Lui non troviamo un giudizio di condanna ma un’esperienza di misericordia. È la misericordia di un amore che ci viene a cercare nel nostro buio. Forse dovremmo imparare a fare spazio a questa luce, a lasciare che l’esperienza dell’incontro con Lui ci porti man mano a rivelarci, ad accendere la luce su ciò che teniamo nascosto. Chi vive con Cristo non ha più bisogno di nascondersi, non ha più paura di ciò che è, e di ciò che lo abita. Chi lascia entrare Cristo sperimenta una vita che possiamo definire autentica.
</p>

<p>
<u>RobertoPasolini</u> / Come luce / Il linguaggio simbolico, con cui il tempo pasquale ci educa ad assimilare il mistero della Pasqua di Cristo, accompagna la nostra responsabilità battesimale, cioè la nostra dignità di figli di Dio, a favorire sempre più consapevolmente quel processo di espansione della parola di Dio dentro e oltre i confini in cui la nostra vita, insieme a quella degli altri, si sta giocando e consumando. Dopo aver «compiuto il loro servizio a Gerusalemme» (At 12,25), Bàrnaba e Sàulo, in un tempo piuttosto favorevole per lo sviluppo della fede, nel quale «la parola di Dio cresceva e si diffondeva» (12,24), scoprono attraverso l’esperienza e la mediazione ecclesiale quanto sia inarrestabile l’annuncio di quel Verbo di salvezza non «venuto per condannare il mondo, ma per salvare il mondo» (Gv 12,47). Attraverso la celebrazione della memoria del Signore risorto e il digiuno, Bàrnaba e Sàulo vengono coraggiosamente inviati a portare altrove la buona notizia della risurrezione, senza considerare sufficiente l’equilibrio di pace raggiunto e sperimentato dalla chiesa al suo interno: «Essi dunque, inviati dallo Spirito Santo, scesero a Selèucia e di qui salparono per Cipro» (At 13,4). Nell’immagine di questa barca che si avventura libera e fiduciosa verso nuovi mari e inediti orizzonti, siamo invitati a cogliere una certa immagine di ciò che lo Spirito Santo intende suscitare sempre nella vita dei credenti di ogni tempo, radunati e inviati dal mistero pasquale a essere annunciatori di una vita nuova in Cristo. Certo, l’evangelizzazione non è da intendersi come l’esecuzione di una particolare metodologia pastorale, né come la trasmissione di un contenuto informativo, ma è piuttosto da assumere come una modalità di vivere in relazione agli altri che attinge i suoi parametri dal modo con cui il Figlio ha rivelato il suo essere in relazione al Padre: «Chi crede in me, non crede in me ma in colui che mi ha mandato; chi vede me, vede colui che mi ha mandato» (Gv 12,44-45). Nelle parole del Signore Gesù non finiremo mai di apprendere l’arte di saper uscire dalla tirannia del protagonismo, per imparare la capacità di lasciar spazio all’altro. Il segno inconfondibile consiste nel non prendere mai troppo sul personale né i successi né gli insuccessi della vita: «Se qualcuno ascolta le mie parole e non le osserva, io non lo condanno» (12,47). Per entrare in questa profonda libertà interiore, tanto dalle aspettative quanto dagli esiti, non esiste altra via che quella percorsa dalla barca di Bàrnaba e Sàulo, disposta a salpare senza sapere dove lo Spirito potrà condurla. A questa serena e rocciosa disponibilità a partire verso altro e verso altri si possono tranquillamente riferire le parole del vangelo, che descrivono l’annuncio e la testimonianza come una luminosa espansione di vita: «Io sono venuto nel mondo come luce, perché chiunque crede in me non rimanga nelle tenebre» (Gv 12,46). Non c’è simbolo più potente della luce per indicare quale sia il desiderio di amore a cui la risurrezione del Signore Gesù ci ha definitivamente associato: essere, sempre più liberamente e creativamente, occasione di vita per l’altro. Infatti, la luce non ha valore per se stessa, non cerca mai il proprio interesse. La sua missione consiste nel permettere a tutte le cose di manifestarsi nella loro verità e bellezza. Questo è l’annuncio di salvezza che i discepoli del Signore risorto sono continuamente sollecitati a porgere al mondo sotto la guida dello Spirito. Preoccupati non di eliminare gli ostacoli o le insidie che si pongono sul cammino dell’evangelizzazione, ma di dare sempre più peso e sempre più spazio all’altro, soprattutto quando la sua diversità ci costringe ad approfondire le nostre ragioni e a purificare le nostre intenzioni: «Perché si conosca sulla terra la tua via, la tua salvezza fra tutte le genti» (Sal 66,3).
</p>

<p>
<u>MichaelDavideSemeraro</u> / Il tuo nome è Luce, alleluia! / La parola del Signore Gesù non lascia dubbi: «non sono venuto per condannare il mondo, ma per salvare il mondo» (Gv 12,47). Questa parola, certo, riguarda il Signore Gesù, ma riguarda anche tutti coloro che vogliono essere suoi discepoli e testimoni per «annunciare la parola di Dio» (At 13,4). Se il Signore è per noi «luce», allora è alla sua luce che bisogna leggere gli eventi senza cadere nella trappola di essere accecati da se stessi, tanto da «condannare» tutto ciò che ci turba e ci disturba. Una parola pronunciata più di mezzo secolo fa da papa Giovanni XXIII conserva tutta la sua attualità, soprattutto come schema per un esame di coscienza personale per tutto ciò che in noi grida allo scandalo e rischia di condannare, senza essere capaci di comprendere e di leggere alla luce del Vangelo, sotto il lume della misericordia e dell’amore con cui dovremmo imparare ogni giorno a relativizzare noi stessi. Così diceva profeticamente Giovanni XXIII inaugurando il Concilio Vaticano II: «Spesso ci vengono riferite le voci di alcuni che, sebbene accesi di zelo per la religione, valutano però i fatti senza sufficiente obiettività né prudente giudizio. Nelle attuali condizioni della società umana essi non sono capaci di vedere altro che rovine e guai; vanno dicendo che i nostri tempi, se si confrontano con i secoli passati, risultano del tutto peggiori; e arrivano fino al punto di comportarsi come se non avessero nulla da imparare dalla storia che è maestra di vita. A Noi sembra di dover risolutamente dissentire da codesti profeti di sventura, che annunziano sempre il peggio, quasi incombesse la fine del mondo. Nello stato presente degli eventi umani, nel quale l’umanità sembra entrare in un nuovo ordine di cose, sono piuttosto da vedere i misteriosi piani della Divina Provvidenza, che si realizzano in tempi successivi attraverso l’opera degli uomini, e spesso al di là delle loro aspettative, e con sapienza dispongono tutto, anche le avverse vicende umane, per il bene della chiesa». Per il bene della Chiesa e per il bene dell’umanità, per la quale la comunità dei credenti è chiamata a essere luce di speranza, lo Spirito non smette di suscitare nuovi cammini e inediti percorsi, attraverso cui la salvezza si realizza come dono per tutti: «Riservate per me Barnaba e Saulo per l’opera alla quale li ho chiamati» (At 13,2). Questa parola dello Spirito è continuamente rivolta alla Chiesa ed è sempre sussurrata al cuore di ogni discepolo, quasi per accendere sempre una nuova luce sotto cui poter decifrare i segni dei tempi e riprendere il cammino con l’entusiasmo di sempre, ma con una generosità ancora più grande e aperta a nuovi venti e a nuove speranze. Questo perché se «la parola di Dio cresceva e si diffondeva» (12,24) al tempo degli apostoli, ancora cresce dentro di noi e si diffonde attorno a noi per virtù dello Spirito, che ne guida e ne accompagna i passi nella storia.
</p>

<p>
<u>HomilyVoice-21</u> / PRIMA LETTURA Mentre essi stavano celebrando il culto del Signore e digiunando, lo Spirito Santo disse: «Riservate per me Bàrnaba e Saulo per l’opera alla quale li ho chiamati». Allora, dopo aver digiunato e pregato, imposero loro le mani e li congedarono. La forza di una comunità è la sua grande crescita all’interno di essa. La crescita dovrà essere nella fede, nella speranza, nella carità. Crescendo e camminando di fede in fede e di verità in verità, il Signore aggiungerà sempre nuovi figli. Se manca una vera crescita, sempre governata dallo Spirito Santo che è nel cuore di ogni discepolo di Gesù, a poco a poco la comunità avvizzisce e ingiallisce come un albero lasciato senz’acqua. Poi, dopo qualche tempo, essa muore alla vita della grazia e lo Spirito del Signore potrà fare ben poco per rinvigorirla, rinverdirla, perché produca molto frutto. Quando invece lo Spirito Santo governa ogni cuore e la comunità cresce sia in grazia e in sapienza e sia con l’aggiunta di nuovi membri, è allora che sempre lo Spirito Santo può scegliere i figli migliori di questa comunità per mandarli a predicare il Vangelo in altre parti della terra. Una comunità che vuole porsi a servizio del Vangelo deve lasciare che lo Spirito Santo prenda il cuore di essa perché con questo cuore dia vita ad altre comunità di Cristo Gesù. Il Padre celeste non ha mandato sulla terra un suo Angelo per la salvezza dell’uomo. Ha mandato il suo Cuore, il Figlio suo Unigenito, il Figlio del suo Amore, il suo Verbo eterno. Ha mandato il suo Cuore perché da questo suo Cuore, divenuto un solo cuore con il cuore assunto nel seno della Vergine Maria, sgorgasse l’acqua e il sangue per la nostra redenzione eterna. Cosa chiede lo Spirito Santo alla comunità di Antiochia? Che si privi del suo cuore, ne faccia un dono al Padre, perché il Padre se ne serva per la diffusione del Vangelo del Figlio suo nel mondo. La comunità subito obbedisce. Si priva del suo cuore, sapendo che in essa lo Spirito Santo avrebbe suscitato molti altri cuori, lo consegna allo Spirito Santo perché sia Lui a guidarlo per le vie di questo mondo. Noi a volte abbiamo paura di dare il cuore delle nostre comunità allo Spirito Santo. Questo accade perché siamo assai poveri di Spirito Santo. Ignoriamo che lo Spirito del Signore che chiede è anche lo Spirito del Signore che dona. Più noi doniamo allo Spirito Santo e più lo Spirito Santo dona a noi. Senza questa fede, spesso diamo allo Spirito Santo parti marginali delle nostre comunità. Ora lo Spirito Santo non sa che farsene di queste parti marginali. Lui chiede il cuore. Chiede Barnaba e Saulo. Chiede le colonne perché di esse ha bisogno per la missione. È giusto allora che si dica che una comunità povera di Spirito Santo nel suo seno mai potrà essere comunità in uscita. Sarebbe una uscita secondo il nostro cuore, ma non secondo il cuore del Padre. Quando lo Spirito Santo non anima e non governa una comunità, neanche potrà chiedere che gli venga riservato il cuore di essa, perché essa è senza cuore. È lo Spirito Santo che forma il cuore di una comunità ed è lo Spirito Santo che poi lo chiede per la missione evangelizzatrice. Possiamo applicare alla comunità quanto è avvenuto con Abele e Caino, quando fecero la loro offerta al Signore: “Trascorso del tempo, Caino presentò frutti del suolo come offerta al Signore, mentre Abele presentò a sua volta primogeniti del suo gregge e il loro grasso. Il Signore gradì Abele e la sua offerta, ma non gradì Caino e la sua offerta (Gen 4,3-5). Perché il Signore non ha gradito l’offerta di Caino? Perché lui non aveva offerto le cose migliori dei frutti del suolo. Il Signore non ha bisogno dello scarto delle nostre cose. Lui vuole il meglio del nostro meglio. Lui vuole il cuore. Lui ha dato a noi il suo cuore e Lui vuole da noi il nostro cuore. Vuole il cuore di ogni singola persona, il cuore di ogni comunità, il cuore della Chiesa. Quando il cuore non è dato, possiamo dare al Signore ogni altra cosa, ma qualsiasi cosa gli diamo, lui mai la potrà gradire. Come il Padre offre solo il suo cuore che è il Figlio suo, perennemente governato dallo Spirito Santo, così anche la comunità deve offrire il suo cuore, sempre governato dallo Spirito Santo. Il Padre dona il suo cuore a noi, noi diamo il nostro cuore a Lui. Lo scambio è del cuore. Ogni altro scambio mai potrà essere gradito al Signore nostro Dio. Altro passo della Scrittura Santa che possiamo applicare a questo scambio lo traiamo dal profeta Malachia: “Il figlio onora suo padre e il servo rispetta il suo padrone. Se io sono padre, dov’è l’onore che mi spetta? Se sono il padrone, dov’è il timore di me? Dice il Signore degli eserciti a voi, sacerdoti che disprezzate il mio nome. Voi domandate: «Come lo abbiamo disprezzato il tuo nome?». Offrite sul mio altare un cibo impuro e dite: «In che modo te lo abbiamo reso impuro?». Quando voi dite: «La tavola del Signore è spregevole» e offrite un animale cieco in sacrificio, non è forse un male? Quando voi offrite un animale zoppo o malato, non è forse un male? Offritelo pure al vostro governatore: pensate che sarà soddisfatto di voi o che vi accoglierà con benevolenza? Dice il Signore degli eserciti. Ora supplicate pure Dio perché abbia pietà di voi! Se fate tali cose, dovrebbe accogliervi con benevolenza? Dice il Signore degli eserciti. Oh, ci fosse fra voi chi chiude le porte, perché non arda più invano il mio altare! Non mi compiaccio di voi – dice il Signore degli eserciti – e non accetto l’offerta delle vostre mani! Poiché dall’oriente all’occidente grande è il mio nome fra le nazioni e in ogni luogo si brucia incenso al mio nome e si fanno offerte pure, perché grande è il mio nome fra le nazioni. Dice il Signore degli eserciti (Mal 1,6-11). Lo scambio potrà avvenire solo con cuore: cuore di Dio con cuore dell’uomo, cuore della comunità, cuore di ogni comunità. Per questo urge che tutto sia posto sotto il pieno governo dello Spirito Santo. LEGGIAMO At 12,24-13,5a Intanto la parola di Dio cresceva e si diffondeva. Bàrnaba e Saulo poi, compiuto il loro servizio a Gerusalemme, tornarono prendendo con sé Giovanni, detto Marco. C’erano nella Chiesa di Antiòchia profeti e maestri: Bàrnaba, Simeone detto Niger, Lucio di Cirene, Manaèn, compagno d’infanzia di Erode il tetrarca, e Saulo. Mentre essi stavano celebrando il culto del Signore e digiunando, lo Spirito Santo disse: «Riservate per me Bàrnaba e Saulo per l’opera alla quale li ho chiamati». Allora, dopo aver digiunato e pregato, imposero loro le mani e li congedarono. Essi dunque, inviati dallo Spirito Santo, scesero a Selèucia e di qui salparono per Cipro. Giunti a Salamina, cominciarono ad annunciare la parola di Dio nelle sinagoghe dei Giudei, Quando lo Spirito Santo chiede, allo Spirito Santo si deve rispondere all’istante. Non si può ritardare l’esaudimento dello Spirito del Signore. Anche l’immediatezza è segno che si è governati dallo Spirito di Dio. È regola universale: ogni discepolo di Gesù deve mettere ogni impegno per divenire, governato dallo Spirito Santo, suo cuore. Divenuto suo cuore, cioè cuore di Cristo Signore, lo Spirito Santo sempre lo potrà chiedere alla comunità perché si ponga a suo esclusivo servizio. LETTURA DEL VANGELO Io non ho parlato da me stesso, ma il Padre, che mi ha mandato, mi ha ordinato lui di che cosa parlare e che cosa devo dire. E io so che il suo comandamento è vita eterna. Le cose che io dico, le dico così come il Padre le ha dette a me». Gesù non è uno dei tanti profeti che lo hanno preceduto. Tutti i profeti, ogni altro uomo mandato dal Padre prima di Lui o che manderà dopo di Lui, è un figlio di Adamo. Viene dalla terra, anche se portatore di una Parola di Dio, annunciatore di un suo messaggio, operatore di miracoli. Gesù viene dal cielo. Non viene però come uno dei tanti Angeli che il Signore di volta in volta mandava per annunciare la sua divina volontà. Gesù non è creatura angelica, creatura nobilissima. Gesù viene dal seno del Padre e abita nel seno del Padre. Gesù viene da Dio ed Dio egli stesso. Lui è il Verbo eterno che si è fatto carne. Ecco come questa verità attraversa il Vangelo di Giovanni: E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità. Dalla sua pienezza noi tutti abbiamo ricevuto: grazia su grazia. Perché la Legge fu data per mezzo di Mosè, la grazia e la verità vennero per mezzo di Gesù Cristo. Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato (Gv 1,1-18). In verità, in verità io ti dico: noi parliamo di ciò che sappiamo e testimoniamo ciò che abbiamo veduto; ma voi non accogliete la nostra testimonianza. Se vi ho parlato di cose della terra e non credete, come crederete se vi parlerò di cose del cielo? Nessuno è mai salito al cielo, se non colui che è disceso dal cielo, il Figlio dell’uomo (Gv 3,11-13). Chi viene dall’alto è al di sopra di tutti; ma chi viene dalla terra, appartiene alla terra e parla secondo la terra. Chi viene dal cielo è al di sopra di tutti. Egli attesta ciò che ha visto e udito, eppure nessuno accetta la sua testimonianza. Chi ne accetta la testimonianza, conferma che Dio è veritiero. Colui infatti che Dio ha mandato dice le parole di Dio: senza misura egli dà lo Spirito. Il Padre ama il Figlio e gli ha dato in mano ogni cosa. Chi crede nel Figlio ha la vita eterna; chi non obbedisce al Figlio non vedrà la vita, ma l’ira di Dio rimane su di lui (Gv 3,31-36). Gesù riprese a parlare e disse loro: «In verità, in verità io vi dico: il Figlio da se stesso non può fare nulla, se non ciò che vede fare dal Padre; quello che egli fa, anche il Figlio lo fa allo stesso modo. Il Padre infatti ama il Figlio, gli manifesta tutto quello che fa e gli manifesterà opere ancora più grandi di queste, perché voi ne siate meravigliati. Come il Padre risuscita i morti e dà la vita, così anche il Figlio dà la vita a chi egli vuole. Il Padre infatti non giudica nessuno, ma ha dato ogni giudizio al Figlio, perché tutti onorino il Figlio come onorano il Padre. Chi non onora il Figlio, non onora il Padre che lo ha mandato. In verità, in verità io vi dico: chi ascolta la mia parola e crede a colui che mi ha mandato, ha la vita eterna e non va incontro al giudizio, ma è passato dalla morte alla vita (Gv 5,19-24). Rispose loro Gesù: «In verità, in verità io vi dico: non è Mosè che vi ha dato il pane dal cielo, ma è il Padre mio che vi dà il pane dal cielo, quello vero. Infatti il pane di Dio è colui che discende dal cielo e dà la vita al mondo». Allora gli dissero: «Signore, dacci sempre questo pane». Gesù rispose loro: «Io sono il pane della vita; chi viene a me non avrà fame e chi crede in me non avrà sete, mai! Vi ho detto però che voi mi avete visto, eppure non credete. Tutto ciò che il Padre mi dà, verrà a me: colui che viene a me, io non lo caccerò fuori, perché sono disceso dal cielo non per fare la mia volontà, ma la volontà di colui che mi ha mandato. E questa è la volontà di colui che mi ha mandato: che io non perda nulla di quanto egli mi ha dato, ma che lo risusciti nell’ultimo giorno. Questa infatti è la volontà del Padre mio: che chiunque vede il Figlio e crede in lui abbia la vita eterna; e io lo risusciterò nell’ultimo giorno» (Gv 6,32-40). «Se io glorificassi me stesso, la mia gloria sarebbe nulla. Chi mi glorifica è il Padre mio, del quale voi dite: “È nostro Dio!”, e non lo conoscete. Io invece lo conosco. Se dicessi che non lo conosco, sarei come voi: un mentitore. Ma io lo conosco e osservo la sua parola. Abramo, vostro padre, esultò nella speranza di vedere il mio giorno; lo vide e fu pieno di gioia». Allora i Giudei gli dissero: «Non hai ancora cinquant’anni e hai visto Abramo?». Rispose loro Gesù: «In verità, in verità io vi dico: prima che Abramo fosse, Io Sono» (Gv 8,54-58). Gesù è Dio, vero Dio. È il Figlio Unigenito generato dal Padre nell’oggi dell’eternità. Questa verità è così rivelata dai Salmi: “Voglio annunciare il decreto del Signore. Egli mi ha detto: «Tu sei mio figlio, io oggi ti ho generato. Chiedimi e ti darò in eredità le genti e in tuo dominio le terre più lontane” (Sal 2,7-8). “A te il principato nel giorno della tua potenza tra santi splendori; dal seno dell’aurora, come rugiada, io ti ho generato (Sal 110,3). È questa la divina, eterna differenza tra Gesù e ogni altro uomo. Questa differenza va annunciata, predicata, insegnata, proclamata. Se questa differenza viene taciuta, allora la Chiesa non ha ragione di esistere. Sarebbe una religione come ogni altra religione, perché il suo “fondatore” sarebbe uno come tutti gli altri fondatori: solo un figlio di Adamo. LEGGIAMO IL TESTO DI Gv 12,44-50 Gesù allora esclamò: «Chi crede in me, non crede in me ma in colui che mi ha mandato; chi vede me, vede colui che mi ha mandato. Io sono venuto nel mondo come luce, perché chiunque crede in me non rimanga nelle tenebre. Se qualcuno ascolta le mie parole e non le osserva, io non lo condanno; perché non sono venuto per condannare il mondo, ma per salvare il mondo. Chi mi rifiuta e non accoglie le mie parole, ha chi lo condanna: la parola che ho detto lo condannerà nell’ultimo giorno. Perché io non ho parlato da me stesso, ma il Padre, che mi ha mandato, mi ha ordinato lui di che cosa parlare e che cosa devo dire. E io so che il suo comandamento è vita eterna. Le cose dunque che io dico, le dico così come il Padre le ha dette a me». Gesù chiude la sua missione pubblica con una solenne professione di fede. Attesta che in Lui nulla è da Lui. Tutto invece è dal Padre suo. Mai Lui ha detto o fatto qualcosa come proveniente da Lui. Tutto invece in Lui proviene dal Padre che lo ha mandato. Lui del Padre è il Testimone Fedele. Quanto il Padre gli ha detto di dire, Lui lo ha detto. Come il Padre gli ha comandato, Lui ha sempre agito. Poiché in Lui tutto è dal Padre, chi non crede in Lui non crede nel Padre. Gesù non è venuto a condannare coloro che non credono in Lui. Chi li condannerà sarà la sua Parola, quella Parola che essi hanno ascoltato. Gesù sigilla questa sua professione di fede con il suo sangue. Il sangue versato sulle sue parole attesta che veramente esse sono Parola di Dio. Gesù è il Figlio Unigenito del Padre venuto nella carne. Questa è la sua verità e questa verità è solo sua e di nessun altro. Madre del Figlio Unigenito del Padre, aiutaci. Vogliamo credere e confessare la verità del Figlio tuo, Cristo Gesù. Fa’ che mai ci vergogniamo di testimoniare che solo Lui è il Figlio eterno di Dio. Amen.  
</p>

<span class="backlinks">
<hr class='footnotes'>
<b>Backlinks:</b>
<br />
<a href='file:///C:/MYZAPP/PRAXIS/QUOTIDIE.html'>QUOTIDIE</a>

</span>

</div>
</div>
</body>
</html>
