<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta">
</div>
<div id="tools">
</div>
<div id="albero">T.o.c.</div>
<div id="corpo"><!--<h1>None</h1>-->

<p>
<img src="./MM/Verbum.png">
</p>

<p>
<u>HODIE</u> / Feria propria del 7 gennaio
</p>

<p>
<u>ANTIFONA</u> / Un giorno santo risplende per noi: / venite, nazioni, e adorate il Signore, / perché una grande luce è discesa sulla terra. 
</p>

<p>
<u>CONFITEOR</u> / Confesso a Dio onnipotente e a voi, fratelli e sorelle, che ho molto peccato in pensieri, parole, opere e omissioni, per mia colpa, mia colpa, mia grandissima colpa. E supplico la beata sempre vergine Maria, gli angeli, i santi e voi, fratelli e sorelle, di pregare per me il Signore Dio nostro. Dio onnipotente abbia misericordia di noi, perdoni i nostri peccati e ci conduca alla vita eterna. / Signore Pietà, Cristo pietà.
</p>

<p>
<u>COLLETTA</u> / O Dio, il tuo Verbo dall’eternità riveste il cielo di bellezza e dalla Vergine Maria ha assunto la nostra fragile carne: apparso tra noi come splendore della verità, nella pienezza della sua potenza porti a compimento la redenzione del mondo. Egli è Dio, e vive e regna con te, nell’unità dello Spirito Santo, per tutti i secoli dei secoli. 
</p>

<p>
<u>LETTURA1</u> / <b>Mettete alla prova gli spiriti, per saggiare se provengono da Dio</b> / Dalla prima lettera di san Giovanni apostolo (1Gv 3,22 - 4,6) / Carissimi, qualunque cosa chiediamo, la riceviamo da Dio, perché osserviamo i suoi comandamenti e facciamo quello che gli è gradito. Questo è il suo comandamento: che crediamo nel nome del Figlio suo Gesù Cristo e ci amiamo gli uni gli altri, secondo il precetto che ci ha dato. Chi osserva i suoi comandamenti rimane in Dio e Dio in lui. In questo conosciamo che egli rimane in noi: dallo Spirito che ci ha dato. Carissimi, non prestate fede ad ogni spirito, ma mettete alla prova gli spiriti, per saggiare se provengono veramente da Dio, perché molti falsi profeti sono venuti nel mondo. In questo potete riconoscere lo Spirito di Dio: ogni spirito che riconosce Gesù Cristo venuto nella carne, è da Dio; ogni spirito che non riconosce Gesù, non è da Dio. Questo è lo spirito dell'anticristo che, come avete udito, viene, anzi è già nel mondo. Voi siete da Dio, figlioli, e avete vinto costoro, perché colui che è in voi è più grande di colui che è nel mondo. Essi sono del mondo, perciò insegnano cose del mondo e il mondo li ascolta. Noi siamo da Dio: chi conosce Dio ascolta noi; chi non è da Dio non ci ascolta. Da questo noi distinguiamo lo spirito della verità e lo spirito dell'errore. / Parola di Dio.
</p>

<p>
<u>PSALMUS</u> / (Sal 2) <b>Il Padre ha dato al Figlio il regno di tutti i popoli</b> / Voglio annunciare il decreto del Signore. Egli mi ha detto: «Tu sei mio figlio, io oggi ti ho generato. Chiedimi e ti darò in eredità le genti e in tuo dominio le terre più lontane». / E ora, siate saggi, o sovrani; lasciatevi correggere, o giudici della terra; servite il Signore con timore e rallegratevi con tremore. 
</p>

<p>
<u>ACCLAMATIO</u> / Alleluia, Alleluia / Gesù annunciava il vangelo del Regno, e guariva ogni sorta di infermità nel popolo. / Alleluia. (Mt 4,23)
</p>

<p>
<u>VANGELO</u> / <b>Il regno dei cieli è vicino</b> / Dal Vangelo secondo Matteo (Mt 4,12-17.23-25) / In quel tempo, quando Gesù seppe che Giovanni era stato arrestato, si ritirò nella Galilea, lasciò Nàzaret e andò ad abitare a Cafàrnao, sulla riva del mare, nel territorio di Zàbulon e di Nèftali, perché si compisse ciò che era stato detto per mezzo del profeta Isaìa: «Terra di Zàbulon e terra di Nèftali, sulla via del mare, oltre il Giordano, Galilea delle genti! Il popolo che abitava nelle tenebre vide una grande luce, per quelli che abitavano in regione e ombra di morte una luce è sorta». Da allora Gesù cominciò a predicare e a dire: «Convertitevi, perché il regno dei cieli è vicino». Gesù percorreva tutta la Galilea, insegnando nelle loro sinagoghe, annunciando il vangelo del Regno e guarendo ogni sorta di malattie e di infermità nel popolo. La sua fama si diffuse per tutta la Siria e conducevano a lui tutti i malati, tormentati da varie malattie e dolori, indemoniati, epilettici e paralitici; ed egli li guarì. Grandi folle cominciarono a seguirlo dalla Galilea, dalla Decàpoli, da Gerusalemme, dalla Giudea e da oltre il Giordano. / Parola del Signore. 
</p>

<p>
<u>CREDO</u> / Credo in un solo Dio, Padre onnipotente, creatore del cielo e della terra, di tutte le cose visibili e invisibili. Credo in un solo Signore, Gesù Cristo, unigenito Figlio di Dio, nato dal Padre prima di tutti i secoli: Dio da Dio, Luce da Luce, Dio vero da Dio vero, generato, non creato, della stessa sostanza del Padre; per mezzo di lui tutte le cose sono state create. Per noi uomini e per la nostra salvezza discese dal cielo, e per opera dello Spirito Santo si è incarnato nel seno della Vergine Maria e si è fatto uomo. Fu crocifisso per noi sotto Ponzio Pilato, morì e fu sepolto. Il terzo giorno è risuscitato, secondo le Scritture, è salito al cielo, siede alla destra del Padre. E di nuovo verrà, nella gloria, per giudicare i vivi e i morti, e il suo regno non avrà fine. Credo nello Spirito Santo, che è Signore e dà la vita, e procede dal Padre e dal Figlio. Con il Padre e il Figlio è adorato e glorificato, e ha parlato per mezzo dei profeti. Credo la Chiesa, una santa cattolica e apostolica. Professo un solo battesimo per il perdono dei peccati. Aspetto la risurrezione dei morti e la vita del mondo che verrà. Amen.
</p>

<p>
<u>OREMUS</u> / Il Signore onnipotente, lungo tutti i secoli della storia, ha vegliato sul suo popolo per salvarlo. Con questa certezza nel cuore, invochiamolo dicendo: <b>Ascoltaci, o Signore.</b> / Per il Papa, i vescovi e i sacerdoti, perchè siano, sulla terra, coloro che sanno indicare la strada giusta ad ogni uomo. Preghiamo: / Per coloro che governano il mondo, perchè siano coscienti che la loro autorità viene da Dio e a lui ne dovranno rendere conto. Preghiamo: / Per i genitori, perchè sappiano sempre, con l'esempio e con le parole, essere portatori della voce di Dio per i figli. Preghiamo: / Per tutti quelli che soffrono, perchè trovino nelle comunità cristiane dei luoghi di ascolto, di accoglienza e di aiuto. Preghiamo: / Per questa comunità, perchè sappia raccogliere dalla mano di Cristo la fiaccola della fede, e la porti avanti con coraggio. Preghiamo: / Per i propagatori di false ideologie. / Perchè i cristiani purifichino continuamente la loro fede. / Signore, che nella tua infinita bontà dai consolazione agli afflitti, forza ai deboli, sapienza agli ignoranti, trasformaci come tu vuoi perchè possiamo lodarti senza fine nel nome del Cristo tuo Figlio, che vive e regna con te per tutti i secoli dei secoli. Amen.
</p>

<p>
<u>OFFERTORIO</u> / Accogli, Signore, i nostri doni in questo misterioso incontro tra la nostra povertà e la tua grandezza: noi ti offriamo le cose che ci hai dato, e tu donaci in cambio te stesso. Per Cristo nostro Signore.
</p>

<p>
<u>PREFAZIO</u> / <b>Cristo luce delle genti</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno. [Oggi] in Cristo, luce del mondo, tu hai rivelato alle genti il mistero della salvezza e in lui, apparso nella nostra carne mortale, ci hai rinnovati con la gloria dell’immortalità divina. E noi, uniti agli Angeli e agli Arcangeli, ai Troni e alle Dominazioni e alla moltitudine dei cori celesti, cantiamo con voce incessante l’inno della tua gloria: Santo, Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>COMMUNIO</u> / Il popolo che abitava nelle tenebre vide una grande luce. (Mt 4,16)
</p>

<p>
<img src="./MM/ComunioneSpirituale.jpg">
</p>

<p>
<u>COMMUNIO</u> / Il popolo che abitava nelle tenebre vide una grande luce. (Mt 4,16)
</p>

<p>
<img src="./MM/ComunioneSpirituale.jpg">
</p>

<p>
<u>GRATIAS</u> / Dio onnipotente e misericordioso fa' che la forza inesauribile di questi santi misteri ci sostenga in ogni momento della nostra vita. Per Cristo nostro Signore.
</p>

<h3>LECTIO</h3>

<h5>EVANGELIZO</h5>

<p>
San Giovanni Crisostomo (ca 345-407) sacerdote ad Antiochia poi vescovo di Costantinopoli, dottore della Chiesa / Omelia sulla prima lettera ai Corinzi, 24,4; PG 61, 204-205 / «Preso il pane, rese grazie, lo spezzò e lo diede loro dicendo: questo è il mio corpo che è dato per voi» (Lc 22,19) / Cristo ci ha dato il suo corpo per saziarci, attirandoci a sé in un'amicizia sempre più grande. Accostiamoci dunque a lui con fervore e ardente carità. (...) Anche i magi hanno adorato questo corpo adagiato nel presepe. (...) Essi si accostarono con gran tremore a un presepe e a una grotta, senza scorgere nessuna di quelle cose che tu ora puoi vedere. Tu invece non ti volgi a un presepe ma a un altare; e non vedi una donna che lo porta, ma un sacerdote che sta in piedi alla sua presenza, e lo Spirito ricco di ogni fecondità, che si libra sulle offerte. Non vedi semplicemente quello stesso corpo, come lo videro loro, ma hai conosciuto la sua potenza e tutto il suo disegno e non ignori nulla di quanto lui ha fatto. (...) Esortiamo quindi noi stessi, con santo timore, e mostriamo una pietà molto maggiore di quegli stranieri, in modo da non accostarci all'altare in modo indegno. (...) Poiché questa mensa è la forza della nostra anima, la fonte di unità di tutti i nostri pensieri, il motivo della nostra fiducia; è speranza, salvezza, luce, vita. Se  avremo lasciato la terra dopo questo sacrificio, andremo con fiducia verso i suoi atrii santi, come rivestiti di armature d'oro. Parlo forse di cose future? Fin da quaggiù, questo mistero è per te il cielo e la terra. Apri quindi le porte del cielo e guarda; e allora contemplerai quello che ho appena detto. Ciò che lì si trova è la più preziosa di tutte le cose e io te la mostrerò, deposta sulla terra. Non ti mostro angeli né arcangeli, non cieli né i cieli dei cieli, ma ti offro lo stesso Signore di tutto questo. Vedi come puoi vedere sulla terra ciò che è più prezioso di ogni altra cosa? Non solo lo vedi, ma puoi toccarlo; non soltanto lo tocchi ma puoi anche mangiarlo. Purifica quindi la tua anima, prepara la tua mente ad accogliere tali misteri.
</p>

<h5>EVANGELIZO</h5>

<p>
San Leone Magno (? - ca 461), papa e dottore della Chiesa / 3° Discorso per l'Epifania, 5 (trad it Copyright © 2011 Monastero Virtuale) / "Il popolo immerso nelle tenebre ha visto una grande luce" / Dilettissimi, ammaestrati da questi misteri della divina grazia, celebriamo con gioia spirituale il giorno delle nostre primizie e l'inizio della vocazione delle genti. Rendiamo grazie al misericordioso Dio, come dice l'Apostolo "ringraziando con gioia il Padre che ci ha messi in grado di partecipare alla sorte dei santi nella luce. È lui infatti che ci ha liberati dal potere delle tenebre e ci ha trasferiti nel regno del suo Figlio diletto" (Col 1,12-13). E già Isaia aveva profetato: "Il popolo che camminava nelle tenebre vide una grande luce; su coloro che abitavano in terra tenebrosa una luce rifulse" (Is 9,1) / Abramo ha visto questo giorno e ne ha goduto; e quando ha compreso che i figli della sua fede sarebbero stati benedetti nella sua discendenza, che è Cristo, e quando ha visto che nella fede sarebbe stato padre di tutte le genti, "diede gloria a Dio, sapendo benissimo che qualunque cosa Dio prometta, ha pure il potere di portarla a compimento" (Gv 8,56; Gal 3,16; Rom 4,18-21). Davide inneggiava nei salmi a questo giorno, dicendo: "Tutti i popoli che hai creato verranno e si prostreranno davanti a te, o Signore, per dare gloria al tuo nome" (Sal 86,9); e ancora: "Il Signore ha manifestato la sua salvezza, agli occhi dei popoli ha rivelato la sua giustizia" (Sal 98,2). / Ora noi sappiamo che questo è avvenuto da quando la stella condusse i Magi, sospingendoli da lontane regioni, a conoscere e adorare il Re del cielo e della terra. E certamente anche noi con questo caratteristico servizio della stella, siamo esortati a prestare adorazione, affinché pure noi obbediamo a questa grazia che tutti invita a Cristo. Chiunque nella Chiesa vive con pietà e castità, chiunque gusta le cose celesti e non le terrene (Col 3,2), è come una luce celeste: mentre egli conserva il candore di santa vita, quasi stella, mostra a molti la via che porta al Signore. Dilettissimi, dovete tutti darvi reciproco aiuto..., affinché possiate risplendere, come figli della luce, nel regno di Dio (Mt 13,13; Ef 5,8).
</p>

<p>
<u>EVANGELIZO-21</u> / San Romano il Melode (?-ca 560) compositore d'inni greco / Inni per l'Epifania, I, 1-2 ; II, 3; / «Su quelli che dimoravano in terra e ombra di morte una luce si è levata» / Ti sei manifestato oggi all'universo e la tua luce, Signore, ci è apparsa. Perciò, di fronte a questa rivelazione, ti cantiamo: sei venuto, ti sei manifestato, tu luce inaccessibile! (1Tim 6,16)... Nella Galilea delle genti, nel paese di Zàbulon, nella terra di Nèftali, come disse il profeta, Cristo, come grande luce, risplendette (Is 8,23 – 9,1). Su coloro che abitavano in terra tenebrosa, un gran chiarore rifulse, sgorgando da Betlemme: il Signore nato da Maria, il Sole di giustizia, diffonde i suoi raggi sull'universo intero (Ml 3,20). Noi, figli di Adamo che siamo nudi, veniamo, rivestiamolo per essere riscaldati. Proprio per vestire quelli che sono nudi, rischiarare quelli che sono nelle tenebre, ti sei manifestato, tu luce inaccessibile. Dio non disprezzò colui che nel paradiso è stato spogliato per scaltrezza dei suoi vestiti e ha perso la sua tunica tessuta dalle mani stesse di Dio. Torna da lui e chiama, con la sua voce santa, il disubbidiente: «Adamo, dove sei ? (Gen 3,9). Smetti di nasconderti. Per quanto nudo e povero tu sia, voglio vederti. Non avere paura, mi sono fatto simile a te. Tu volevi diventare Dio (Gen 3,5) e non hai potuto. Ora, perché l'ho voluto, mi sono fatto carne. Quindi, vieni avanti, riconoscimi e dì: Sei venuto, ti sei manifestato, tu luce inaccessibile.» ... Canta, canta, Adamo; adora colui che viene a te. Mentre ti allontanavi, si è manifestato a te per farsi vedere, toccare, accogliere. Colui che avevi temuto quando eri stato ingannato dal demonio, per te si è fatto simile a te. È disceso sulla terra per prenderti in cielo; è divenuto mortale perché tu diventi Dio e ritrovi la tua primitiva bellezza. Volendo aprirti le porte dell'Eden, ha abitato Nazareth. Per questo, canta, uomo, e loda colui che si è manifestato e ha illuminato tutto l'universo.
</p>

<h5>DIBRUNO</h5>

<p>
Per quelli che abitavano in regione e ombra di morte (Mt 4,12-17.23-25) / L’Evangelista Matteo, dopo la sua vittoria sul diavolo nel deserto, fa iniziare la missione di Gesù, con pieno compimento della profezia di Isaia. In essa è detto non solo che la luce viene ad illuminare le tenebre della terra, ma è rivelato anche chi è il portatore di questa luce, che è luce di verità, giustizia, pace, riconciliazione, perdono: “Ma la caligine sarà dissipata, poiché non ci sarà più oscurità dove ora è angoscia. In passato umiliò la terra di Zàbulon e la terra di Nèftali, ma in futuro renderà gloriosa la via del mare, oltre il Giordano, Galilea delle genti. Il popolo che camminava nelle tenebre ha visto una grande luce; su coloro che abitavano in terra tenebrosa una luce rifulse. Hai moltiplicato la gioia, hai aumentato la letizia. Gioiscono davanti a te come si gioisce quando si miete e come si esulta quando si divide la preda. Perché tu hai spezzato il giogo che l’opprimeva, la sbarra sulle sue spalle, e il bastone del suo aguzzino, come nel giorno di Madian. Perché ogni calzatura di soldato che marciava rimbombando e ogni mantello intriso di sangue saranno bruciati, dati in pasto al fuoco. Perché un bambino è nato per noi, ci è stato dato un figlio. Sulle sue spalle è il potere e il suo nome sarà: Consigliere mirabile, Dio potente, Padre per sempre, Principe della pace. Grande sarà il suo potere e la pace non avrà fine sul trono di Davide e sul suo regno, che egli viene a consolidare e rafforzare con il diritto e la giustizia, ora e per sempre. Questo farà lo zelo del Signore degli eserciti” (Is 8,23-9.6). Chi porta la luce nella regione delle tenebre è il Cristo, il Messia. Gesù è Consigliere mirabile, Dio potente, Padre per sempre. Principe della pace. Gesù è la luce vera che viene per illuminare ogni uomo. È la verità per fare verità ogni figlio di Adamo. È la vita che si fa vita di quanti abitano nella regione della morte. Gesù è il Dio Eterno, il Dio Luce eterna, il Dio Vita eterna, il Dio Amore eterno dato a noi dal Padre nella carne. Chi vede Gesù vede un uomo, ma quell’uomo è Dio, è il Figlio di Dio, è il Verbo Eterno del Padre. Questa sua divina ed eterna essenza sfuggiva ieri agli uomini, sfugge anche oggi. Oggi molto più che ieri, a motivo di una volontà satanica universale contro di Lui e la sua essenza. / In quel tempo, quando Gesù seppe che Giovanni era stato arrestato, si ritirò nella Galilea, lasciò Nàzaret e andò ad abitare a Cafàrnao, sulla riva del mare, nel territorio di Zàbulon e di Nèftali, perché si compisse ciò che era stato detto per mezzo del profeta Isaia: «Terra di Zàbulon e terra di Nèftali, sulla via del mare, oltre il Giordano, Galilea delle genti! Il popolo che abitava nelle tenebre vide una grande luce, per quelli che abitavano in regione e ombra di morte una luce è sorta». Da allora Gesù cominciò a predicare e a dire: «Convertitevi, perché il regno dei cieli è vicino». Gesù percorreva tutta la Galilea, insegnando nelle loro sinagoghe, annunciando il vangelo del Regno e guarendo ogni sorta di malattie e di infermità nel popolo. La sua fama si diffuse per tutta la Siria e conducevano a lui tutti i malati, tormentati da varie malattie e dolori, indemoniati, epilettici e paralitici; ed egli li guarì. Grandi folle cominciarono a seguirlo dalla Galilea, dalla Decàpoli, da Gerusalemme, dalla Giudea e da oltre il Giordano. / Come si entra nella luce, nella verità, nella grazia, nella giustizia, nella vita eterna che è Cristo Gesù? Attraverso la conversione. Non si tratta però di una conversione morale: dalla disobbedienza all’obbedienza, dal peccato al pentimento e al ritorno nell’alleanza, dall’ingiustizia alla giustizia. La conversione è teologica e vale per ogni uomo, giusto, ingiusto, santo, peccatore, credente, non credente. La conversione richiesta è il passaggio da Mosè a Cristo, dall’Antica Alleanza alla Nuova, dalla Parola di Dio data ai padri alla Parola di Gesù Signore, dal sangue dei capri, dei tori e dei vitelli al sangue di Cristo Gesù, ma anche dal sacerdozio secondo Aronne al sacerdozio secondo Cristo Signore. La conversione deve essere piena, radicale, totale, perenne, senza ritorno indietro. Non si può rimanere nel Vecchio e assumere qualcosa del Nuovo. Si deve passare nel Nuovo, lasciando il Vecchio. La vecchia santità non serve più. Occorre oggi la nuova santità, quella che è il frutto dell’obbedienza alla Parola di Gesù. Se si deve convertire Mosè a Cristo, ogni altro uomo si deve convertire. È Gesù il solo Principe della pace e il solo Re del regno di Dio. Per questo la conversione a Cristo è obbligatoria, se si vuole entrare nella sua luce, verità e vita. / Madre di Dio, Angeli, Santi, fate che ogni uomo si converta a Cristo, sua luce eterna. 
</p>

<h5>DIBRUNO</h5>

<p>
Convertitevi, perché il regno dei cieli è vicino / (1 Gv 3,22-4,6; Sal 2; Mt 4,12-17.23-25) / La conversione è disporre corpo, anima, spirito, volontà, desideri, sentimenti, pensieri, tutta l’attuale condizione, anche quella religiosa finora vissuta, perché si possa entrare nel regno di Dio che viene, anzi che è già venuto. Con Cristo Gesù, la conversione ha un significato tutto particolare, speciale, unico. Si deve lasciare anche la fede che finora ha sostenuto la vita, fondata essenzialmente sui Comandamenti e sui Precetti e Statuti del Padre, perché Lui è venuto per dare compimento a tutta la Legge e a tutti i Profeti. In una parola semplice: per Gesù la conversione è l’accoglienza nel cuore della sua Parola, della sua Alleanza, della sua Legge, della sua Grazia, della sua Verità. I figli di Abramo devono lasciare Mosè e affidarsi totalmente alla sua Parola. Sappiamo che quando Gesù chiese la conversione al suo Corpo da mangiare e al suo Sangue da bere, i Giudei gli risposero che il suo discorso era duro. Lo lasciarono. Se ne andarono. / Io sono il pane della vita. I vostri padri hanno mangiato la manna nel deserto e sono morti; questo è il pane che discende dal cielo, perché chi ne mangia non muoia. Io sono il pane vivo, disceso dal cielo. Se uno mangia di questo pane vivrà in eterno e il pane che io darò è la mia carne per la vita del mondo». Allora i Giudei si misero a discutere aspramente fra loro: «Come può costui darci la sua carne da mangiare?». Gesù disse loro: «In verità, in verità io vi dico: se non mangiate la carne del Figlio dell’uomo e non bevete il suo sangue, non avete in voi la vita. Chi mangia la mia carne e beve il mio sangue ha la vita eterna e io lo risusciterò nell’ultimo giorno. Perché la mia carne è vero cibo e il mio sangue vera bevanda. Chi mangia la mia carne e beve il mio sangue rimane in me e io in lui. Come il Padre, che ha la vita, ha mandato me e io vivo per il Padre, così anche colui che mangia me vivrà per me. Questo è il pane disceso dal cielo; non è come quello che mangiarono i padri e morirono. Chi mangia questo pane vivrà in eterno». Gesù disse queste cose, insegnando nella sinagoga a Cafàrnao. Molti dei suoi discepoli, dopo aver ascoltato, dissero: «Questa parola è dura! Chi può ascoltarla?». Gesù, sapendo dentro di sé che i suoi discepoli mormoravano riguardo a questo, disse loro: «Questo vi scandalizza? E se vedeste il Figlio dell’uomo salire là dov’era prima? È lo Spirito che dà la vita, la carne non giova a nulla; le parole che io vi ho detto sono spirito e sono vita. Ma tra voi vi sono alcuni che non credono». Gesù infatti sapeva fin da principio chi erano quelli che non credevano e chi era colui che lo avrebbe tradito. E diceva: «Per questo vi ho detto che nessuno può venire a me, se non gli è concesso dal Padre». Da quel momento molti dei suoi discepoli tornarono indietro e non andavano più con lui (Gv 6,48-66). / Dinanzi alla scristianizzazione del mondo, può il cristiano annullare la conversione e la fede nel Vangelo, al fine di avere qualche seguace in più? A nulla serve avere seguaci per farne dei figli della Geenna il doppio di noi. La conversione deve essere al Vangelo così come esso è uscito dal cuore di Cristo, sapendo che esso è un peso soave e leggero. Con la grazia di Cristo, nello Spirito Santo, si può vivere il Vangelo di Cristo. / Quando Gesù seppe che Giovanni era stato arrestato, si ritirò nella Galilea, lasciò Nàzaret e andò ad abitare a Cafàrnao, sulla riva del mare, nel territorio di Zàbulon e di Nèftali, perché si compisse ciò che era stato detto per mezzo del profeta Isaia: Terra di Zàbulon e terra di Nèftali, sulla via del mare, oltre il Giordano, Galilea delle genti! Il popolo che abitava nelle tenebre vide una grande luce, per quelli che abitavano in regione e ombra di morte una luce è sorta. Da allora Gesù cominciò a predicare e a dire: «Convertitevi, perché il regno dei cieli è vicino». Gesù percorreva tutta la Galilea, insegnando nelle loro sinagoghe, annunciando il vangelo del Regno e guarendo ogni sorta di malattie e di infermità nel popolo. La sua fama si diffuse per tutta la Siria e conducevano a lui tutti i malati, tormentati da varie malattie e dolori, indemoniati, epilettici e paralitici; ed egli li guarì. Grandi folle cominciarono a seguirlo dalla Galilea, dalla Decàpoli, da Gerusalemme, dalla Giudea e da oltre il Giordano. / Se i ministri della Parola non chiedono la conversione al Vangelo, inutile e vana è la celebrazione dei sacramenti. Si fa un figlio di Dio perché viva da vero figli di Dio e si riceve l’Eucaristia per essere carità crocifissa di Gesù. Si diviene carità crocifissa vivendo l’obbedienza al Vangelo fino alla morte di croce. Non si possono celebrare i sacramenti come servizio alle tenebre. Essi sono un purissimo servizio alla luce. / Madre di Dio, Angeli, Santi, non permettete che si celebrino i sacramenti invano.
</p>

<p>
<u>DIBRUNO-21</u> / Convertitevi, perché il regno dei cieli è vicino (Mt 4,12-17.23-25) / Gesù inizia la sua missione in mezzo al suo popolo, invitando alla conversione. È giusto ricordare quanto spesse volte è stato manifestato in queste pagine, specie oggi, tempo in cui tutto si sta riducendo a morale senza alcuna verità, perché si tratta di una morale senza Vangelo, senza grazia, senza Cristo, senza lo Spirito del Signore, senza la Chiesa una, santa, cattolica, apostolica. Siamo chiamati alla conversione. Ma a cosa ci si deve convertire? Al Vangelo. A quale parola del Vangelo? Ad ogni Parola. A tutte le Parole. A cosa ancora ci si deve convertire? Al Regno di Dio. Ci si converte al Regno, divenendo con un Cristo Gesù un solo corpo, una sola vita. Questo può avvenire solo attraverso il sacramento del battesimo. Convertirsi al Vangelo non è sufficiente. Convertirsi al Regno neanche è sufficiente. Ci si deve convertire al Vangelo per divenire Regno di Dio. Si può divenire Regno di Dio convertendosi al Vangelo. Si predica il Vangelo perché si diventi vita di Cristo nel mondo. Conversione al Vangelo, conversione al Regno, conversione a Gesù sono e devono rimanere in eterno una cosa sola. Mai se ne potranno fare tre cose separate, distinte, differenti, slegate, ognuna per sé. Vanno conservate nella loro unità. La conversione è una e molteplice. Se la conversione al Vangelo, al Regno, a Cristo Signore sono la sola via della vera salvezza dell’uomo, perché oggi si dice da più parti che ogni religione è via per la vera salvezza? Se non era via buona per avere la salvezza la Legge di Mosè, quella contenuta per intenderci nel Pentateuco, nei Profeti, nei Salmi e da questa Legge ci si doveva convertire a Cristo, al suo Vangelo, al suo Regno – noi sappiamo che questa Legge era la più perfetta perché rivelata direttamente da Dio al suo popolo – come possiamo affermare che ogni religione è buona per essere graditi a Dio e che per essa l’uomo può tornare alla vera sorgente del suo essere e del suo operare? Evidentemente c’è qualcosa che non funziona nella nostra predicazione. Se Gesù vuole un solo gregge e un solo pastore, perché noi predichiamo molti greggi e molti pastori? Se Gesù chiede agli Apostoli di fare discepoli tutte le genti, i discepoli degli Apostoli allo stesso modo che gli Apostoli sono discepoli di Gesù, perché noi gridiamo ai quattro venti che a Gesù non serve alcun discepolo? Evidentemente in noi c’è un grande distacco dalla Carta del Vangelo e anche dallo Spirito Santo, dal momento che viene totalmente dichiarata nulla la sua Parola, la sua Carta Magna. / In quel tempo, quando Gesù seppe che Giovanni era stato arrestato, si ritirò nella Galilea, lasciò Nàzaret e andò ad abitare a Cafàrnao, sulla riva del mare, nel territorio di Zàbulon e di Nèftali, perché si compisse ciò che era stato detto per mezzo del profeta Isaia: «Terra di Zàbulon e terra di Nèftali, sulla via del mare, oltre il Giordano, Galilea delle genti! Il popolo che abitava nelle tenebre vide una grande luce, per quelli che abitavano in regione e ombra di morte una luce è sorta». Da allora Gesù cominciò a predicare e a dire: «Convertitevi, perché il regno dei cieli è vicino». Gesù percorreva tutta la Galilea, insegnando nelle loro sinagoghe, annunciando il vangelo del Regno e guarendo ogni sorta di malattie e di infermità nel popolo. La sua fama si diffuse per tutta la Siria e conducevano a lui tutti i malati, tormentati da varie malattie e dolori, indemoniati, epilettici e paralitici; ed egli li guarì. Grandi folle cominciarono a seguirlo dalla Galilea, dalla Decàpoli, da Gerusalemme, dalla Giudea e da oltre il Giordano. / Che le nostre teorie di salvezza sono vera menzogna, ogni giorno ce lo svela la storia. Molti si stanno ritirando dalla confessione della fede in Cristo Gesù. Senza la fede in Cristo anche la morale viene meno. Grazia e verità si allontanano da noi. Anziché camminare nella luce avanziamo nelle tenebre. Non generiamo vita nel mondo, ma solo morte, molta morte. Prima rinneghiamo Cristo Signore, poi invochiamo Dio perché risolva tutti i nostri disastri materiali e spirituali. Va gridato con fortezza di Spirito Santo che la vera salvezza è nella conversione al Vangelo, al Regno, a Cristo, alla Chiesa. Mai potrà esistere una vera conversione senza vera conversione alla Chiesa. Vangelo, Regno di Dio, Cristo Gesù, Chiesa devono essere e rimanere una sola conversione. / Madre della Redenzione, Angeli, Santi, otteneteci la vera conversione del cuore.
</p>

<p>
<u>SILVESTRINI-21</u> / Convertitevi! Gesù inizia la sua missione nel mondo lanciando agli uomini un imperativo: "convertitevi". Egli, innanzitutto, vuole così renderci coscienti della nostra situazione di peccato e poi vuole rivelarci il motivo della sua venuta e della sua presenza tra noi. Già era stato additàto da Giovanni Battista come l'Agnello che toglie i peccati del mondo. Ora con la sua predicazione, con i suoi miracoli, con i reiterati gesti di misericordia, vuole convincerci che ci è possibile recedere dal male e intraprendere una via, quella della salvezza; è possibile convertirsi. Ciò che era stato promesso ai nostri padri ora finalmente si adempie: "il popolo immerso nelle tenebre ha visto una grande luce; su quelli che dimoravano in terra e ombra di morte una luce si è levata". È il peccato che ci immerge nelle tenebre, Cristo è la luce del mondo, luce dell'anima che ritrova la grazia e la gioia di vivere in Dio e di sentirsi amata. Comprendiamo allora il vero significato che Gesù vuole dare alle sue prodigiose guarigioni: la sua missione, il Regno di Dio ormai vicino, debbono significare concretamente una conversione totale dell'uomo, una vera rinascita che coinvolge tutto l'uomo nella sua realtà spirituale e fisica. L'accorrere dei malati segna l'inizio di una storia ininterrotta, di tutti coloro che, ritrovandosi malati nel corpo e nello spirito, andranno o saranno condotti da Gesù, dai suoi ministri, resi capaci di assolvere e di perdonare. L'essere risanati da lui significa aver ritrovato la vita, significa la nostra completa e reale conversione.
</p>

<h5>LOYOLA</h5>

<p>
Oggi ci viene raccontata una storia di segni intrecciati. Gesù, dopo un evento insieme politico e personale, apre un nuovo capitolo della sua esistenza. Dopo una vita da artigiano con i suoi familiari, inizia la sua epifania, comincia a manifestarsi: con prediche e guarigioni compie la sua missione terrena ma contemporaneamente svela la sua natura divina. Da fuori può sembrare tutto semplice ed evidente. Magari ci è capitato di avere la stessa impressione guardando al destino di personaggi della storia, di amici o magari anche guardando alla nostra stessa vita, come se, guardando con un po’ distacco, una strada e un senso emergessero dall’imbroglio dei fili degli eventi presenti. Questi segni diventano segnali, come se gli avvenimenti importanti fossero la nostra segnaletica per mostrarci la strada da seguire e allo stesso tempo una spinta per agire. Il tempo di riflettere, di pensare, di pianificare, di discernere è finito. Ora è venuto il tempo dell’azione e del movimento perché le scritture si possano adempiere. Gesù è per noi un esempio di prova e di missione, un esempio da seguire, che allo stesso tempo ci dà anche tutte le chiavi necessarie a riconoscerlo nella profondità della sua identità: figlio e fratello, la sua storia non può non essere legata alla nostra salvezza. Gesù non si lascia intrappolare dal pensiero o dalla paura della tragedia, ma si lascia guidare dal cuore. Con pazienza (trent’anni!) ha atteso il momento opportuno, ma ora non esita a mettersi in gioco: è arrivato il tempo! / Quale evento esteriore mi ha spinto ad agire nel passato? In quale occasione ho rimandato l’azione? Quando invece ho agito d’impulso? Quale paura oggi mi impedisce di prendere una decisione o di agire? (Virginie Kubler)
</p>

<h5>LOYOLA</h5>

<p>
Il movimento è vita, lo sappiamo sia dalla scienza che dalla teologia. Oggi ci è dato di contemplare quanto sia vero, con un balletto di persone in moto, nel quale lo stesso Gesù, se pure al centro, non rimane immobile. Si muove secondo gli eventi presenti e secondo le scritture, si mette in ascolto della realtà e della volontà di Dio; lascia la sua casa e va ad abitare in una città nuova, attraversando paesi e paesaggi diversi. Dopo la preghiera, apre la bocca e tende la mano: non solo annuncia il regno di Dio, cioè una luce nuova sulla quotidianità e sulla prospettiva di una vita che non sarà fermata dalla morte; ma guarisce anche ogni sorta di male, cura piccole e grandi morti. Gesù si com-muove e la gente si con-verte, cambia direzione, cambia vita, attirata da una luce che sorge e che non si spegnerà mai più. Questa luce è Dio che nasce nel cuore di che si mette in ascolto, in cammino e in gioco. Ora tocca a te: ascolta la parola, mettiti in moto verso il miracolo della vita. Quale infermità o malattia – del corpo o dell’anima – vorrei affidare al Signore, perché mi guarisca? Quale parola oggi mi converte e mi avvicina al regno dei cieli? Dove vedo luce nella mia vita di oggi e come posso coltivarla? (Virginie Kubler)
</p>

<p>
<u>LOYOLA-21</u> / Quando ogni speranza di giustizia, verità, perdono, pace, purificazione, salvezza viene messa a morte dalle accuse ingiuste del rancore, dell’orgoglio, del dolore e della disperazione, della diffidenza e della delusione, Dio in persona viene ad abitare le rive dell’animo umano. Il particolare momento storico che stiamo vivendo ci impone un individualismo estenuante, uno sguardo contabile sulla nostra storia personale, l’urgenza di guardare al futuro con dubbio e preoccupazioni. Il Padre interviene nel Figlio e invita a tornare al cuore delle cose, a ciò che veramente conta per vivere pienamente la vita: l’amore e la cura di quello che viviamo con gli altri, di quello che viviamo con Dio, di quello che viviamo con noi stessi. Ci vuole fiducia poi nel fatto che qualcuno percorre la nostra quotidianità e arriva dove noi non arriviamo, ci insegna e guarisce, ma dobbiamo essere disposti ad imparare e disposti a guarire. L’ultima parola sulla nostra vita è poi del Padre, come la prima, l’amore, il suo Regno. / Cosa sono disposto ad affidare perché venga guarito? In che modo posso aprirmi ad imparare? Cosa non sto guardando nella sua essenzialità? (Mounira Abdelhamid Serra)
</p>

<p>
<u>LettureBose</u> / Metto nelle vostre mani il <u>VANGELO</u> / Sapientemente il Signore diede inizio alla sua predicazione da quel messaggio che era solito predicare Giovanni: Fate penitenza, perché il regno dei cieli è vicino (Mt 3,2), non per abolire l'insegnamento di Giovanni, ma per dargli ulteriore conferma. Se infatti avesse predicato così mentre Giovanni ancora predicava, forse avrebbe dato l'impressione di disprezzarlo, ora invece, poiché ripete tali parole mentre Giovanni è in prigione, non dà segno di disprezzarlo, bensì di confermarlo. Confermò l'insegnamento di Giovanni per testimoniare che egli era un uomo degno di fede ... Mentre camminava lungo il mare, Gesù vide due fratelli, Simone e Andrea (Mt 4,18). Prima di dire o fare qualcosa, Cristo chiama gli apostoli affinché nulla resti nascosto delle sue parole e delle sue opere e così, in seguito possano dire con fiducia: Noi non possiamo tacere quello che abbiamo visto e ascoltato (At 4,20). Li vede non nel corpo, ma nello spirito, non guardando il loro aspetto esteriore, ma i loro cuori. E li sceglie non perché già erano apostoli, ma perché potevano diventare apostoli. Come l'artigiano, che ha visto delle pietre preziose, ma non tagliate, le sceglie non per quello che sono, ma per quello che possono diventare ... E disse loro: Venite dietro a me, vi farò diventare pescatori di uomini (Mt 4, 19), cioè vi renderò maestri affinché con la rete della parola di Dio afferriate gli uomini da questo modo di vivere falso, incostante, tempestoso, instabile, insidioso, sempre pericoloso e mai sicuro per nessuno, nel quale gli uomini non camminano di loro volontà, ma sono trascinati controvoglia, quasi a forza. La violenza dell'avversario, facendo sorgere in loro molti cattivi desideri, dona loro l'illusione di fare la loro volontà; in realtà, li seduce e li spinge a operare il male affinché gli uomini si divorino a vicenda come i pesci più forti divorano sempre i più deboli. Con la rete afferrate gli uomini per trasportarli nella terra del corpo di Cristo, ricca di frutti; fatene delle membra del suo corpo, nella terra ricca di frutti, dolce, sempre tranquilla, dove se c'è tempesta non è per portare alla rovina, ma per mettere alla prova la fede e per far fruttare la pazienza. Affinché gli uomini camminino liberamente e non siano trascinati, affinché non si divorino a vicenda, ecco io metto tra le vostre mani un vangelo nuovo. (Commento incompleto a Matteo 6,17; 7,18-19) 
</p>

<h5>HOMILY</h5>

<p>
PRIMA LETTURA Il Comandamento del Padre è Cristo Gesù. Il Primo Comandamento dell’Antica Alleanza così recitava: “Io sono il Signore, tuo Dio, che ti ho fatto uscire dalla terra d’Egitto, dalla condizione servile: Non avrai altri dèi di fronte a me” (Es 20,2-3). Ecco come sempre deve recitare il Primo Comandamento della Nuova Alleanza. “Io sono l’Eterno Figlio Unigenito del Padre, il Suo Verbo che si è fatto carne. Sono il tuo Redentore, il tuo Salvatore, la tua Grazia, la tua Verità, la tua Giustizia, la tua Luce, la tua Vita Eterna, la tua Pace. Non avrai altri Redentori e Salvatori di fronte a me”. Questa verità di Gesù Signore così da Lui è stata annunciata ai Giudei: «Voi siete di quaggiù, io sono di lassù; voi siete di questo mondo, io non sono di questo mondo. Vi ho detto che morirete nei vostri peccati; se infatti non credete che Io Sono, morirete nei vostri peccati». «Quando avrete innalzato il Figlio dell’uomo, allora conoscerete che Io Sono e che non faccio nulla da me stesso, ma parlo come il Padre mi ha insegnato. Colui che mi ha mandato è con me: non mi ha lasciato solo, perché faccio sempre le cose che gli sono gradite» (Gv 8,23-29). L’esaudimento di ogni nostra preghiera è legato all’osservanza di questo Primo Fondamentale Comandamento della Nuova Alleanza. Senza una retta, vera, pura, perfetta confessione di Cristo Gesù, che è il solo nome nel quale è stabilito che possiamo essere salvati, le nostre preghiere sono vane. Stessa legge vale per i due Comandamenti della Carità. Primo Comandamento della Carità: “	Ascolta, Israele: il Signore è il nostro Dio, unico è il Signore. Tu amerai il Signore, tuo Dio, con tutto il cuore, con tutta l’anima e con tutte le forze (Dt 6,4-5). “Tu amerai il tuo Redentore e Salvatore con tutto il cuore, con tutta l’anima e con tutte le tue forze. Solo Amando il tuo Redentore e Salvatore potrai amare nello Spirito Santo il Padre del Signore nostro Gesù Cristo”. Ecco il Secondo Comandamento della Carità: “Amerai il tuo prossimo come te stesso”. Questo Comandamento va così tradotto nella Nuova Alleanza: “ «Capite quello che ho fatto per voi? Voi mi chiamate il Maestro e il Signore, e dite bene, perché lo sono. Se dunque io, il Signore e il Maestro, ho lavato i piedi a voi, anche voi dovete lavare i piedi gli uni agli altri. Vi ho dato un esempio, infatti, perché anche voi facciate come io ho fatto a voi. Vi do un comandamento nuovo: che vi amiate gli uni gli altri. Come io ho amato voi, così amatevi anche voi gli uni gli altri. Da questo tutti sapranno che siete miei discepoli: se avete amore gli uni per gli altri» )Gv 13,12-15.34-35). Se Cristo Gesù non è posto al centro del nostro cuore, della nostra mente, della nostra anima, dei nostri pensieri, secondo purissima obbedienza alla volontà del Padre, le nostre preghiera mai potranno essere ascoltate. Le nostre preghiera saranno ascoltate se è lo Spirito di Cristo Gesù a presentarle per noi a Cristo Gesù. Lo Spirito Santo abita in noi se Cristo abita in noi. Se Cristo non abita in noi, neanche lo Spirito vi abita. Se preghiamo noi e non lo Spirito di Cristo in noi, Cristo Gesù mai potrà esaudirci. Se Cristo non ci esaudisce, neanche il Padre ci esaudirà. LEGGIAMO 1Gv 3,22-4,6 Qualunque cosa chiediamo, la riceviamo da lui, perché osserviamo i suoi comandamenti e facciamo quello che gli è gradito. Questo è il suo comandamento: che crediamo nel nome del Figlio suo Gesù Cristo e ci amiamo gli uni gli altri, secondo il precetto che ci ha dato. Chi osserva i suoi comandamenti rimane in Dio e Dio in lui. In questo conosciamo che egli rimane in noi: dallo Spirito che ci ha dato. Carissimi, non prestate fede ad ogni spirito, ma mettete alla prova gli spiriti, per saggiare se provengono veramente da Dio, perché molti falsi profeti sono venuti nel mondo. In questo potete riconoscere lo Spirito di Dio: ogni spirito che riconosce Gesù Cristo venuto nella carne, è da Dio; ogni spirito che non riconosce Gesù, non è da Dio. Questo è lo spirito dell’anticristo che, come avete udito, viene, anzi è già nel mondo. Voi siete da Dio, figlioli, e avete vinto costoro, perché colui che è in voi è più grande di colui che è nel mondo. Essi sono del mondo, perciò insegnano cose del mondo e il mondo li ascolta. Noi siamo da Dio: chi conosce Dio ascolta noi; chi non è da Dio non ci ascolta. Da questo noi distinguiamo lo spirito della verità e lo spirito dell’errore. La verità della nostra fede è Cristo. Vale anche per questa verità quanto rivela l’Apostolo Paolo: “Tutto ciò, infatti, che non viene dalla fede è peccato” (Rm 14,23). “omne autem quod non ex fide peccatum est (Rm14.23). Pan de ho ouk ek pisteôs hamartia estin” (Rm 14,23). Tutto ciò non proviene, non deriva, non viene, non è generato, non è frutto della fede in Cristo Gesù è peccato. Questa verità deve farci riflettere, meditare, pensare. Tutto quello che viene pensato, operato, legiferato, stabilito, promosso da un cristiano che tradisce, tra lascia, omette, dimentica, ignora, rinnega la purissima fede in Cristo Gesù è peccato. Il cristiano sempre deve pensare da cristiano, sempre agire da cristiano, sempre proporre da cristiano, sempre legiferare da cristiano, sempre lavorare da cristiano in ogni ambito e luogo. Nulla è chiesto al cristiano di particolare, di speciale, se non di essere cristiano sempre e in ogni luogo, dinanzi ad ogni altra persona, difronte ad ogni avvenimento della storia. Questo significa che da veri cristiani dobbiamo celebrare le nostra sante messe e da veri cristiani dobbiamo celebrare l’altra grande liturgia: quella della santificazione di tutte le realtà materiali. Non possiamo essere cristiani nel tempio e pagani nel mondo. Se siamo pagani nel mondo è segno che siamo pagani anche nelle chiese. Se siamo cristiani nella chiese saremo cristiani anche mel mondo. L’anima è una, il corpo è uno, il cuore è uno. Noi non abbiamo due cuori, due anime, due corpi: uno per la chiesa e l’altro per il mondo. La verità è verità in ogni luogo, la falsità è falsità in ogni luogo. Siamo indivisibili. LETTURA DEL VANGELO L’Evangelista Matteo fa iniziare la missione di Gesù presentalo come vera luce del mondo. In Gesù annuncia il compimento della profezia di Isaia: Il popolo si aggirerà oppresso e affamato, e, quando sarà affamato e preso dall’ira, maledirà il suo re e il suo dio. Guarderà in alto e rivolgerà lo sguardo sulla terra ed ecco angustia e tenebre e oscurità desolante. Ma la caligine sarà dissipata, poiché non ci sarà più oscurità dove ora è angoscia. In passato umiliò la terra di Zàbulon e la terra di Nèftali, ma in futuro renderà gloriosa la via del mare, oltre il Giordano, Galilea delle genti. Il popolo che camminava nelle tenebre ha visto una grande luce; su coloro che abitavano in terra tenebrosa una luce rifulse. Hai moltiplicato la gioia, hai aumentato la letizia. Gioiscono davanti a te come si gioisce quando si miete e come si esulta quando si divide la preda. Perché tu hai spezzato il giogo che l’opprimeva, la sbarra sulle sue spalle, e il bastone del suo aguzzino, come nel giorno di Madian. Perché ogni calzatura di soldato che marciava rimbombando e ogni mantello intriso di sangue saranno bruciati, dati in pasto al fuoco. Perché un bambino è nato per noi, ci è stato dato un figlio. Sulle sue spalle è il potere e il suo nome sarà: Consigliere mirabile, Dio potente, Padre per sempre, Principe della pace. Grande sarà il suo potere e la pace non avrà fine sul trono di Davide e sul suo regno, che egli viene a consolidare e rafforzare con il diritto e la giustizia, ora e per sempre. Questo farà lo zelo del Signore degli eserciti (Is 8,21-9,6). La luce di Cristo Gesù è prima di tutto luce purissima di Parola del Padre. Poi luce di carità e luce di speranza. Se la Chiesa è chiamata ad essere la Luce di Cristo Gesù nel mondo, come Gesù, prima deve essere Luce purissima di Parola, di verità, di sapienza, di giustizia. Se non è questa Luce purissima di Parola, verità, sapienza, giustizia, mai potrà essere Luce purissima di carità e di speranza. Questa Legge vale per ogni discepolo di Gesù, costituito in Cristo, con Cristo, per Cristo, Luce del mondo. Voi siete la luce del mondo; non può restare nascosta una città che sta sopra un monte, né si accende una lampada per metterla sotto il moggio, ma sul candelabro, e così fa luce a tutti quelli che sono nella casa. Così risplenda la vostra luce davanti agli uomini, perché vedano le vostre opere buone e rendano gloria al Padre vostro che è nei cieli (Mt 5,14-16). Chi vuole essere vera Luce di carità e di speranza deve essere prima di ogni cosa purissima Luce di Parola, verità, sapienza, giustizia. LEGGIAMO IL TESTO DI Mt 4,12-17.23-25 Quando Gesù seppe che Giovanni era stato arrestato, si ritirò nella Galilea, lasciò Nàzaret e andò ad abitare a Cafàrnao, sulla riva del mare, nel territorio di Zàbulon e di Nèftali, perché si compisse ciò che era stato detto per mezzo del profeta Isaia: Terra di Zàbulon e terra di Nèftali, sulla via del mare, oltre il Giordano, Galilea delle genti! Il popolo che abitava nelle tenebre vide una grande luce, per quelli che abitavano in regione e ombra di morte una luce è sorta. Da allora Gesù cominciò a predicare e a dire: «Convertitevi, perché il regno dei cieli è vicino». Gesù percorreva tutta la Galilea, insegnando nelle loro sinagoghe, annunciando il vangelo del Regno e guarendo ogni sorta di malattie e di infermità nel popolo. La sua fama si diffuse per tutta la Siria e conducevano a lui tutti i malati, tormentati da varie malattie e dolori, indemoniati, epilettici e paralitici; ed egli li guarì. Grandi folle cominciarono a seguirlo dalla Galilea, dalla Decàpoli, da Gerusalemme, dalla Giudea e da oltre il Giordano. Oggi Gesù fa risuonare alto e forte il suo grido: «Convertitevi, perché il regno dei cieli è vicino». Cosa è la conversione che lui chiede e in cosa consiste? La conversione da Lui chiesta consiste in una sola verità: “Lasciare tutte le luci, vere o false, complete o incomplete, perfette o imperfette, finora seguite ed entrare nella sua Luce, la sola piena, vera, perfetta, completa”. Il Padre ha stabilito che ogni altra luce dovrà essere portata nella Luce del Figlio suo Unigenito. Se la nostra luce – religiosa, filosofica, scientifica, antropologica, psicologica, di qualsiasi altra natura – non è portata nella Luce di Cristo Signore, essa rimane luce che non rivela la pienezza della verità della fede, della speranza, della carità. Se poi la nostra luce è tenebra, questa tenebra va abbandonata, perché ci si rivesta solo della luce di Gesù Signore. Tutti coloro che sono venuti prima di Cristo sono luci parziali, incomplete. Devono trovare la loro pienezza e completezza in Cristo Gesù. Tutte le altre non rivelate, ma naturali, anch’esse devono trovare la loro pienezza di verità e completezza di rivelazione nella Luce eterna e incarnata di Gesù Signore. È questo oggi il tradimento della Luce vera che è Cristo Signore da parte di moltissimi discepoli di Gesù. Si dichiarano vere, complete, piene, tutte le altre luce, naturali e rivelate, parziali e incomplete, vere o anche false, finanche le tenebre oggi vengono dichiarate luci, uguali alla purissima Luce di Cristo Gesù. Questo tradimento ha come frutto la condanna dell’umanità ad immergersi nella grande immoralità e idolatria. Ha anche come frutto l’elevazione del male a bene, dell’ingiustizia a giustizia, dell’idolatria a vero culto verso Dio. Questo tradimento ha fatto sì che il peccato venisse dichiarato non più peccato, la morte spirituale non più morte, il tradimento di Cristo Gesù non più tradimento. Quando l’immoralità viene dichiarata necessaria per adeguarsi ai tempi che stiamo vivendo, è il segno del totale rinnegamento di Cristo e della sua luce. Siamo precipitati nel baratro delle tenebre. Quando l’odio, la cattiveria, la falsità, il disprezzo, la menzogna, la calunnia, la maldicenza, l’ingiuria, il giudizio, la condanna dell’altro sono elevati a stile di vita, anzi innalzati a Vangelo, dichiarati purissima profezia, allora è segno che siamo divenuti figli delle tenebre. Si è nella tenebra infernale quando si si vuole la morte dei fratelli in nome del Dio che non vuole la morte del peccatore, ma che si converta e viva. Si è veri figli di Satana quando si dichiara già dannato un fratello per il quale Gesù ha dato la vita e a noi ha chiesto di offrire la nostra vita per la sua salvezza. Oggi il cristiano agisce in questo modo e si reputa santo. Contro queste tenebre infernali così alza la voce l’Apostolo Paolo: Lo Spirito dice apertamente che negli ultimi tempi alcuni si allontaneranno dalla fede, dando retta a spiriti ingannatori e a dottrine diaboliche, a causa dell’ipocrisia di impostori, già bollati a fuoco nella loro coscienza: gente che vieta il matrimonio e impone di astenersi da alcuni cibi, che Dio ha creato perché i fedeli, e quanti conoscono la verità, li mangino rendendo grazie. Infatti ogni creazione di Dio è buona e nulla va rifiutato, se lo si prende con animo grato, perché esso viene reso santo dalla parola di Dio e dalla preghiera. Proponendo queste cose ai fratelli, sarai un buon ministro di Cristo Gesù, nutrito dalle parole della fede e della buona dottrina che hai seguito. Evita invece le favole profane, roba da vecchie donnicciole (1Tm 4,1-7). E ancora: Sappi che negli ultimi tempi verranno momenti difficili. Gli uomini saranno egoisti, amanti del denaro, vanitosi, orgogliosi, bestemmiatori, ribelli ai genitori, ingrati, empi, senza amore, sleali, calunniatori, intemperanti, intrattabili, disumani, traditori, sfrontati, accecati dall’orgoglio, amanti del piacere più che di Dio, gente che ha una religiosità solo apparente, ma ne disprezza la forza interiore. Guàrdati bene da costoro! (2Tm 3,1-5). Se cadiamo dalla Luce divina, eterna, incarnata che è Cristo Gesù, che è il cristiano in Cristo, con Cristo, per Cristo, non solo noi precipitiamo nelle tenebre, per noi precipita nelle tenebre il mondo intero. Madre della Luce eterna che in te si è fatta carne, aiutaci affinché noi rimaniamo luce purissima nella Luce che è Cristo Gesù. Daremo al mondo la Luce vera e con essa la vera Carità e la vera Speranza. Tu, Madre, ci sosterrai e noi porteremo nel mondo Cristo, Luce delle genti per la salvezza di chiunque crede nel suo nome. Amen. 
</p>

<span class="backlinks">
<hr class='footnotes'>
<b>Backlinks:</b>
<br />
<a href='file:///C:/MYZAPP/PRAXIS/QUOTIDIE.html'>QUOTIDIE</a>

</span>

</div>
</div>
</body>
</html>
