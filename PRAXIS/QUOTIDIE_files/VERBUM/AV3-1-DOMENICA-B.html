	<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta"></div>
<div id="tools">
</div>
<div id="albero">T.o.c.</div>
<div id="corpo">        <!--<h1>VERBUM</h1>-->
        <h1>VERBUM</h1>

<p>
<u>HODIE</u> / Domenica della III Settimana del Tempo di Avvento / Dominica in Gaudere.
</p>

<p>
<u>ANTIFONA</u> / Rallegratevi sempre nel Signore, ve lo ripeto: rallegratevi. Il Signore è vicino! (Fil 4,4.5)
</p>

<p>
<u>COLLETTA</u> / Guarda, o Padre, il tuo popolo, che attende con fede il Natale del Signore, e fa’ che giunga a celebrare con rinnovata esultanza il grande mistero della salvezza. Per il nostro Signore Gesù Cristo.
</p>

<p>
<u>COLLETTA</u> / O Dio, che chiami gli umili e i poveri a entrare nel tuo regno di pace, fa’ germogliare tra noi la tua giustizia, perché viviamo nella gioia l’attesa del Salvatore che viene. Egli è Dio, e vive e regna con te, nell’unità dello Spirito Santo, per tutti i secoli dei secoli.
</p>

<p>
<u>LETTURA1</u> / <b>Gioisco pienamente nel Signore</b> / Dal libro del profeta Isaìa (Is 61,1-2.10-11) / Lo spirito del Signore Dio è su di me, perché il Signore mi ha consacrato con l'unzione; mi ha mandato a portare il lieto annuncio ai miseri, a fasciare le piaghe dei cuori spezzati, a proclamare la libertà degli schiavi, la scarcerazione dei prigionieri, a promulgare l'anno di grazia del Signore. Io gioisco pienamente nel Signore, la mia anima esulta nel mio Dio, perché mi ha rivestito delle vesti della salvezza, mi ha avvolto con il mantello della giustizia, come uno sposo si mette il diadema e come una sposa si adorna di gioielli. Poiché, come la terra produce i suoi germogli e come un giardino fa germogliare i suoi semi, così il Signore Dio farà germogliare la giustizia e la lode davanti a tutte le genti. / Parola di Dio.
</p>

<p>
<u>PSALMUS</u> / (Lc 1,46-50.53-54) <b>La mia anima esulta nel mio Dio</b> / L'anima mia magnifica il Signore e il mio spirito esulta in Dio, mio salvatore, perché ha guardato l'umiltà della sua serva. D'ora in poi tutte le generazioni mi chiameranno beata. / Grandi cose ha fatto per me l'Onnipotente e Santo è il suo nome; di generazione in generazione la sua misericordia per quelli che lo temono. / Ha ricolmato di beni gli affamati, ha rimandato i ricchi a mani vuote. Ha soccorso Israele, suo servo, ricordandosi della sua misericordia.
</p>

<p>
<u>LETTURA2</u> / <b>Spirito, anima e corpo si conservino irreprensibili per la venuta del Signore</b> / Dalla prima lettera di san Paolo apostolo ai Tessalonicési (1Ts 5,16-24) / Fratelli, siate sempre lieti, pregate ininterrottamente, in ogni cosa rendete grazie: questa infatti è volontà di Dio in Cristo Gesù verso di voi. Non spegnete lo Spirito, non disprezzate le profezie. Vagliate ogni cosa e tenete ciò che è buono. Astenetevi da ogni specie di male. Il Dio della pace vi santifichi interamente, e tutta la vostra persona, spirito, anima e corpo, si conservi irreprensibile per la venuta del Signore nostro Gesù Cristo. Degno di fede è colui che vi chiama: egli farà tutto questo! / Parola di Dio.
</p>

<p>
<u>ALLELUIA</u> / Alleluia, alleluia / Lo Spirito del Signore Dio è sopra di me, mi ha mandato a portare ai poveri il lieto annuncio. (Is 61,1 cit in Lc 4,14) / Alleluia.
</p>

<p>
<u>VANGELO</u> / In mezzo a voi sta uno che voi non conoscete / Dal Vangelo secondo Giovanni (Gv 1,6-8.19-28) / Venne un uomo mandato da Dio: il suo nome era Giovanni. Egli venne come testimone per dare testimonianza alla luce, perché tutti credessero per mezzo di lui. Non era lui la luce, ma doveva dare testimonianza alla luce. Questa è la testimonianza di Giovanni, quando i Giudei gli inviarono da Gerusalemme sacerdoti e levìti a interrogarlo: «Tu, chi sei?». Egli confessò e non negò. Confessò: «Io non sono il Cristo». Allora gli chiesero: «Chi sei, dunque? Sei tu Elia?». «Non lo sono», disse. «Sei tu il profeta?». «No», rispose. Gli dissero allora: «Chi sei? Perché possiamo dare una risposta a coloro che ci hanno mandato. Che cosa dici di te stesso?». Rispose: «Io sono voce di uno che grida nel deserto: Rendete diritta la via del Signore, come disse il profeta Isaìa». Quelli che erano stati inviati venivano dai farisei. Essi lo interrogarono e gli dissero: «Perché dunque tu battezzi, se non sei il Cristo, né Elia, né il profeta?». Giovanni rispose loro: «Io battezzo nell'acqua. In mezzo a voi sta uno che voi non conoscete, colui che viene dopo di me: a lui io non sono degno di slegare il laccio del sandalo». Questo avvenne in Betània, al di là del Giordano, dove Giovanni stava battezzando. / Parola del Signore.
</p>

<p>
<u>CREDO</u> / Credo in un solo Dio, Padre onnipotente, / creatore del cielo e della terra, / di tutte le cose visibili e invisibili. / Credo in un solo Signore, Gesù Cristo, unigenito Figlio di Dio, / nato dal Padre prima di tutti i secoli: / Dio da Dio, Luce da Luce, Dio vero da Dio vero, / generato, non creato, della stessa sostanza del Padre; / per mezzo di lui tutte le cose sono state create. / Per noi uomini e per la nostra salvezza / discese dal cielo, / e per opera dello Spirito Santo / si è incarnato nel seno della Vergine Maria / e si è fatto uomo. / Fu crocifisso per noi sotto Ponzio Pilato, / morì e fu sepolto. / Il terzo giorno è risuscitato, secondo le Scritture, / è salito al cielo, siede alla destra del Padre. / E di nuovo verrà, nella gloria, / per giudicare i vivi e i morti, / e il suo regno non avrà fine. / Credo nello Spirito Santo, che è Signore e dà la vita, / e procede dal Padre e dal Figlio. / Con il Padre e il Figlio è adorato e glorificato, / e ha parlato per mezzo dei profeti. / Credo la Chiesa, una santa cattolica e apostolica. / Professo un solo battesimo per il perdono dei peccati. / Aspetto la risurrezione dei morti / e la vita del mondo che verrà. Amen.
</p>

<p>
<u>OREMUS</u> / Fratelli e sorelle, mentre ci avviciniamo al Natale, preghiamo il Padre, perché ridesti in noi la gioia per la salvezza donataci da Gesù. Preghiamo insieme e diciamo: <b>Ridesta la nostra gioia, Signore!</b> / Per la Chiesa di Dio: continui nel mondo la missione di Gesù di annunciare che Dio ama i poveri e gli affamati di giustizia, preghiamo. / Per i responsabili della vita economica nella società civile: Dio li aiuti a mettere al primo posto nel loro piani i poveri, gli emarginati, i senza tetto, preghiamo. / Per coloro che hanno il cuore spezzato, i prigionieri, gli oppressi: l'azione dei cristiani li aiuti a vincere le difficoltà della loro vita, preghiamo. / Per la nostra comunità: nei momenti difficili continui ad avere la serenità e la pace che nasce dalla certezza che Gesù ci ha donato la sua gioia, preghiamo. / O Padre, che hai mandato Gesù a salvarci dal peccato e dalla morte, aiuta tutti noi a ricevere con gioia il dono della salvezza, e ad essere segno nel mondo della salvezza che Gesù ci ha conquistato a caro prezzo. Egli vive e regna nei secoli dei secoli.
</p>

<p>
<u>OREMUS</u> / Il Signore viene a salvarci e a costruire il suo regno. Chiediamo un segno della sua potenza e della sua misericordia. Preghiamo insieme e diciamo: <b>Compi le nostre speranze, Signore.</b> / Per la santa Chiesa, perché il Signore l'aiuti a riscoprire e a vivere la novità del primo Natale nell'attesa del suo avvento glorioso, preghiamo. / Per quanti cercano un posto nella vita e nella società, perché sia dato ad ogni uomo il diritto e la possibilità di attuare la propria vocazione personale e sociale, preghiamo. / Per coloro che soffrono nell'infermità, nella miseria e nella solitudine, perché sentano nel nostro fraterno aiuto la vicinanza del Signore che viene, preghiamo. / Per le nostre comunità, perché nell'attesa del Cristo liberatore compiano opere di giustizia e di pace, preghiamo. / Per noi tutti, perché lo Spirito del Padre ci dia la forza di troncare ogni comportamento ambiguo e di incamminarci con cuore libero e ardente incontro al Signore, preghiamo. / O Dio, che sei il liberatore dei poveri, vieni incontro alle speranze di quanti ti cercano con cuore sincero, e dona a tutti i tuoi figli di esultare nello Spirito per la venuta del Salvatore. Per Cristo nostro Signore. Amen.
</p>

<p>
<u>OFFERTORIO</u> / Sempre si rinnovi, Signore, l'offerta di questo sacrificio, che attua il santo mistero da te istituito, e con la sua divina potenza renda efficace in noi l'opera della salvezza. Per Cristo nostro Signore.
</p>

<p>
<u>PREFAZIO</u> / <b>Le due attese di Cristo</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno, per Cristo Signore nostro. Egli fu annunciato da tutti i profeti, la Vergine Madre l’attese e lo portò in grembo con ineffabile more, Giovanni proclamò la sua venuta e lo indicò presente nel mondo. Lo stesso Signore, che ci invita a preparare con gioia il suo Natale, ci trovi vigilanti nella preghiera, esultanti nella lode. Per questo dono della tua benevolenza, uniti agli Angeli e agli Arcangeli, ai Troni e alle Dominazioni e alla moltitudine dei cori celesti, cantiamo con voce incessante l’inno della tua gloria: Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>PREFAZIO</u> / <b>Maria nuova Eva</b> / È veramente giusto rendere grazie a te, Signore, Padre santo, Dio onnipotente ed eterno. Noi ti lodiamo, ti benediciamo, ti glorifichiamo per il mistero della Vergine Madre. Dall’antico avversario venne la rovina, dal grembo verginale della figlia di Sion è germinato colui che ci nutre con il pane degli angeli e sono scaturite per tutto il genere umano la salvezza e la pace. La grazia che Eva ci tolse ci è ridonata in Maria. In lei, Madre di tutti gli uomini, la maternità, redenta dal peccato e dalla morte, si apre al dono della vita nuova. Dove abbondò la colpa, sovrabbonda la tua misericordia in Cristo nostro salvatore. E noi, nell’attesa della sua venuta, uniti agli angeli e ai santi, cantiamo l’inno della tua lode: Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>COMMUNIO</u> / Dite agli smarriti di cuore: «Coraggio, non temete! Ecco il vostro Dio. Egli viene a salvarvi». (Is 35,4)
</p>

<p>
<u>COMMUNIO</u> / In mezzo a voi sta uno che voi non conoscete: a lui non sono degno di slegare il legaccio del sandalo. (Gv 1,26-27)
</p>

<p>
<u>GRATIAS</u> / Imploriamo, o Signore, la tua misericordia: la forza divina di questo sacramento ci purifichi dal peccato e ci prepari alle feste ormai vicine. Per Cristo nostro Signore.
</p>


<hr>

<h5>PROFUNDIS</h5>

<p>
<u>EVANGELIZO</u> / Sant'Agostino (354-430) vescovo d'Ippona (Africa del Nord) e dottore della Chiesa / Commento al vangelo di Giovanni, n°2, §5-7 / «Egli è venuto per rendere testimonianza alla luce» / Come è venuto Cristo? E’ venuto come uomo. E siccome era talmente uomo da nascondere la sua divinità, fu mandato innanzi a lui un grande uomo, affinché mediante la sua testimonianza si potesse scoprire colui che era più che un uomo. (...) Quale personalità è mai questa, venuta per rendere testimonianza alla luce? E' senz'altro straordinario questo Giovanni, uomo di grande valore, dotato di un carisma speciale, figura davvero sublime. Contemplatelo, sì, contemplatelo come si contempla una montagna. Ma una montagna, se non viene inondata dal sole, è nelle tenebre. «Non era lui la luce»; e ciò perché non si scambi la montagna con la luce, perdendovi nella montagna, invece di trovarvi rifugio. Ma che cosa si deve ammirare? La montagna in quanto montagna. Ma subito elevatevi fino a colui che illumina la montagna, che per questo è stata innalzata, perché accolga per prima i raggi, e ne dia l'annunzio ai nostri occhi. (...) Siamo soliti chiamare anche i nostri occhi luce del corpo; tuttavia, se di notte non si accende la lucerna e di giorno non esce il sole, queste nostre luci restano aperte invano. Così anche Giovanni era luce, ma non la luce vera: senza essere illuminato non era che tenebre; mediante l'illuminazione, è diventato luce. Se non fosse stato illuminato, egli sarebbe stato tenebra, come tutti. (...) Ma dov'è questa luce? “Veniva nel mondo la luce vera, quella che illumina ogni uomo” (Gv 1,9). Se illumina ogni uomo che viene nel mondo, allora ha illuminato anche Giovanni. Dunque il Verbo illuminava colui dal quale voleva essere testimoniato. (...) Egli veniva in soccorso degli spiriti deboli, dei cuori feriti, per curare la vista malata dell'anima (...), per quelli incapaci di vederlo direttamente. Ha mandato i suoi raggi su Giovanni; e dichiarando questi che non era lui a illuminare, ma era egli stesso illuminato, Giovanni ha fatto conoscere Colui che illumina, Colui che rischiara, Colui che è la sorgente di ogni dono.
</p>

<p>
<u>DIBRUNO</u> / Io sono voce di uno che grida nel deserto (Gv 1,6-8.19-28) / Giovanni il Battista non è il Cristo, non è Elia, non è il Profeta che deve venire. Chi è allora? Lui risponde appellandosi alla profezia di Isaia: «Consolate, consolate il mio popolo – dice il vostro Dio. Parlate al cuore di Gerusalemme e gridatele che la sua tribolazione è compiuta, la sua colpa è scontata, perché ha ricevuto dalla mano del Signore il doppio per tutti i suoi peccati». Una voce grida: «Nel deserto preparate la via al Signore, spianate nella steppa la strada per il nostro Dio. Ogni valle sia innalzata, ogni monte e ogni colle siano abbassati; il terreno accidentato si trasformi in piano e quello scosceso in vallata. Allora si rivelerà la gloria del Signore e tutti gli uomini insieme la vedranno, perché la bocca del Signore ha parlato». Una voce dice: «Grida», e io rispondo: «Che cosa dovrò gridare?». Ogni uomo è come l’erba e tutta la sua grazia è come un fiore del campo. Secca l’erba, il fiore appassisce quando soffia su di essi il vento del Signore. Veramente il popolo è come l’erba. Secca l’erba, appassisce il fiore, ma la parola del nostro Dio dura per sempre. Sali su un alto monte, tu che annunci liete notizie a Sion! Alza la tua voce con forza, tu che annunci liete notizie a Gerusalemme. Alza la voce, non temere; annuncia alle città di Giuda: «Ecco il vostro Dio! Ecco, il Signore Dio viene con potenza, il suo braccio esercita il dominio. Ecco, egli ha con sé il premio e la sua ricompensa lo precede. Come un pastore egli fa pascolare il gregge e con il suo braccio lo raduna; porta gli agnellini sul petto e conduce dolcemente le pecore madri» (Is 40,1-11). Il Signore sta per venire. A lui si deve preparare la via perché lui possa entrare in ogni cuore. La via si prepara attraverso una vera conversione alla sua Parola. Senza vera conversione non vi è alcuna via attraverso la quale il Signore potrà entrare nel cuore e portare in esso la sua salvezza. Di questa verità dobbiamo tutti convincerci. Dio mai potrà abitare in un cuore nel quale regna il peccato, abitano le tenebre, governa la menzogna e la falsità, impera la cattiveria e la malvagità. Il Signore è verità, luce, carità, misericordia e amore eterno. Mai potrà condividere lo spazio dato al cuore perché vi entri tutto ciò che è contrario alla sua essenza eterna. Questo valeva per ieri, vale per oggi e per sempre. / Venne un uomo mandato da Dio: il suo nome era Giovanni. Egli venne come testimone per dare testimonianza alla luce, perché tutti credessero per mezzo di lui. Non era lui la luce, ma doveva dare testimonianza alla luce. Questa è la testimonianza di Giovanni, quando i Giudei gli inviarono da Gerusalemme sacerdoti e leviti a interrogarlo: «Tu, chi sei?». Egli confessò e non negò. Confessò: «Io non sono il Cristo». Allora gli chiesero: «Chi sei, dunque? Sei tu Elia?». «Non lo sono», disse. «Sei tu il profeta?». «No», rispose. Gli dissero allora: «Chi sei? Perché possiamo dare una risposta a coloro che ci hanno mandato. Che cosa dici di te stesso?». Rispose: «Io sono voce di uno che grida nel deserto: Rendete diritta la via del Signore, come disse il profeta Isaia». Quelli che erano stati inviati venivano dai farisei. Essi lo interrogarono e gli dissero: «Perché dunque tu battezzi, se non sei il Cristo, né Elia, né il profeta?». Giovanni rispose loro: «Io battezzo nell’acqua. In mezzo a voi sta uno che voi non conoscete, colui che viene dopo di me: a lui io non sono degno di slegare il laccio del sandalo». Questo avvenne in Betània, al di là del Giordano, dove Giovanni stava battezzando. / Con la sua risposta, Giovanni il Battista obbliga ogni discepolo di Gesù a conoscere se stesso con ogni sapienza, verità, dottrina, luce dello Spirito Santo. Potrà aprirsi alla conoscenza degli altri solo chi possiede una vera conoscenza di sé. Questo obbligo è per tutti i membri del corpo di Cristo: papa, vescovo, presbitero, diacono, cresimato, battezzato. Dalla falsa scienza e conoscenza di se stessi sempre si giunge alla falsa scienza e conoscenza di ogni altro uomo. Oggi è questo il vero male che regna nella Chiesa: la non conoscenza di sé nello Spirito Santo che necessariamente conduce alla non conoscenza degli altri. Questa non conoscenza porta a lavorare dalla falsità e dalla menzogna. Quando non ci si conosce, è segno che lo Spirito del Signore non abita in noi. Giovanni è pieno di Spirito Santo e sa chi lui è: “Voce di uno che grida nel deserto: preparate la via del Signore”. Lui non è Elia, non è il Cristo, non è il Profeta. / Madre della Redenzione, Angeli, Santi, fate che ognuno si conosca nello Spirito Santo. 
</p>

<p>
<u>SILVESTRINI</u> / «Chi sei, dunque? Sei tu Elia?» / L’odierna pagina del Vangelo risponde ad una semplice domanda: «Chi è Gesù?». Giovanni non è la luce, Gesù è la luce. Giovanni non è il Cristo, né Elia, né il profeta. I Giudei aspettavano Gesù il Messia come il nuovo Mosè, come il profeta per eccellenza che avrebbe rinnovato i prodigi dell’esodo. Giovanni battezza con acqua; Gesù, sconosciuto, ma più grande in dignità, è colui che battezza nello Spirito. L’intervento di Gesù nella storia genera attorno a sé un’atmosfera di entusiasmo e di gioia. Gesù è l’iniziatore definitivo di questa gioia che viene dall’alto e che è dono del Padre. Egli sta in mezzo a noi e il suo essere Uomo-Dio rivela un’attenzione speciale ai poveri e agli umili che hanno fede e si abbandonano a Dio, e sottolinea il capovolgimento che l’arrivo del «giorno del Signore» porterà con sé nelle strutture umane. Nella prima lettura troviamo la prefigurazione di Gesù che annuncerà solennemente il compimento di questa Scrittura in lui. Tale lettura descrive la missione del profeta come annunciatore di un messaggio di pace e di liberazione per i miseri e come apportatore della misericordia del Signore. Tutta una linea profetica aveva presentato agli Ebrei il Messia secondo le categorie della potenza, della vittoria, del dominio universale: ciò del resto corrispondeva all’esperienza dell’Esodo, che rimane il punto di riferimento necessario per il Dio dell’alleanza. Nella seconda lettura l’apostolo Paolo delinea l’atteggiamento che deve caratterizzare il cristiano. Egli deve essere lieto e pregare costantemente, convinto che da solo non è capace di fare del bene, ma che gli è possibile soltanto con l’aiuto dello Spirito. Il cristiano sente di vivere sulla terra un’esistenza uguale a quella di qualsiasi altro uomo, ma di avere in più una certezza di salvezza ed un senso della storia che gli permettono di riconoscere in tutti gli avvenimenti il Regno che viene. In questa liturgia al posto del salmo troviamo il Cantico della Beata Vergine. Questo Cantico si ricollega benissimo alla figura dell’Emmanuele che ci viene presentato dal libro del profeta Isaia nel capitolo 7. Il profeta annuncia al re Acaz la nascita di un bambino che salverà il popolo d’Israele. Nello stesso tempo tale bambino è anche segno della punizione che colpirà i giudei. Gli esegeti vedono in Ezechìa una duplice realizzazione. Abi la sposa reale di Acaz darà al mondo Ezechia che sarà l’ideale re davidico che sorgerà nell’avvenire. Gli Israeliti hanno avuto problemi con il riconoscere in Gesù il Messia. Noi, carichi di piena fede riconosciamolo. Tu sei il Cristo, tu sei il Messia promesso che doveva venire.
</p>

<p>
<u>SILVESTRINI</u> / Un uomo mandato da Dio / Tutta la storia d'Israele è percorsa dal susseguirsi di voci di profeti, messaggeri di Dio, araldi della sua parola, uomini che parlano al popolo in suo nome, che preannunziano tempi futuri, che hanno il compito di preparare la strada per gli interventi diretti del Signore. Sono definiti "voce" dell'Altissimo. È quanto dice di sé anche Giovanni Battista, il protagonista di questa gioiosa domenica di avvento. "Voce di uno che grida nel deserto...". Isaia esulta nel raccontare la sua speciale vocazione e le eccezionali virtù di cui lo Spirito del Signore Dio lo ha rivestito. Giovanni Battista ha esultato ed è stato pervaso dallo steso Spirito sin dal seno materno, da quando la Madre del Signore incontrò Elisabetta, già al sesto mese. L'importanza della missione voluta da Dio stesso e la certezza della speciale protezione divina per il prescelto, non solo sono garanzia e suggello di vittoria finale, ma costituiscono motivo di grande gioia per tutto il popolo. Gli interventi divini infatti hanno sempre il fine ultimo di ricondurre all'ovile i dispersi, di redimere, di perdonare, di muovere alla conversione, di portare a tutti la salvezza. Ecco perché già oggi, domenica in "gaudere", siamo tutti invitati a rallegrarci nel Signore, quasi godendo anticipatamente della gioia del santo natale. San Paolo opportunamente ci suggerisce i comportamenti che possono garantirci la gioia vera, santa e soprattutto durevole: "Non spegnete lo Spirito, non disprezzate le profezie; esaminate ogni cosa, tenete ciò che è buono. Astenetevi da ogni specie di male". Sono le semplici ed essenziali regole di vita cristiana. Una consapevolezza ci muove alla speranza: è Dio con noi l'autore primo della nostra santificazione: "Il Dio della pace vi santifichi fino alla perfezione, e tutto quello che è vostro, spirito, anima e corpo, si conservi irreprensibile per la venuta del Signore nostro Gesù Cristo". È la stessa via che additava con la forza della voce e dell'esempio il Precursore del Signore. Egli si presenta in tutta umiltà e verità, senza deviare, a svolgere il suo ruolo di testimone della luce. Invita a rendere diritta la via del Signore. Le umane storture infatti rendono inefficace l'azione divina. Raddrizzare la via significa convertirsi, significa ritrovare la strada diritta, quella che conduce al presepio, e ci fa prostrare umili ed esultanti, dinanzi al Re Bambino.
</p>

<p>
<u>LOYOLA</u> / Dio stesso sta gridando, nei deserti del quotidiano, di smetterla di complicare le cose: siamo voce di ciò che voce non ha, ascoltiamoci. Come il raggio di luce mostra il sole anche quando non lo si vede, c’è una chiamata che appartiene ad ogni essere umano, a me, a te e a chi vogliamo ricordarlo… il silenzio è sacro solo se è ascolto: non siamo fatti per reprimere e tacere ma per testimoniare. Cosa? Chi? Come? Non possiamo conoscere le risposte se non tornando in mezzo, con umiltà e raccontando con la nostra vita, lasciandoci interrogare, confessando, non negando, quello che troviamo e quello che proviamo. / Quali domande porto oggi al Signore? Cosa sta urlando Dio, oggi, per me? Cosa trovo, cosa provo adesso? (Rete Loyola Bologna)
</p>

<p>
<u>FEGF</u> / I ciechi vedono…, i morti risuscitano, ai poveri è predicata la Buona Novella / San Cirillo Alessandrino nel quinto secolo / «Colui che viene dopo di me è più potente di me; egli vi battezzerà in Spirito Santo e fuoco» (Mt 3, 11). Diremo forse che l’opera di battezzare in Spirito Santo e fuoco  è di un’umanità simile alla nostra? Come potrebbe esserlo? Eppure, parlando di un uomo che non si è ancora fatto conoscere, Giovanni dichiara che egli battezza «in Spirito Santo e fuoco». Non trasmettendo ai battezzati uno spirito che non sarebbe suo, come avrebbe potuto farlo un servo qualsiasi, bensì come uno che è Dio per natura, e dona con una sovrana potenza quello che viene da lui e a lui appartiene in proprio. Per questa grazia, l’impronta divina si imprime in noi. Infatti, in Cristo Gesù, siamo trasformati, fatti simili all’immagine divina; non perché il nostro corpo fosse plasmato nuovamente, ma perché ricevendo lo Spirito Santo, potessimo entrare proprio in possesso di Cristo, al punto di poter gridare ormai, nella nostra gioia: «La mia anima esulta nel Signore, perché mi ha rivestito delle vesti di salvezza» (Is 61,10). Infatti, dice l’apostolo Paolo: «Quanti siete stati battezzati in Cristo, vi siete rivestiti di Cristo» (Ga 3,27). Siete forse stati battezzati in un uomo? Silenzio, tu che sei soltanto uomo; vuoi forse abbassare fino a terra la nostra speranza? Siamo stati battezzati in un Dio fatto uomo; egli libera dalle loro pene e dalle loro colpe, quanti credono in lui. «Pentitevi e ciascuno di voi si faccia battezzare nel nome di Gesù Cristo… Dopo riceverete il dono dello Spirito Santo» (At 2,38). Slega coloro che si legano a lui; … Fa sgorgare in noi la sua stessa natura… Lo Spirito appartiene in proprio al Figlio, che è divenuto un uomo simile a noi. Infatti egli è la vita di tutto quanto esiste.
</p>

<p>
<u>FEGF</u> / OGNI UOMO VEDRA’ LA SALVEZZA DI DIO di S. Cirillo d’Alessandria nel quarto secolo / Il profeta ha cantato la redenzione d’Israele, il perdono concesso a Gerusalemme per le sue colpe, e ha chiesto per essa consolazione; il tempo della consolazione, tanto vicino e già quasi presente, ecco sopraggiunge: viene il nostro Salvatore! Gli prepara la via il Precursore mandato da Dio, il Battista che nel deserto di Giuda grida e dice: “Preparate la via del Signore, raddrizzate i suoi sentieri!” (Mt 3,3). Anche Zaccaria, il padre di Giovanni, l’aveva presentito quanto predisse: “E tu, bambino, sarai chiamato profeta dell’Altissimo, perché andrai innanzi al Signore a preparargli le strade” (Lc 1,76). Di lui il Salvatore stesso disse: “ Egli era una lampada che arde e risplende, e voi avete voluto solo per un momento rallegrarvi della sua luce” (Gv 5,35). Ma il Sole di giustizia e la Luce vera è Cristo. La Sacra Scrittura paragona il Battista a una lucerna. Se guardiamo alla luce divina ineffabile, al suo splendore misterioso e senza limiti, la piccola misura della mente umana può paragonarsi giustamente a una lucernina, anche se è ricca di luce e sapienza. Che significava allora: “Preparate la via del Signore, raddrizzate i suoi sentieri” (Lc 3,4). Lo spiega: “Ogni burrone sia riempito, ogni monte e ogni colle sia abbassato; i passi tortuosi siano diritti; i luoghi impervi spianati” (Lc 3,5). Vi sono strade pubbliche e sentieri poco praticabili, ma ripidi e quasi inaccessibili, tali che talvolta obbligano a salire su monti e colli o talvolta a discendere, ora rasentano precipizi ora costringono a salire a notevole altezza. Se avvenga che questi luoghi alti e dirupati si abbassino, e le cavità profonde vangano riempite, allora da ogni parte le altezze irregolari si pareggiano, e le alture ripide e scoscese divengono pianure e strade agevolmente praticabili. Così ha fatto in senso spirituale la potenza del nostro Salvatore.
</p>


<hr>

<h5>HOMILY</h5>

<p>
PRIMA LETTURA<br>
Nella Sinagoga di Nazaret, Gesù prima legge una profezia tratta dal rotolo di Isaia e poi dichiara il suo compimento dinanzi a quanti stavano ad ascoltarlo.<br>
Venne a Nàzaret, dove era cresciuto, e secondo il suo solito, di sabato, entrò nella sinagoga e si alzò a leggere. <br>
Gli fu dato il rotolo del profeta Isaia; aprì il rotolo e trovò il passo dove era scritto:<br>
Lo Spirito del Signore è sopra di me; per questo mi ha consacrato con l’unzione e mi ha mandato a portare ai poveri il lieto annuncio, a proclamare ai prigionieri la liberazione e ai ciechi la vista; a rimettere in libertà gli oppressi,<br>
a proclamare l’anno di grazia del Signore.<br>
Riavvolse il rotolo, lo riconsegnò all’inserviente e sedette. Nella sinagoga, gli occhi di tutti erano fissi su di lui. <br>
Allora cominciò a dire loro: «Oggi si è compiuta questa Scrittura che voi avete ascoltato» (Lc 4,16-21). <br>
Tutti i profeti, tutti i giusti, tutti i patriarchi, l’umanità intera attendeva questo annuncio.<br>
Oggi esso risuona in un piccolo villaggio della Galilea. Dio è venuto a salvare non il suo popolo, ma ogni uomo.<br>
Chi è venuto a salvare Gesù Signore? I poveri, i prigionieri, gli oppressi, i ciechi. Cioè l’intera umanità.<br>
Come salva, come libera Cristo Gesù? Annunciando l’anno di grazia, cioè l’anno del grande Giubileo.<br>
Gesù è venuto per gridare ad ogni uomo che in Lui, per Lui, con Lui, per la fede nella sua Parola, il Signore Dio avrebbe non solo perdonato ogni peccato dell’uomo, ma anche lo avrebbe liberato, redento, salvato da ogni schiavitù spirituale, che è schiavitù del peccato, della morte, di ogni altro male.<br>
Dalla schiavitù spirituale ci si libera attraverso la conversione e la fede nella Parola di Gesù Signore.<br>
L’evangelista Matteo fa iniziare la missione di Gesù Signore da un’altra  profezia di Isaia:<br>
Quando Gesù seppe che Giovanni era stato arrestato, si ritirò nella Galilea, <br>
lasciò Nàzaret e andò ad abitare a Cafàrnao, sulla riva del mare, nel territorio di Zàbulon e di Nèftali, <br>
perché si compisse ciò che era stato detto per mezzo del profeta Isaia:<br>
Terra di Zàbulon e terra di Nèftali, sulla via del mare, oltre il Giordano, Galilea delle genti!<br>
Il popolo che abitava nelle tenebre vide una grande luce, per quelli che abitavano in regione e ombra di morte una luce è sorta.<br>
Da allora Gesù cominciò a predicare e a dire: «Convertitevi, perché il regno dei cieli è vicino» (Mt 4,12-17). <br>
Dalla schiavitù di ogni tenebra solo Cristo Gesù può liberarci, perché solo Lui è il Sole della verità, della giustizia, della vita.<br>
Ci libera facendoci sole nel suo Sole, verità nella sua Verità, giustizia nella sua Giustizia, vita nella sua Vita.
</p>

<p>
LEGGIAMO Is 61,1-2.10-11<br>
Lo spirito del Signore Dio è su di me, perché il Signore mi ha consacrato con l’unzione; mi ha mandato a portare il lieto annuncio ai miseri, a fasciare le piaghe dei cuori spezzati, a proclamare la libertà degli schiavi, la scarcerazione dei prigionieri,<br>
a promulgare l’anno di grazia del Signore, il giorno di vendetta del nostro Dio, per consolare tutti gli afflitti.<br>
Io gioisco pienamente nel Signore, la mia anima esulta nel mio Dio, perché mi ha rivestito delle vesti della salvezza, mi ha avvolto con il mantello della giustizia, come uno sposo si mette il diadema e come una sposa si adorna di gioielli.<br>
Poiché, come la terra produce i suoi germogli e come un giardino fa germogliare i suoi semi, così il Signore Dio farà germogliare la giustizia e la lode davanti a tutte le genti.<br>
Gesù, che viene per liberare dalla schiavitù spirituale ogni uomo, può liberarci perché Lui è l’Uomo Libero.<br>
Lui è rivestito delle vesti della salvezza e avvolto con il mantello della giustizia.<br>
Non solo è rivestito. Non solo è avvolto. Lui è la Giustizia. Lui è la Salvezza. Lui è la Verità. Lui è la Vita. Lui è la Grazia.<br>
Questa verità è solennemente annunciata dal Vangelo secondo Giovanni:<br>
In principio era il Verbo, e il Verbo era presso Dio e il Verbo era Dio. Egli era, in principio, presso Dio:<br>
tutto è stato fatto per mezzo di lui e senza di lui nulla è stato fatto di ciò che esiste.<br>
In lui era la vita e la vita era la luce degli uomini; la luce splende nelle tenebre e le tenebre non l’hanno vinta.<br>
E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità.<br>
Dalla sua pienezza noi tutti abbiamo ricevuto: grazia su grazia. Perché la Legge fu data per mezzo di Mosè, la grazia e la verità vennero per mezzo di Gesù Cristo.<br>
Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato (Gv 1,1-18). <br>
La salvezza, la liberazione, la giustificazione, la vita, non sono fuori di Cristo, sono in Cristo e solo dimorando in Cristo, come un bambino dimora nel grembo della mare, si possono gustare i frutti della liberazione operata da Gesù Signore.<br>
Annunciatore perfetto di questa verità l’Apostolo Paolo:<br>
Benedetto Dio, Padre del Signore nostro Gesù Cristo, che ci ha benedetti con ogni benedizione spirituale nei cieli in Cristo.<br>
In lui ci ha scelti prima della creazione del mondo per essere santi e immacolati di fronte a lui nella carità, predestinandoci a essere per lui figli adottivi mediante Gesù Cristo, secondo il disegno d’amore della sua volontà, a lode dello splendore della sua grazia, di cui ci ha gratificati nel Figlio amato.<br>
In lui, mediante il suo sangue, abbiamo la redenzione, il perdono delle colpe, secondo la ricchezza della sua grazia.<br>
Egli l’ha riversata in abbondanza su di noi con ogni sapienza e intelligenza, facendoci conoscere il mistero della sua volontà, secondo la benevolenza che in lui si era proposto per il governo della pienezza dei tempi: ricondurre al Cristo, unico capo, tutte le cose, quelle nei cieli e quelle sulla terra. <br>
In lui siamo stati fatti anche eredi, predestinati – secondo il progetto di colui che tutto opera secondo la sua volontà – a essere lode della sua gloria, noi, che già prima abbiamo sperato nel Cristo.<br>
In lui anche voi, dopo avere ascoltato la parola della verità, il Vangelo della vostra salvezza, e avere in esso creduto,  avete ricevuto il sigillo dello Spirito Santo che era stato promesso,<br>
il quale è caparra della nostra eredità, in attesa della completa redenzione di coloro che Dio si è acquistato a lode della sua gloria (Ef 1,3-14). <br>
Come Gesù è nel seno del Padre e attinge eternamente la vita dal Padre, così anche ogni uomo, se vuole attingere eternamente vita, deve entrare e rimanere nel seno di Cristo Gesù. 
</p>

<p>
SECONDA LETTURA<br>
La salvezza, la liberazione, la vita sono insieme dono di Dio, ma anche un frutto che deve maturare dalla nuova creatura che è stata generata da acqua e da Spirito Santo.<br>
Quali sono le regole date dallo Spirito Santo perché possiamo vivere nel mondo da veri salvati, veri giustificati, veri santificati, veri redenti?<br>
Nella Prima Lettera ai Tessalonicesi l’Apostolo Paolo ne dona alcune:<br>
la prima regola è la letizia nello Spirito Santo. La fede del cristiano deve essere sempre creatrice della speranza contro ogni speranza. Ecco come l’Apostolo Paolo vuole il cristiano: immerso nella speranza, creatore di speranza, sul modello di Abramo:<br>
Egli credette, saldo nella speranza contro ogni speranza, e così divenne padre di molti popoli, come gli era stato detto: Così sarà la tua discendenza. <br>
Egli non vacillò nella fede, pur vedendo già come morto il proprio corpo – aveva circa cento anni – e morto il seno di Sara. Di fronte alla promessa di Dio non esitò per incredulità, ma si rafforzò nella fede e diede gloria a Dio, pienamente convinto che quanto egli aveva promesso era anche capace di portarlo a compimento. <br>
Ecco perché gli fu accreditato come giustizia (Rm 4,18-21).<br>
Che diremo dunque di queste cose? Se Dio è per noi, chi sarà contro di noi? <br>
Egli, che non ha risparmiato il proprio Figlio, ma lo ha consegnato per tutti noi, non ci donerà forse ogni cosa insieme a lui? <br>
Chi muoverà accuse contro coloro che Dio ha scelto? Dio è colui che giustifica! <br>
Chi condannerà? Cristo Gesù è morto, anzi è risorto, sta alla destra di Dio e intercede per noi!<br>
Chi ci separerà dall’amore di Cristo? Forse la tribolazione, l’angoscia, la persecuzione, la fame, la nudità, il pericolo, la spada? <br>
Come sta scritto: Per causa tua siamo messi a morte tutto il giorno, siamo considerati come pecore da macello.<br>
Ma in tutte queste cose noi siamo più che vincitori grazie a colui che ci ha amati. <br>
Io sono infatti persuaso che né morte né vita, né angeli né principati, né presente né avvenire, né potenze, <br>
né altezza né profondità, né alcun’altra creatura potrà mai separarci dall’amore di Dio, che è in Cristo Gesù, nostro Signore (Rm 8,31-39).<br>
Siate sempre lieti nel Signore, ve lo ripeto: siate lieti. La vostra amabilità sia nota a tutti. Il Signore è vicino! <br>
Non angustiatevi per nulla, ma in ogni circostanza fate presenti a Dio le vostre richieste con preghiere, suppliche e ringraziamenti. <br>
E la pace di Dio, che supera ogni intelligenza, custodirà i vostri cuori e le vostre menti  in Cristo Gesù (Fil 4,4-7).<br>
Più vera è la fede del cristiano e più piena è la sua letizia nello Spirito Santo.<br>
Poiché la vera fede è un perenne dono del Signore, perenne dovrà essere anche la preghiera con la quale il cristiano chiede al suo Signore una fede capace di vincere ogni prova della vita e ogni tentazione.<br>
Il cristiano deve ancora prestare molta attenzione perché lui non spenga lo Spirito nel suo cuore e non disprezzi le profezie, cioè le parole che il Signore fa giungere al suo cuore.<br>
Se il cristiano spegne lo Spirito, si oscura per lui la luce della vita. Se disprezza le profezie lascerà la volontà di Dio e sarà condotto da pensieri della terra.
</p>

<p>
LEGGIAMO 1Ts 5,16-24<br>
Siate sempre lieti, pregate ininterrottamente, in ogni cosa rendete grazie: questa infatti è volontà di Dio in Cristo Gesù verso di voi. Non spegnete lo Spirito, non disprezzate le profezie. <br>
Vagliate ogni cosa e tenete ciò che è buono. Astenetevi da ogni specie di male.<br>
Il Dio della pace vi santifichi interamente, e tutta la vostra persona, spirito, anima e corpo, si conservi irreprensibile per la venuta del Signore nostro Gesù Cristo. <br>
Degno di fede è colui che vi chiama: egli farà tutto questo!<br>
Ecco ancora altre regole da seguire:<br>
Il cristiano deve essere persona dal perfetto discernimento. Dovrà separare con taglio netto il bene dal male, accogliere il bene, stare lontano da ogni male.<br>
Oggi la nostra fede è avvolta da una infinita confusione perché il male è detto bene e il bene è detto male, la Parola di Dio è disprezzata – la Parola è la nostra profezia eterna – e al suo posto è stata intronizzato la parola dell’uomo.<br>
Ci sono però cose che deve fare per gli altri colui che semina e fa nascere la fede nei cuori.<br>
I missionari del di Cristo Gesù devono elevare una preghiera ininterrotta al Signore perché quanto essi hanno seminato nei cuori e la vita nuova generata, giunga alla pienezza della sua fruttificazione.<br>
Questa preghiera sempre deve accompagnare la semina della Parola e l’opera dello Spirito Santo.<br>
La preghiera del seminatore del Vangelo deve essere in tutto simile all’acqua che il contadino dona alle sue piante dopo averle piantate nel suo giardino.<br>
Piantare e non irrigare a nulla serve. Senza acqua, nessuna pianta crescerà e nessuna produrrà frutti di vita eterna.<br>
Ecco una preghiera elevata dall’Apostolo Paolo per coloro che da Lui sono stati evangelizzati:<br>
Perciò anch’io, avendo avuto notizia della vostra fede nel Signore Gesù e dell’amore che avete verso tutti i santi, <br>
continuamente rendo grazie per voi ricordandovi nelle mie preghiere, affinché il Dio del Signore nostro Gesù Cristo, il Padre della gloria, vi dia uno spirito di sapienza e di rivelazione per una profonda conoscenza di lui; <br>
illumini gli occhi del vostro cuore per farvi comprendere a quale speranza vi ha chiamati, quale tesoro di gloria racchiude la sua eredità fra i santi <br>
e qual è la straordinaria grandezza della sua potenza verso di noi, che crediamo, secondo l’efficacia della sua forza e del suo vigore (Ef 1,15-19). <br>
Infine il missionario di Gesù è colui che sempre deve infondere certezza nei cuori.<br>
Come infonderà certezza: rassicurando ogni uomo che la profezia di Dio è vera e che mai il Signore verrà meno neanche in una sola sua Parola.<br>
Quanto il Signore promette lo porta anche a compimento. Su di Lui possiamo sempre contare. Chi manca è l’uomo, mai il Signore. 
</p>

<p>
LETTURA DEL  VANGELO<br>
Secondo l’Antica Scrittura nessuna testimonianza è da ritenersi vera se non è fatta sulla concordanza di almeno due testimoni:<br>
Se uno uccide un altro, l'omicida sarà messo a morte in seguito a deposizione di testimoni, ma un unico testimone non basterà per condannare a morte una persona (Num 35,30) <br>
Il Signore nostro Dio come suoi testimoni sempre chiama in causa il cielo e la terra:<br>
io chiamo oggi in testimonio contro di voi il cielo e la terra: voi certo perirete, scomparendo dal paese di cui state per prendere possesso oltre il Giordano. Voi non vi rimarrete lunghi giorni, ma sarete tutti sterminati (Dt 4,26). <br>
Prendo oggi a testimoni contro di voi il cielo e la terra: io ti ho posto davanti la vita e la morte, la benedizione e la maledizione; scegli dunque la vita, perché viva tu e la tua discendenza (Dt 30, 19) <br>
Radunate presso di me tutti gli anziani delle vostre tribù e i vostri scribi; io farò udire loro queste parole e prenderò a testimoni contro di loro il cielo e la terra (Dt 31, 28).<br>
Bastano due testimoni della terra per rendere testimonianza a Cristo Gesù? No. Mai.<br>
Perché si renda vera testimonianza a Cristo occorre l’uomo e lo Spirito Santo, l’uomo pieno di Spirito Santo e lo Spirito Santo che opera per mezzo dell’uomo la credibilità in ogni Parola di Dio che l’uomo pronuncia e proferisce.<br>
Quando verrà il Paràclito, che io vi manderò dal Padre, lo Spirito della verità che procede dal Padre, egli darà testimonianza di me; e anche voi date testimonianza, perché siete con me fin dal principio (Gv 15,26-27).<br>
Ma io vi dico la verità: è bene per voi che io me ne vada, perché, se non me ne vado, non verrà a voi il Paràclito; se invece me ne vado, lo manderò a voi. <br>
E quando sarà venuto, dimostrerà la colpa del mondo riguardo al peccato, alla giustizia e al giudizio. Riguardo al peccato, perché non credono in me; <br>
10 riguardo alla giustizia, perché vado al Padre e non mi vedrete più; riguardo al giudizio, perché il principe di questo mondo è già condannato.<br>
Molte cose ho ancora da dirvi, ma per il momento non siete capaci di portarne il peso. <br>
Quando verrà lui, lo Spirito della verità, vi guiderà a tutta la verità, perché non parlerà da se stesso, ma dirà tutto ciò che avrà udito e vi annuncerà le cose future. <br>
Egli mi glorificherà, perché prenderà da quel che è mio e ve lo annuncerà. Tutto quello che il Padre possiede è mio; per questo ho detto che prenderà da quel che è mio e ve lo annuncerà (Gv 16,7-15).<br>
Quelli dunque che erano con lui gli domandavano: «Signore, è questo il tempo nel quale ricostituirai il regno per Israele?». <br>
Ma egli rispose: «Non spetta a voi conoscere tempi o momenti che il Padre ha riservato al suo potere,<br>
ma riceverete la forza dallo Spirito Santo che scenderà su di voi, e di me sarete testimoni a Gerusalemme, in tutta la Giudea e la Samaria e fino ai confini della terra» (At 1,6-8).<br>
Il primo che ha bisogno della testimonianza dello Spirito Santo è proprio il testimone di Cristo Signore.<br>
Quanto è avvenuto con Cristo Gesù, deve avvenire con ogni suo missionario.<br>
Come per Gesù lo Spirito Santo ogni giorno scendeva e si posava su di Lui, con una effusione perenne, così deve essere una effusione perenne per ogni missionario del Vangelo.<br>
Appena battezzato, Gesù uscì dall’acqua: ed ecco, si aprirono per lui i cieli ed egli vide lo Spirito di Dio discendere come una colomba e venire sopra di lui. <br>
Ed ecco una voce dal cielo che diceva: «Questi è il Figlio mio, l’amato: in lui ho posto il mio compiacimento» (Mt 3,16-18). <br>
Mentre stava compiendosi il giorno della Pentecoste, si trovavano tutti insieme nello stesso luogo. Venne all’improvviso dal cielo un fragore, quasi un vento che si abbatte impetuoso, e riempì tutta la casa dove stavano. <br>
Apparvero loro lingue come di fuoco, che si dividevano, e si posarono su ciascuno di loro, e tutti furono colmati di Spirito Santo e cominciarono a parlare in altre lingue, nel modo in cui lo Spirito dava loro il potere di esprimersi (At 2,1-4). <br>
Se il missionario di Gesù non vive una perenne pentecoste, la sua testimonianza sarà priva di ogni verità, perché è lo Spirito Santo che rende a lui testimonianza perché lui possa rendere testimonianza a Gesù Signore. 
</p>

<p>
LEGGIAMO IL TESTO Gv 1,6-8.19-28<br>
Venne un uomo mandato da Dio: il suo nome era Giovanni. <br>
Egli venne come testimone per dare testimonianza alla luce, perché tutti credessero per mezzo di lui.<br>
Non era lui la luce, ma doveva dare testimonianza alla luce.<br>
Questa è la testimonianza di Giovanni, quando i Giudei gli inviarono da Gerusalemme sacerdoti e leviti a interrogarlo: «Tu, chi sei?». <br>
Egli confessò e non negò. Confessò: «Io non sono il Cristo». <br>
Allora gli chiesero: «Chi sei, dunque? Sei tu Elia?». «Non lo sono», disse. «Sei tu il profeta?». «No», rispose. <br>
Gli dissero allora: «Chi sei? Perché possiamo dare una risposta a coloro che ci hanno mandato. Che cosa dici di te stesso?». <br>
Rispose: «Io sono voce di uno che grida nel deserto: Rendete diritta la via del Signore, come disse il profeta Isaia». <br>
Quelli che erano stati inviati venivano dai farisei. <br>
Essi lo interrogarono e gli dissero: «Perché dunque tu battezzi, se non sei il Cristo, né Elia, né il profeta?». <br>
Giovanni rispose loro: «Io battezzo nell’acqua. In mezzo a voi sta uno che voi non conoscete, <br>
colui che viene dopo di me: a lui io non sono degno di slegare il laccio del sandalo». <br>
Questo avvenne in Betània, al di là del Giordano, dove Giovanni stava battezzando.<br>
Nello Spirito Santo Giovanni sa chi Lui non è. Lui non è Elia, non è il Profeta, non è il Cristo.<br>
Nello Spirito santo Giovanni sa chi è lui: voce che grida nel deserto.<br>
Ma questo non basta per rendere testimonianza a Cristo Signore. Lui potrà conoscere chi è Cristo Signore solo nello Spirito Santo.<br>
Lo Spirito Santo gli manifesta chi è Cristo per profezia e per visione. <br>
Per profezia, per rivelazione, per ispirazione sa che il Messia è il Dio Incarnato, il Figlio dell’Altissimo che si è fatto carne.<br>
Per visione data a Lui dallo Spirito Santo sa che il Messia è colui sul quale lui vedrà scendere e rimanere lo Spirito del Signore.<br>
Quanto è avvenuto in Giovanni il Battista deve avvenire in ogni missionario di Gesù. Se lo Spirito Santo non rende al missionario questa molteplice testimonianza, la missione evangelizzatrice è vana.<br>
Madre della Redenzione, intercedi per noi. Chiedi allo Spirito Santo che sempre scenda e si posi su di noi. <br>
Senza questa perenne effusione, manifestazione, testimonianza dello Spirito Santo, nessuno potrà mai rendere vera testimonianza a Cristo Signore. Tu ci aiuterai e noi saremo veri testimoni. Amen. 
</p>


        <span class="backlinks">
            <hr class='footnotes'>
            <b>Backlinks:</b>
            <br />
            <a href='file:///C:/MYZAPP/ZAPP/QUOTIDIE.html'>QUOTIDIE</a>
            
        </span>
        
</div>

<div id="links" style="visibility:hidden">
<ul>
<li><a href="file:///C:/MYZAPP/ZAPP/QUOTIDIE.html" title="QUOTIDIE" class="page">QUOTIDIE</a>
<ul>
<li><a href="../DIES.html" title="DIES" class="page">DIES</a></li>
<li><a href="../VERBUM.html" title="VERBUM" class="page">VERBUM</a>
<ul>
<li><a href="./AV1-1-DOMENICA-A.html" title="AV1-1-DOMENICA-A" class="page">AV1-1-DOMENICA-A</a></li>
<li><a href="./AV1-1-DOMENICA-B.html" title="AV1-1-DOMENICA-B" class="page">AV1-1-DOMENICA-B</a></li>
<li><a href="./AV1-1-DOMENICA-C.html" title="AV1-1-DOMENICA-C" class="page">AV1-1-DOMENICA-C</a></li>
<li><a href="./AV1-2-LUN-1.html" title="AV1-2-LUN-1" class="page">AV1-2-LUN-1</a></li>
<li><a href="./AV1-2-LUN-2.html" title="AV1-2-LUN-2" class="page">AV1-2-LUN-2</a></li>
<li><a href="./AV1-2-LUN-3.html" title="AV1-2-LUN-3" class="page">AV1-2-LUN-3</a></li>
<li><a href="./AV1-3-MAR-1.html" title="AV1-3-MAR-1" class="page">AV1-3-MAR-1</a></li>
<li><a href="./AV1-3-MAR-2.html" title="AV1-3-MAR-2" class="page">AV1-3-MAR-2</a></li>
<li><a href="./AV1-3-MAR-3.html" title="AV1-3-MAR-3" class="page">AV1-3-MAR-3</a></li>
<li><a href="./AV1-4-MER-1.html" title="AV1-4-MER-1" class="page">AV1-4-MER-1</a></li>
<li><a href="./AV1-4-MER-2.html" title="AV1-4-MER-2" class="page">AV1-4-MER-2</a></li>
<li><a href="./AV1-4-MER-3.html" title="AV1-4-MER-3" class="page">AV1-4-MER-3</a></li>
<li><a href="./AV1-5-GIO-1.html" title="AV1-5-GIO-1" class="page">AV1-5-GIO-1</a></li>
<li><a href="./AV1-5-GIO-2.html" title="AV1-5-GIO-2" class="page">AV1-5-GIO-2</a></li>
<li><a href="./AV1-5-GIO-3.html" title="AV1-5-GIO-3" class="page">AV1-5-GIO-3</a></li>
<li><a href="./AV1-6-VEN-1.html" title="AV1-6-VEN-1" class="page">AV1-6-VEN-1</a></li>
<li><a href="./AV1-6-VEN-2.html" title="AV1-6-VEN-2" class="page">AV1-6-VEN-2</a></li>
<li><a href="./AV1-6-VEN-3.html" title="AV1-6-VEN-3" class="page">AV1-6-VEN-3</a></li>
<li><a href="./AV1-7-SAB-1.html" title="AV1-7-SAB-1" class="page">AV1-7-SAB-1</a></li>
<li><a href="./AV1-7-SAB-2.html" title="AV1-7-SAB-2" class="page">AV1-7-SAB-2</a></li>
<li><a href="./AV1-7-SAB-3.html" title="AV1-7-SAB-3" class="page">AV1-7-SAB-3</a></li>
<li><a href="./AV2-1-DOMENICA-B.html" title="AV2-1-DOMENICA-B" class="page">AV2-1-DOMENICA-B</a></li>
<li><a href="./AV2-2-LUN-1.html" title="AV2-2-LUN-1" class="page">AV2-2-LUN-1</a></li>
<li><a href="./AV2-4-MER-1.html" title="AV2-4-MER-1" class="page">AV2-4-MER-1</a></li>
<li><a href="./AV2-5-GIO-1.html" title="AV2-5-GIO-1" class="page">AV2-5-GIO-1</a></li>
<li><a href="./AV2-6-VEN-1.html" title="AV2-6-VEN-1" class="page">AV2-6-VEN-1</a></li>
<li><a href="./AV2-7-SAB-1.html" title="AV2-7-SAB-1" class="page">AV2-7-SAB-1</a></li>
<li><b>AV3-1-DOMENICA-B</b></li>
<li><a href="./AV3-2-LUN.html" title="AV3-2-LUN" class="page">AV3-2-LUN</a></li>
<li><a href="./AV3-3-MAR.html" title="AV3-3-MAR" class="page">AV3-3-MAR</a></li>
<li><a href="./AV3-4-MER.html" title="AV3-4-MER" class="page">AV3-4-MER</a></li>
<li><a href="./AV3-5-GIO.html" title="AV3-5-GIO" class="page">AV3-5-GIO</a></li>
<li><a href="./AV3-6-VEN.html" title="AV3-6-VEN" class="page">AV3-6-VEN</a></li>
<li><a href="./AV4-1-DOMENICA-B.html" title="AV4-1-DOMENICA-B" class="page">AV4-1-DOMENICA-B</a></li>
<li><a href="./Z1208-S-IMMACOLATA.html" title="Z1208-S-IMMACOLATA" class="page">Z1208-S-IMMACOLATA</a></li>
<li><a href="./Z1217-P.html" title="Z1217-P" class="page">Z1217-P</a></li>
<li><a href="./Z1218-P.html" title="Z1218-P" class="page">Z1218-P</a></li>
<li><a href="./Z1219-P.html" title="Z1219-P" class="page">Z1219-P</a></li>
<li><a href="./Z1220-P.html" title="Z1220-P" class="page">Z1220-P</a></li>
<li><a href="./Z1221-P.html" title="Z1221-P" class="page">Z1221-P</a></li>
<li><a href="./Z1222-P.html" title="Z1222-P" class="page">Z1222-P</a></li>
<li><a href="./Z1223-P.html" title="Z1223-P" class="page">Z1223-P</a></li>
<li><a href="./Z1224-P.html" title="Z1224-P" class="page">Z1224-P</a></li>
</ul></li>
</ul></li>
</ul>

</div>

</div>
 
</body>
</html>
