<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta">
</div>
<div id="tools">
</div>
<div id="albero">T.o.c.</div>
<div id="corpo"><!--<h1>None</h1>-->

<p>
<img src="./MM/Verbum.png">
</p>

<p>
<u>HODIE</u> / EPIFANIA DEL SIGNORE:  il termine significa manifestazione, apparizione, venuta, presenza divina. 
</p>

<p>
<u>ANTIFONA</u> / Ecco, viene il Signore, il nostro re: nella sua mano è il regno, la forza e la potenza. (Ml 3,1; 1Cr 29,12)
</p>

<p>
<u>CONFITEOR</u> / Confesso a Dio onnipotente e a voi, fratelli e sorelle, che ho molto peccato in pensieri, parole, opere e omissioni, per mia colpa, mia colpa, mia grandissima colpa. E supplico la beata sempre vergine Maria, gli angeli, i santi e voi, fratelli e sorelle, di pregare per me il Signore Dio nostro. Dio onnipotente abbia misericordia di noi, perdoni i nostri peccati e ci conduca alla vita eterna. / Signore Pietà, Cristo pietà.
</p>

<p>
<u>GLORIA</u> / Gloria a Dio nell'alto dei cieli e pace in terra agli uomini di buona volontà. Noi ti lodiamo, ti benediciamo, ti adoriamo, ti glorifichiamo, ti rendiamo grazie per la tua gloria immensa, Signore Dio, Re del cielo, Dio Padre onnipotente. Signore, figlio unigenito, Gesù Cristo, Signore Dio, Agnello di Dio, Figlio del Padre, tu che togli i peccati dal mondo abbi pietà di noi; tu che togli i peccati dal mondo, accogli la nostra supplica; tu che siedi alla destra del Padre, abbi pietà di noi. Perché tu solo il Santo, tu solo il Signore, tu solo l'Altissimo, Gesù Cristo, con lo Spirito Santo: nella gloria di Dio Padre. Amen.
</p>

<p>
<u>COLLETTA</u> / O Dio, che in questo giorno, con la guida della stella, hai rivelato alle genti il tuo unico Figlio, conduci benigno anche noi, che già ti abbiamo conosciuto per la fede, a contemplare la grandezza della tua gloria. Per il nostro Signore Gesù Cristo, tuo Figlio, che è Dio, e vive e regna con te, nell'unità dello Spirito Santo, per tutti i secoli dei secoli.
</p>

<p>
<u>LETTURA1</u> / <b>La gloria del Signore brilla sopra di te</b> / Dal libro del profeta Isaia. (Is 60,1-6) / Àlzati, rivestiti di luce, perché viene la tua luce, la gloria del Signore brilla sopra di te. Poiché, ecco, la tenebra ricopre la terra, nebbia fitta avvolge i popoli; ma su di te risplende il Signore, la sua gloria appare su di te. Cammineranno le genti alla tua luce, i re allo splendore del tuo sorgere. Alza gli occhi intorno e guarda: tutti costoro si sono radunati, vengono a te. I tuoi figli vengono da lontano, le tue figlie sono portate in braccio. Allora guarderai e sarai raggiante, palpiterà e si dilaterà il tuo cuore, perché l'abbondanza del mare si riverserà su di te, verrà a te la ricchezza delle genti. Uno stuolo di cammelli ti invaderà, dromedari di Màdian e di Efa, tutti verranno da Saba, portando oro e incenso e proclamando le glorie del Signore. / Parola di Dio.
</p>

<p>
<u>PSALMUS</u> / (Sal 71) <b>Ti adoreranno, Signore, tutti i popoli della terra</b> / O Dio, affida al re il tuo diritto, al figlio di re la tua giustizia; egli giudichi il tuo popolo secondo giustizia e i tuoi poveri secondo il diritto. / Nei suoi giorni fiorisca il giusto e abbondi la pace, finché non si spenga la luna. E dòmini da mare a mare, dal fiume sino ai confini della terra. / I re di Tarsis e delle isole portino tributi, i re di Saba e di Seba offrano doni. Tutti i re si prostrino a lui, lo servano tutte le genti. / Perché egli libererà il misero che invoca e il povero che non trova aiuto. Abbia pietà del debole e del misero e salvi la vita dei miseri.
</p>

<p>
<u>LETTURA2</u> / <b>Ora è stato rivelato che tutte le genti sono chiamate, in Cristo Gesù, a condividere la stessa eredità</b> / Dalla lettera di san Paolo apostolo agli Efesini. (Ef 3,2-3. 5-6) / Fratelli, penso che abbiate sentito parlare del ministero della grazia di Dio, a me affidato a vostro favore: per rivelazione mi è stato fatto conoscere il mistero. Esso non è stato manifestato agli uomini delle precedenti generazioni come ora è stato rivelato ai suoi santi apostoli e profeti per mezzo dello Spirito: che le genti sono chiamate, in Cristo Gesù, a condividere la stessa eredità, a formare lo stesso corpo e ad essere partecipi della stessa promessa per mezzo del Vangelo. / Parola di Dio.
</p>

<p>
<u>ACCLAMATIO</u> / Alleluia, Alleluia / Abbiamo visto la sua stella in oriente e siamo venuti per adorare il Signore. (Mt 2,2) / Alleluia.
</p>

<p>
<u>VANGELO</u> / <b>Siamo venuti dall'oriente per adorare il re</b> / Dal Vangelo secondo  Matteo (Mt 2,1-12) / Nato Gesù a Betlemme di Giudea, al tempo del re Erode, ecco, alcuni Magi vennero da oriente a Gerusalemme e dicevano: «Dov'è colui che è nato, il re dei Giudei? Abbiamo visto spuntare la sua stella e siamo venuti ad adorarlo». All'udire questo, il re Erode restò turbato e con lui tutta Gerusalemme. Riuniti tutti i capi dei sacerdoti e gli scribi del popolo, si informava da loro sul luogo in cui doveva nascere il Cristo. Gli risposero: «A Betlemme di Giudea, perché così è scritto per mezzo del profeta: "E tu, Betlemme, terra di Giuda, non sei davvero l'ultima delle città principali di Giuda: da te infatti uscirà un capo che sarà il pastore del mio popolo, Israele"». Allora Erode, chiamati segretamente i Magi, si fece dire da loro con esattezza il tempo in cui era apparsa la stella e li inviò a Betlemme dicendo: «Andate e informatevi accuratamente sul bambino e, quando l'avrete trovato, fatemelo sapere, perché anch'io venga ad adorarlo». Udito il re, essi partirono. Ed ecco, la stella, che avevano visto spuntare, li precedeva, finché giunse e si fermò sopra il luogo dove si trovava il bambino. Al vedere la stella, provarono una gioia grandissima. Entrati nella casa, videro il bambino con Maria sua madre, si prostrarono e lo adorarono. Poi aprirono i loro scrigni e gli offrirono in dono oro, incenso e mirra. Avvertiti in sogno di non tornare da Erode, per un'altra strada fecero ritorno al loro paese. / Parola del Signore.
</p>

<p>
<u>CREDO</u> / Credo in un solo Dio, Padre onnipotente, creatore del cielo e della terra, di tutte le cose visibili e invisibili. Credo in un solo Signore, Gesù Cristo, unigenito Figlio di Dio, nato dal Padre prima di tutti i secoli: Dio da Dio, Luce da Luce, Dio vero da Dio vero, generato, non creato, della stessa sostanza del Padre; per mezzo di lui tutte le cose sono state create. Per noi uomini e per la nostra salvezza discese dal cielo, e per opera dello Spirito Santo si è incarnato nel seno della Vergine Maria e si è fatto uomo. Fu crocifisso per noi sotto Ponzio Pilato, morì e fu sepolto. Il terzo giorno è risuscitato, secondo le Scritture, è salito al cielo, siede alla destra del Padre. E di nuovo verrà, nella gloria, per giudicare i vivi e i morti, e il suo regno non avrà fine. Credo nello Spirito Santo, che è Signore e dà la vita, e procede dal Padre e dal Figlio. Con il Padre e il Figlio è adorato e glorificato, e ha parlato per mezzo dei profeti. Credo la Chiesa, una santa cattolica e apostolica. Professo un solo battesimo per il perdono dei peccati. Aspetto la risurrezione dei morti e la vita del mondo che verrà. Amen.
</p>

<p>
<u>OREMUS</u> / Oggi in Gesù salvatore sono benedetti tutti i popoli della terra. Noi, che abbiamo già avuto il dono di entrare in questa benedizione, ci rendiamo interpreti dell'attesa universale di salvezza. Preghiamo insieme e diciamo: <b>Illumina tutti i popoli, Signore</b> / Per le Chiese giovani e quelle di antica tradizione, perché crescano insieme e si aiutino come Chiese sorelle, nel comune intento di educare nuove generazioni di discepoli e apostoli del Vangelo, preghiamo. R. / Per i pastori del popolo di Dio e i loro collaboratori, perché a imitazione della Vergine Madre manifestino ai vicini e ai lontani Cristo vera luce del mondo, preghiamo. R. / Per questa nostra famiglia riunita nella festa dell'Epifania, perché diventi anch'essa una comunità evangelizzante e sappia comunicare il dono della fede a tutte le persone che incontra nel suo cammino, preghiamo. R. / Per gli uomini della cultura e della ricerca scientifica, perché sappiamo riconoscere i segni di Dio nella creazione e come i santi Magi si aprano al dono della verità tutta intera, preghiamo. R. / Per quanti quotidianamente incontriamo, perché sappiamo condividere gioie e dolori e scambiarci i doni dell'amicizia riconoscendo gli uni negli altri il riflesso della gloria divina, preghiamo. R. / Signore Gesù, re della gloria, esaudisci la preghiera unanime che si eleva da ogni parte della terra, e fa' che tutti i popoli sotto la guida dello Spirito Santo vengano a te raggianti della tua luce. Tu che vivi e regni nei secoli dei secoli. R. Amen.
</p>

<p>
<u>OREMUS</u> / Fratelli e sorelle, il dono della fede si vive nella riconoscenza della preghiera. Il Signore ci permetta di essere strumento che rivela a tutti gli uomini il mistero della sua volontà: che tutti gli uomini lo riconoscano come il Salvatore. Preghiamo insieme e diciamo: <b>Rendi missionaria la tua Chiesa, Signore!</b> / Per la Chiesa, che deve annunciare la parola di Gesù a ogni persona, perché orienti a questo compito ogni sua attività e iniziativa, preghiamo. / Per i popoli da tempo cristiani, perché si rendano conto che il loro modo di vivere può essere negativo per la diffusione della fede e si impegnino a rimuovere ogni ostacolo che impedisce una buona testimonianza, preghiamo. / Per i credenti in Cristo Salvatore, perché comprendano che la fede in lui deve essere comunicata a coloro che sono in attesa di dare un senso alla loro vita, preghiamo. / Per noi che celebriamo questa festa, perché comprendiamo che il Cristo desidera essere conosciuto da tutti, anche dalle persone con cui viviamo, preghiamo. / Padre Santo, che hai chiamato tutti gli uomini a partecipare alla medesima eredità, aiutaci a sentirci fratelli in Cristo Gesù, nostro Signore. Egli vive e regna nei secoli dei secoli.
</p>

<p>
<u>OFFERTORIO</u> / Guarda, o Padre, i doni della tua Chiesa, che ti offre non oro, incenso e mirra, ma colui che in questi santi doni è significato, immolato e ricevuto: Gesù Cristo nostro Signore, Egli vive e regna nei secoli dei secoli.
</p>

<p>
<u>PREFAZIO</u> / <b>Cristo luce delle genti</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno. [Oggi] in Cristo, luce del mondo, tu hai rivelato alle genti il mistero della salvezza e in lui, apparso nella nostra carne mortale, ci hai rinnovati con la gloria dell’immortalità divina. E noi, uniti agli Angeli e agli Arcangeli, ai Troni e alle Dominazioni e alla moltitudine dei cori celesti, cantiamo con voce incessante l’inno della tua gloria: Santo, Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>COMMUNIO</u> / Noi abbiamo visto la sua stella in oriente e siamo venuti con doni per adorare il Signore. (Mt 2,2)
</p>

<p>
<img src="./MM/ComunioneSpirituale.jpg">
</p>

<p>
<u>GRATIAS</u> / La tua luce, o Signore, ci accompagni sempre e in ogni luogo, perché contempliamo con purezza di fede e gustiamo con fervente amore il mistero di cui ci hai fatti partecipi. Per Cristo nostro Signore.
</p>

<p>
<u>ORATE</u> / INNO PER L' EPIFANIA / La lunga strada che hanno percorso, / coperti i piedi e le vesti di fango! / E quella stella che appare e dispare: / a sciami i dubbi ronzavano intorno. / Quanti finirono in mezzo ai deserti, / quanti pentiti tornarono indietro! / Molti dicevano al loro passaggio: / «Eccoli, i folli che inseguono il vento!». / E loro andavano come segnati, / da favolose distanze venivano / e incrociavano lo stesso cammino, / erano ormai appena un drappello. / Quando la stella riapparsa sostava / sopra una casa, la casa di un povero: / ed essi entrati trovarono un bimbo, / un figlio in braccio a un’umile madre. / Qui han piegato le loro ginocchia, / qui han lasciato i ricchi tesori, / a terra stesi i loro mantelli / hanno adorato a lungo in silenzio. / Mai è finito un viaggio più lungo / come finiva il vostro, o sapienti: / ma chi ancora rifà quella strada / per adorare un bimbo in silenzio? / Cristo Gesù, sei Dio e uomo: / nessuno mai ha veduto Iddio, / chi vede te vede il volto del Padre / e vede l’uomo la vera sua immagine. / (D.M. Turoldo)
</p>

<h3>LECTIO</h3>

<h5>EVANGELIZO</h5>

<p>
Sant'Alfonso Maria de' Liguori (1696-1787), vescovo e dottore della Chiesa / Meditazioni per l'ottava dell'Epifania, n. 1 / "Videro il bambino con Maria sua madre, e prostratisi lo adorarono" I magi trovano una povera donzella ed un povero bambino coperto di poveri pannicelli... Ma che? Entrando in quella grotticella quei santi pellegrini sentono un gaudio non mai più provato... Il Bambino dimostra loro un viso allegro, e questo è il segno dell'affetto con cui li accetta tra le prime conquiste della sua Redenzione. Guardano poi i santi re Maria, la quale non parla; sta ella in silenzio, ma col suo volto beato, che spira dolcezza di paradiso, li accoglie e li ringrazia d'essere venuti per primi a riconoscere il suo Figlio qual'era - per loro sovrano. ... Amabile Bambino, benché io vi guardi in questa spelonca giacere sulla paglia sì povero e disprezzato, la fede però m'insegna che voi siete il mio Dio sceso dal cielo per la mia salvezza. Vi riconosco dunque e vi proclamo mio sommo Signore e mio Salvatore, ma non ho niente da offrirvi. Non ho oro d'amore, mentre ho amate le creature; ho amati i miei capricci, ma non ho amato voi amabile infinito. Non ho incenso d'orazione, perché son vissuto miseramente scordandomi di voi. Non ho mirra di mortificazione, che anzi per non privarmi dei miei miseri piaceri ho tante volte disgustata la vostra bontà infinita. Che cosa dunque vi offrirò? vi offro questo mio cuore sordido e povero qual è; accettatelo voi e mutatelo. Voi a questo fine siete venuto nel mondo, per lavare dai peccati i cuori umani col vostro sangue, e così mutarli da peccatori in santi. Datemi dunque voi quest'oro, quest'incenso e questa mirra. Datemi l'oro del vostro santo amore; datemi l'incenso, lo spirito della santa orazione; datemi la mirra, il desiderio e la forza di mortificarmi in tutte le cose che vi dispiacciono. ... Vergine SS., voi che accoglieste con tanto affetto e consolaste i santi Magi, accogliete e consolate anche me che ancora vengo a visitare e ad offrirmi al vostro Figlio. Madre mia, nella vostra intercessione io assai confido. Raccomandatemi a Gesù. A voi consegno l'anima mia e la mia volontà: voi ligatela per sempre all'amor di Gesù.
</p>

<h5>EVANGELIZO</h5>

<p>
San Leone Magno (? - ca 461) papa e dottore della Chiesa / 3° Discorso per l'Epifania, 5 / "Il popolo immerso nelle tenebre ha visto una grande luce" / Dilettissimi, ammaestrati da questi misteri della divina grazia, celebriamo con gioia spirituale il giorno delle nostre primizie e l'inizio della vocazione delle genti. Rendiamo grazie al misericordioso Dio, come dice l'Apostolo "ringraziando con gioia il Padre che ci ha messi in grado di partecipare alla sorte dei santi nella luce. È lui infatti che ci ha liberati dal potere delle tenebre e ci ha trasferiti nel regno del suo Figlio diletto" (Col 1,12-13). E già Isaia aveva profetato: "Il popolo che camminava nelle tenebre vide una grande luce; su coloro che abitavano in terra tenebrosa una luce rifulse" (Is 9,1) ... Abramo ha visto questo giorno e ne ha goduto; e quando ha compreso che i figli della sua fede sarebbero stati benedetti nella sua discendenza, che è Cristo, e quando ha visto che nella fede sarebbe stato padre di tutte le genti, "diede gloria a Dio, sapendo benissimo che qualunque cosa Dio prometta, ha pure il potere di portarla a compimento" (Gv 8,56; Gal 3,16; Rom 4,18-21). Davide inneggiava nei salmi a questo giorno, dicendo: "Tutti i popoli che hai creato verranno e si prostreranno davanti a te, o Signore, per dare gloria al tuo nome" (Sal 86,9); e ancora: "Il Signore ha manifestato la sua salvezza, agli occhi dei popoli ha rivelato la sua giustizia" (Sal 98,2). Ora noi sappiamo che questo è avvenuto da quando la stella condusse i Magi, sospingendoli da lontane regioni, a conoscere e adorare il Re del cielo e della terra. E certamente anche noi con questo caratteristico servizio della stella, siamo esortati a prestare adorazione, affinché pure noi obbediamo a questa grazia che tutti invita a Cristo. Chiunque nella Chiesa vive con pietà e castità, chiunque gusta le cose celesti e non le terrene (Col 3,2), è come una luce celeste: mentre egli conserva il candore di santa vita, quasi stella, mostra a molti la via che porta al Signore. Dilettissimi, dovete tutti darvi reciproco aiuto, affinché possiate risplendere, come figli della luce, nel regno di Dio (Mt 13,13; Ef 5,8).
</p>

<p>
<u>EVANGELIZO-21</u> / Santa Gertrude di Helfta (1256-1301)<br>
monaca benedettina
</p>

<p>
L'Araldo del Divino Amore, libro IV, SC 255<br>
"Prostratisi lo adorarono ... e gli offrirono in dono oro, incenso e mirra"<br>
[Nella festa dell'Epifania], stimolata (…) dall'esempio dei beati Magi, Gertrude si alzò nel fervore dello spirito e si prostrò con umile devozione ai piedi santi del Signore Gesù, adorando nel nome di tutto quanto c'è in cielo, sulla terra e negli inferi (cf. Fil 2,10).
</p>

<p>
<div style='padding-left: 30pt'>
  E non trovando un dono che potesse degnamente offrirgli, si mise a percorrere l'intero universo, nel suo ansioso desiderio, cercando fra tutte le creature se ce ne fosse una degna di essere offerta al suo unico amore. Così di corsa, bruciante e affannata, nella sete del suo ardente fervore, scoprì cose disprezzabili che chiunque avrebbe respinto, come indegne di essere offerte per la lode e la gloria del Signore. Ma lei, impadronitasene con avidità, si sforzava di restituirle a Colui che dovrebbe esser servito da tutto il creato.
</div>
</p>

<p>
<div style='padding-left: 30pt'>
  Per questo attirò nel cuore, grazie al fervente desiderio, tutta la pena, il timore, il dolore e l'angoscia che una creatura abbia mai sopportato, non per la gloria del Creatore, ma per sua colpa e infermità. Ed ella le offrì alo Signore come mirra scelta. Poi, seconda cosa, attirò a sé tutta la finta santità e devozione degli ipocriti, farisei, eretici e loro simili. E l'offrì  egualmente come sacrificio di incenso soavissimo. Terza cosa, si sforzò di attirare nel suo cuore tutte le tenerezze umane e l'amore impuro di tutte le creature. E l'offrì ai Signore come oro prezioso:
</div>
</p>

<p>
<div style='padding-left: 30pt'>
   Tutte queste cose si trovavano raccolte nel suo cuore. Il desiderio amorosi col quale si sforzava di farne omaggio completo al suo amato, come un fuoco ardente, li ripulì di ogni scoria. come l'oro diventa puro nella fornace, ed esse apparvero come un nobile e meraviglioso dono per il Signore. Il desiderio di piacergli in ogni modo, mostrato da queste offerte, procurò inestimabili delizie al Signore, come se fossero strenne rarissime.
</div>
</p>

<h5>DIBRUNO</h5>

<p>
Dov’è colui che è nato, il re dei Giudei? (Is 60,1-6; Sal 71; Ef 3,2-3a.5-6; Mt 2,1-12) / Gesù è il dono di grazia, verità, vita, salvezza, redenzione, benedizione, luce che Dio offre ad ogni uomo. Nessuno da Lui viene escluso. A tutti Lui lo rivela attraverso vie misteriose, che spesso rimangono segrete perché i libri o le memorie o le cronache non ne parlano. Dinanzi all’offerta del Padre vi sono molteplici risposte. La prima è quella dei Magi. Questi sapienti vedono un segno prodigioso nel cielo, una stella. Secondo le loro antiche profezie il suo apparire rivela la nascita del re dei Giudei, che non è solo il re di un popolo, ma di tutti i popoli, è il re che viene per portare la pace e la vita sulla terra. È un re le cui origini sono dall’antichità. Un re diverso da ogni altro re. La stella li guida fino a Gerusalemme. Qui scompare. Perché essa non si fa vedere più? Perché anche Gerusalemme deve sapere che è nato il loro re. Questa notizia devono darla loro, i Magi, attraverso il loro chiedere e le loro domande sul nato re dei Giudei. Questo ci rivela che ogni uomo per ogni altro uomo, anche per quello che già crede in Cristo Gesù, dovrà essere stella che rivela la verità di Cristo nel suo più alto splendore. Se chi cerca Cristo non diviene stella per gli altri, la sua ricerca è vana. La seconda risposta è quella dei dottori della legge. Costoro hanno le Scritture profetiche. Sanno muoversi in esse. Le sanno citare. Ma il loro è un puro esercizio accademico. Per essi la vita è fuori delle Scritture. Per cui vi è questo abisso che separa Scritture e vita. Le Scritture camminano per se stesse, secondo le loro regole ermeneutiche ed esegetiche, e la vita segue il suo corso. Se le Scritture non vengono calate nella vita e la vita nelle Scritture, non c’è salvezza. Questa verità vale oggi anche per il Vangelo. Gli studi sul Vangelo ormai sono divenuti un puro metodo di analisi critica. Di esso si conoscono vocaboli, frasi, punti, virgole, trattini. Tuttavia resta uno studio a sé. È stato privato della sua relazione con la vita. Lo si legge anche in Chiesa, nella liturgia, ma poi il Vangelo rimane Vangelo e la vita prosegue il suo corso. Infatti i Magi, appresa la notizia che Gesù sarebbe nato a Betlemme, prendono la via verso quella città. Gli scribi continuano con i loro studi e i loro problemi di ermeneutica. Che il Messia venga oggi, o domani, o fra mille anni a loro non interessa più di tanto. Essi nulla si attendono da Lui. La loro via è completa nella studio della Scrittura. Nato Gesù a Betlemme di Giudea, al tempo del re Erode, ecco, alcuni Magi vennero da oriente a Gerusalemme e dicevano: «Dov’è colui che è nato, il re dei Giudei? Abbiamo visto spuntare la sua stella e siamo venuti ad adorarlo». All’udire questo, il re Erode restò turbato e con lui tutta Gerusalemme. Riuniti tutti i capi dei sacerdoti e gli scribi del popolo, si informava da loro sul luogo in cui doveva nascere il Cristo. Gli risposero: «A Betlemme di Giudea, perché così è scritto per mezzo del profeta: E tu, Betlemme, terra di Giuda, non sei davvero l’ultima delle città principali di Giuda: da te infatti uscirà un capo che sarà il pastore del mio popolo, Israele». Allora Erode, chiamati segretamente i Magi, si fece dire da loro con esattezza il tempo in cui era apparsa la stella e li inviò a Betlemme dicendo: «Andate e informatevi accuratamente sul bambino e, quando l’avrete trovato, fatemelo sapere, perché anch’io venga ad adorarlo». Udito il re, essi partirono. Ed ecco, la stella, che avevano visto spuntare, li precedeva, finché giunse e si fermò sopra il luogo dove si trovava il bambino. Al vedere la stella, provarono una gioia grandissima. Entrati nella casa, videro il bambino con Maria sua madre, si prostrarono e lo adorarono. Poi aprirono i loro scrigni e gli offrirono in dono oro, incenso e mirra. Avvertiti in sogno di non tornare da Erode, per un’altra strada fecero ritorno al loro paese. La terza risposta è quella di Erode. Lui vede Gesù come un pericolo per il suo regno e decide di ucciderlo. Erode è oggi il mondo moderno, la moderna cultura atea, senza alcun riferimento alla trascendenza, alla verità rivelata, al Dio Creatore e Signore. Poiché il Crocifisso oggi mette in questione tutti i falsi diritti dell’uomo, compresi quelli dell’adorazione della falsità e dell’idolatria, dell’immoralità e della depravazione, Egli va bandito dalla vista degli uomini per legge. Costoro non sanno che è il Crocifisso l’unica fonte e sorgente della vera speranza, perché Lui è il solo che insegna agli uomini come stare su ogni croce. Le tenebre odiano la luce perché le loro opere sono malvage. / Madre di Dio, Angeli, Santi, fate che ogni uomo diventi vero ricercatore di Cristo Gesù.
</p>

<h5>DIBRUNO</h5>

<p>
Gli offrirono in dono oro, incenso e mirra (Mt 2,1-12) / Gesù non è il Salvatore, il Redentore, la Benedizione, la Grazia, la Verità, la Luce di un solo popolo o di una sola nazione. Lui viene per dare la vita eterna ad ogni uomo. Come Lui è il Mediatore universale nella creazione, così è il Mediatore universale nella salvezza e nella redenzione. La vita eterna è data per Lui, ma anche in Lui e con Lui. Non è però Gesù che si è fatto il Salvatore e il Redentore dell’uomo, ma è il Padre suo che lo ha costituito, lo ha voluto, lo ha dato: “Nessuno è mai salito al cielo, se non colui che è disceso dal cielo, il Figlio dell’uomo. E come Mosè innalzò il serpente nel deserto, così bisogna che sia innalzato il Figlio dell’uomo, perché chiunque crede in lui abbia la vita eterna. Dio infatti ha tanto amato il mondo da dare il Figlio unigenito, perché chiunque crede in lui non vada perduto, ma abbia la vita eterna. Dio, infatti, non ha mandato il Figlio nel mondo per condannare il mondo, ma perché il mondo sia salvato per mezzo di lui. Chi crede in lui non è condannato; ma chi non crede è già stato condannato, perché non ha creduto nel nome dell’unigenito Figlio di Dio” (Gv 3,13-18). Il Padre solo il suo Figlio Unigenito ha dato per essere la Benedizione, la Vita, la Grazia, la Verità per tutti i popoli. Questa verità, che è assoluta e universale, oggi è attaccata da un esercito di piragna con volontà vorace di distruzione, abbattimento, eliminazione. Questo esercito è determinato a tutto. Vuole distruggere, abbattere, crocifiggere, seppellire Cristo Gesù al fine di seppellire l’umanità in una falsità dalla quale mai potrà esserci ritorno, perché la sola verità dell’umanità è Cristo. I Magi ci rivelano due altissime verità. La prima ci rivela che se anche il mondo non vede nella stella il segno dato da Dio, se anche Erode, gli Scribi, Gerusalemme non si muovono per recarsi a Betlemme, essi perseverano nella loro ricerca. Non si lasciano né confondere né tanto meno dissuadere. Essi camminano per la loro strada. Cercano e trovano. In questo cammino non sono soli. La stella è con loro. / <b>Nato Gesù a Betlemme di Giudea, al tempo del re Erode, ecco, alcuni Magi vennero da oriente a Gerusalemme e dicevano: «Dov’è colui che è nato, il re dei Giudei? Abbiamo visto spuntare la sua stella e siamo venuti ad adorarlo». All’udire questo, il re Erode restò turbato e con lui tutta Gerusalemme. Riuniti tutti i capi dei sacerdoti e gli scribi del popolo, si informava da loro sul luogo in cui doveva nascere il Cristo. Gli risposero: «A Betlemme di Giudea, perché così è scritto per mezzo del profeta: “E tu, Betlemme, terra di Giuda, non sei davvero l’ultima delle città principali di Giuda: da te infatti uscirà un capo che sarà il pastore del mio popolo, Israele”». Allora Erode, chiamati segretamente i Magi, si fece dire da loro con esattezza il tempo in cui era apparsa la stella e li inviò a Betlemme dicendo: «Andate e informatevi accuratamente sul bambino e, quando l’avrete trovato, fatemelo sapere, perché anch’io venga ad adorarlo». Udito il re, essi partirono. Ed ecco, la stella, che avevano visto spuntare, li precedeva, finché giunse e si fermò sopra il luogo dove si trovava il bambino. Al vedere la stella, provarono una gioia grandissima. Entrati nella casa, videro il bambino con Maria sua madre, si prostrarono e lo adorarono. Poi aprirono i loro scrigni e gli offrirono in dono oro, incenso e mirra. Avvertiti in sogno di non tornare da Erode, per un’altra strada fecero ritorno al loro paese.</b> / La seconda verità ci rivela invece chi è per essi il Re che essi cercano. Questa verità è contenuta nei doni che essi offrono al nato Re dei Giudei. L’oro è il segno della regalità. Loro sono dinanzi al Re di tutti i popoli, al loro Re, che non si è costituito da sé, ma dal Padre suo, che è il Dio vivo e vero, il Creatore e il Signore dell’uomo e dell’universo, del cielo e della terra. L’incenso attesta che questo Re è anche Dio. Non è però un uomo che si è fatto Dio. È invece il Dio che si è fatto uomo. Anche questa discesa del verbo Eterno nella carne, assunta come essenza della sua Persona, è stata voluta dal Padre. Nulla avviene in Cristo, nulla è Cristo se non per volontà del Padre suo. Il terzo dono è la mirra, unguento amaro. Esso rivela la grande sofferenza, frutto del suo olocausto per la redenzione dell’umanità. La sofferenza è stata liberamente assunta da Cristo Gesù, frutto però della sua obbedienza al Padre fino alla morte di croce. Oggi i Magi devono insegnarci a cercare Gesù in un mondo che non solo non cerca Cristo, ma non lo vuole e con intenti satanici cerca la sua distruzione. / Madre di Dio, Angeli, Santi, fate che ogni cristiano diventi vero cercatore di Cristo. 
</p>

<p>
<u>DIBRUNO-21</u> / Dov’è colui che è nato, il re dei Giudei?<br>
MERCOLEDÌ 6 GENNAIO (Mt 2,1-12)<br>
Il Vangelo secondo Matteo inizia con la narrazione dei pagani che vengono ad adorare il nato Re dei Giudei e termina con l’invio degli Apostoli da parte di Cristo Gesù presso ogni popolo e nazione: “Gesù si avvicinò e disse loro: «A me è stato dato ogni potere in cielo e sulla terra. Andate dunque e fate discepoli tutti i popoli, battezzandoli nel nome del Padre e del Figlio e dello Spirito Santo, insegnando loro a osservare tutto ciò che vi ho comandato. Ed ecco, io sono con voi tutti i giorni, fino alla fine del mondo»” (Mt 28,18-20). Gesù non è il Salvatore e il Redentore, la Vita, la Luce, la Benedizione, la Grazia per un solo popolo, ma per tutte le nazioni della terra. Ogni uomo gli appartiene per creazione e per redenzione. Gli Apostoli e i loro Successori, i Vescovi, devono far conoscere Cristo Signore nella purezza del suo mistero, facendo discepoli tutti i popoli e tutte le nazioni, battezzando nel nome del Padre e del Figlio e dello Spirito Santo e insegnando tutto quanto Gesù ha detto loro. Questo obbligo viene soddisfatto con una quotidiana perfetta obbedienza. Se gli Apostoli non fanno conoscere Cristo Gesù ad ogni uomo, si macchiano di un grave peccato di omissione. <br>
Nato Gesù a Betlemme di Giudea, al tempo del re Erode, ecco, alcuni Magi vennero da oriente a Gerusalemme e dicevano: «Dov’è colui che è nato, il re dei Giudei? Abbiamo visto spuntare la sua stella e siamo venuti ad adorarlo». All’udire questo, il re Erode restò turbato e con lui tutta Gerusalemme. Riuniti tutti i capi dei sacerdoti e gli scribi del popolo, si informava da loro sul luogo in cui doveva nascere il Cristo. Gli risposero: «A Betlemme di Giudea, perché così è scritto per mezzo del profeta: “E tu, Betlemme, terra di Giuda, non sei davvero l’ultima delle città principali di Giuda: da te infatti uscirà un capo che sarà il pastore del mio popolo, Israele”». Allora Erode, chiamati segretamente i Magi, si fece dire da loro con esattezza il tempo in cui era apparsa la stella e li inviò a Betlemme dicendo: «Andate e informatevi accuratamente sul bambino e, quando l’avrete trovato, fatemelo sapere, perché anch’io venga ad adorarlo». Udito il re, essi partirono. Ed ecco, la stella, che avevano visto spuntare, li precedeva, finché giunse e si fermò sopra il luogo dove si trovava il bambino. Al vedere la stella, provarono una gioia grandissima. Entrati nella casa, videro il bambino con Maria sua madre, si prostrarono e lo adorarono. Poi aprirono i loro scrigni e gli offrirono in dono oro, incenso e mirra. Avvertiti in sogno di non tornare da Erode, per un’altra strada fecero ritorno al loro paese.<br>
Ecco come San Paolo annunzia il mistero di Cristo Gesù agli Efesini: “Per questo io, Paolo, il prigioniero di Cristo per voi pagani... penso che abbiate sentito parlare del ministero della grazia di Dio, a me affidato a vostro favore: per rivelazione mi è stato fatto conoscere il mistero, di cui vi ho già scritto brevemente. Leggendo ciò che ho scritto, potete rendervi conto della comprensione che io ho del mistero di Cristo. Esso non è stato manifestato agli uomini delle precedenti generazioni come ora è stato rivelato ai suoi santi apostoli e profeti per mezzo dello Spirito: che le genti sono chiamate, in Cristo Gesù, a condividere la stessa eredità, a formare lo stesso corpo e ad essere partecipi della stessa promessa per mezzo del Vangelo, del quale io sono divenuto ministro secondo il dono della grazia di Dio, che mi è stata concessa secondo l’efficacia della sua potenza. A me, che sono l’ultimo fra tutti i santi, è stata concessa questa grazia: annunciare alle genti le impenetrabili ricchezze di Cristo e illuminare tutti sulla attuazione del mistero nascosto da secoli in Dio, creatore dell’universo, affinché, per mezzo della Chiesa, sia ora manifestata ai Principati e alle Potenze dei cieli la multiforme sapienza di Dio, secondo il progetto eterno che egli ha attuato in Cristo Gesù nostro Signore, nel quale abbiamo la libertà di accedere a Dio in piena fiducia mediante la fede in lui. Vi prego quindi di non perdervi d’animo a causa delle mie tribolazioni per voi: sono gloria vostra (Ef 3,1-13). Oggi il peccato di omissione è giustificato con sofisticate elaborazioni, frutto di mente umana, fatte passare per teologia e vera soteriologia, mentre in realtà sono solo misere invenzioni degli uomini. Tutto ciò che nega, contraddice, annulla, aggiunge o toglie alla Parola, è falsità.<br>
Madre della Redenzione, Angeli, Santi, fate che obbediamo alla nostra missione.
</p>

<p>
<u>SILVESTRINI-21</u> / La luce brilla nelle tenebre.<br>
 In mille direzioni noi del 2021 proiettiamo i nostri sogni di successo e di grandezza. Non mancano gli eroi dei cartelloni pubblicitari, dello sport, del cinema, della canzone, i grandi di un anno o di un secolo. Ma alla fine ci convinciamo che in nessuno di loro possiamo riporre le nostre speranze perché la loro grandezza, più meno tale, non ci appartiene e ognuno di noi deve essere il costruttore e l'artèfice della propria vita. Anche Gesù può essere strumentalizzato per accarezzare in noi il bisogno istintivo di riuscita su coloro con i quali ci scontriamo. Ma Gesù è tutt'altro: Egli è la luce del mondo, la sua luce è di origine divina e si proietta sulle nostre povere vicende umane per illuminare di grandezza autentica ciò che quasi sempre viene respinto dal mondo. Egli ci proietta verso i valori eterni, dando un significato in un'ottica soprannaturale a tutte le povertà umane, scoprendone ed esaltandone i valori alla luce della fede. Ecco che cosa significa per molti di noi la luce che splende nelle tenebre. Le tenebre sono le nostre povertà e perfino il nostro male interiore, il peccato... La luce di Cristo interviene a dare senso e valore a ciò che non rientra negli elenchi dei valori del mondo... Eccome ci occorre quella luce! L'Epifania allora non è solo la festa del Cristo che si rivela ai Magi, ma è soprattutto la gioia dei piccoli e dei poveri del mondo che vengono accolti e rivalutati dal Cristo, povero, umile, perseguitato, condannato... L'adorazione dei Magi diventi l'espressione viva e sincera della nostra gratitudine perenne al Signore. Abbiamo bisogno del dono dello Spirito Santo perché in noi sempre brilli la Luce e non abbiamo a cadere nelle tenebre.
</p>

<h5>LOYOLA</h5>

<p>
Oggi sentiamo profumo d’oriente. Da lì arrivano i Magi, uomini con lo sguardo al cielo, cercatori di segni, di luci capaci di squarciare l’oscurità. Quando la troppa luce della terra ci impedisce di vedere le stelle del cielo, solo dove la notte è veramente profonda possiamo godere dello spettacolo di un cielo trapuntato di astri. I Magi sono coloro che in questo buio decidono di perdersi, che si gettano nelle tenebre per seguire la stella di Betlemme. Betlemme è l’anti-città. Grumo di baracche, dimora di poveri che Dio sceglie come casa. E da quel giorno Beit Leḥem è la ‘casa del pane’, pane di un Dio che si fa mangiare, che si incarna in un villaggio che già è profezia del suo corpo offerto sulla croce. Eppure è giungere qui, nell’ultima delle città, che riempie di gioia il cuore dei Magi. Oro, incenso e mirra. Doni che ci iniziano al simbolo, alla logica dell’inutile che apre alla trascendenza. L’incenso riconosce la divinità del bambino. Nella mirra contempliamo l’umanità di Gesù, piena fino ad abbracciare la morte addolcita dai balsami della mirra. L’oro, ricchezza e regalità che Cristo riceve sul trono della croce. Oro, incenso e mirra sono allora porte del mistero di Dio, vogliono svegliare i nostri sensi intorpiditi. / In che termini mi interrogo sul mistero di Dio? Da quali stelle mi faccio guidare? Cosa porterei in dono a questo Dio-bambino? (Giuseppe Amalfa SJ)
</p>

<h5>LOYOLA</h5>

<p>
Chi ha visto nascere una stella? Non è cosa comune, servono occhi esperti persi nel cielo, servono molte notti di veglia attenta, per scoprire nella profondità delle tenebre il vagito di una nuova luce. I Magi hanno avuto questi occhi e hanno perso molto sonno per veder spuntare la stella di Gesù. Prima di mettersi in cammino, hanno vissuto l’intimità del cielo notturno, con i suoi fantasmi, le sue paure e la certezza di tante stelle che dicono no all’assoluto del buio. Prima di uscire dall’oriente, i Magi si sono chiusi nella lettura di profezie, hanno scelto il loro re non tra i tanti troni di potere che il mondo offriva ma nelle membra tenere di un bambino. I Magi ci insegnano a prepararci per vivere l’incontro con Dio con la pazienza e con i piedi. La pazienza di scorgere i segni del divino nelle sconfinate praterie di stelle e i piedi di chi sa partire, sa lasciare la propria terra per andare incontro a Dio che viene. I Magi ci insegnano a saper scegliere il vero re, colui davanti al quale prostrarsi, colui al quale consegnare le nostre ricchezze: nell’abbraccio di una madre col suo bambino fanno convergere sentieri di galassie e strade dell’impero, alla tenerezza che disarma sanno consegnarsi adoranti. Dopo che sono partiti, i Magi ci insegnano anche a saper ritornare. Altri bambini ci attendono tremanti nelle tante Bet-lemme che costellano il mondo, e se be(i)t significa casa, forse non è così lontano quel Dio-bambino da adorare. / Quando è stata l’ultima volta che ho guardato un cielo stellato? Cosa posso apprendere dalla storia dei Magi? Qual è la mia Betlemme? (Giuseppe Amalfa SJ)
</p>

<p>
<u>LOYOLA-21</u> / Erode. Ci sono echi del nostro inconscio in Erode che si turba alla notizia di un nuovo re che, appena nato, insidia il suo regno. Capita di vivere in fortezze interiori che una tenera novità minaccia e più il nuovo è disarmato più il nostro ego sente di doversi difendere. Il piccolo nemico diventa un gigante contro cui tramare in segreto, il tremare si fa armatura e la paura alibi che giustifica la guerra. È la violenza, seme antico che l’invidia continua a coltivare nel campo del cuore, risposta codarda alle debolezze di sempre.
</p>

<p>
I Magi. Eppure una domanda sorge a uomini lontani – da quelle stesse segrete interiori che in Erode producevano turbamento: «Dov’è?». Dov’è la luce?. calamita lontana del desiderio che mi fa correre, lasciare…; dov’è la vita?, Che fragile si dà al mondo, affinché io possa prendermene cura. Nel punto d’incontro tra il bambino e i Magi la salvezza ha coordinate, il «dov’è?» ha una risposta proprio nell’inchino dei saggi davanti al Verbo di Dio muto. Questo incontro è il culmine di una “gioia grandissima” che è andata crescendo nell’intimo: la gioia di vedere il sorriso del Salvatore a cui lasciare ogni ricchezza.
</p>

<p>
Un’assenza… I Magi trovano Maria e il bambino. Non si parla di Giuseppe ma ci sono i suoi sogni, quelli che salvano, ispirano e fanno proprio dei Magi il primo tabernacolo che protegge il corpo di Cristo dall’odio di Erode. Bisogna saper sognare, è il sogno che ci rende capaci di salvare la vita, anche all’Emmanuele, il Dio con noi. / Cosa ritrovo in me di Erode, del suo sentirsi minacciato da una novità indifesa?
</p>

<p>
Mi chiedo dov’è la salvezza? Dove la posso incontrare?
</p>

<p>
In che modo faccio spazio al sogno? Come me ne prendo cura?
</p>

<p>
Giuseppe Amalfa SJ
</p>

<p>
<u>LettureBose</u> / Epifania del Signore / Una stella più fulgente delle altre mette in movimento i magi che abitano gli estremi confini dell'oriente e a questi uomini abituati a contemplare gli astri non può sfuggire lo stupefacente splendore della sua luce, segno grandioso. Un'ispirazione divina certamente è all'opera nel loro cuore; essi colgono il senso misterioso di una tale visione, lo spettacolo insolito che colpisce i loro occhi non ha nulla di oscuro al loro spirito. Si dispongono al loro compito con animo devoto, si procurano dei doni di modo che, partiti per adorare uno solo, dimostrino di credere in tre: con l'oro onorano il re, con la mirra l'uomo, con l'incenso il Dio. Entrano nella città principale del regno di Giudea e nella città regale chiedono di vedere colui di cui sapevano che sarebbe nato per regnare. Erode è turbato, teme per la sua salvezza, ha paura per il suo potere, si informa presso sacerdoti e dottori della Legge per sapere che cosa aveva profetizzato la Scrittura sulla nascita di Cristo. La verità illumina i magi, la mancanza di fede accieca i sapienti ... Dopo aver adorato il Signore e compiuto ogni atto di devozione, i magi, seguendo l'avvertimento ricevuto in sogno, ritornano a casa loro per un'altra via. Occorreva che divenuti ormai credenti in Cristo non camminassero per i sentieri dell'antica condotta, ma entrati in una nuova via si tenessero lontani dagli errori che avevano abbandonato ... Miei amati, istruiti nei misteri della grazia divina, celebriamo con gioia spirituale il giorno della nostra nascita e l'inizio della vocazione delle genti. Rendiamo grazie al Dio misericordioso che, come dice l' Apostolo, ci ha fatti degni di partecipare alla sorte dei santi nella luce, ci ha strappati dal potere delle tenebre e ci ha trasferiti nel regno del suo Figlio amato (Col 1,12-13). Come ha profetizzato Isaia: Un popolo proveniente dalle genti che sedeva nelle tenebre ha visto una grande luce e per quelli che abitavano nell'ombra di morte è sorta una luce (Is 9,1). Di essi lo stesso Isaia dice al Signore: Genti che non ti conoscevano ti invocheranno e popoli che ti ignoravano accorreranno a te (Is 55,5) ... Tutto questo, lo sappiamo, si è puntualmente realizzato quando i tre magi, chiamati dal loro lontano paese furono condotti da una stella a conoscere e adorare il re del cielo e della terra. Questa stella ci attira per farci imitare la loro adorazione. (Leone Magno, Discorsi 14,2-5)
</p>

<h5>FEGF</h5>

<p>
seconda settimana dopo Natale - VEGLIA dell’EPIFANIA / Secondo sermone per l'Epifania, 1,3 ALZATI, RIVESTITI DI LUCE, GERUSALEMME, ECCO L'EPIFANIA! del Beato Guerrico d'Igny nel dodicesimo secolo / "Alzati, rivestiti di luce, Gerusalemme, perché viene la tua luce!" Questo giorno di luci che noi celebriamo oggi è stato per noi rivestito di Luce e santificato da Colui che è Luce da Luce; perché Lui, che era ancora nascosto e sconosciuto, si è degnato, in questo giorno, di rivelarsi al mondo per illuminare tutte le nazioni. Oggi infatti si è rivelato ai magi venuti dall'Oriente mediante una nuova stella e con queste primizie ha inaugurato la fede di tutti i popoli. Oggi si è rivelato agli Ebrei, non più sulla testimonianza di Giovanni Battista, ma su quella del Padre e dello Spirito Santo, quando, con il suo battesimo nel Giordano, ha consacrato il battesimo di tutti. Oggi ha manifestato la sua gloria davanti ai discepoli, prefigurando, nella trasformazione dell'acqua in vino, il mistero ineffabile per cui, sulla sua parola, la sostanza degli esseri è trasformata. Lo Spirito, prevedendo che tutte queste manifestazioni avrebbero illuminato la fede della Chiesa, si rivolge a lei sotto la figura di Gerusalemme: "Alzati, rivestiti di luce, Gerusalemme, perché viene la tua Luce!" Viene la tua luce; era nel mondo e il mondo fu fatto per mezzo di lei e il mondo non l'ha riconosciuta. Il bambino era nato, ma restava sconosciuto fino al momento in cui questo giorno di luce cominciò a rivelarsi. "O nuova Gerusalemme - ribadisce il profeta - Città del grande Sovrano, montagna di Sion, alzati, rivestiti di Luce, perché è venuta la tua luce......" Se le tenebre coprono la terra e l'oscurità i popoli, se questi popoli preferiscono le tenebre a questa luce che è venuta nel mondo, almeno tu, Gerusalemme, rivestiti di Luce, città celeste, destinata a far nascere a Dio, da ogni paese e razza, quei figli della luce che la Luce vera farà passare dal potere delle tenebre al Regno del suo splendore!
</p>

<h5>FEGF</h5>

<p>
Prostratisi lo adorarono  di San Giovanni Crisostomo nel quarto secolo / Fratelli, seguiamo i magi, lasciamo le nostre abitudini pagane. Andiamo! Facciamo un lungo viaggio per vedere Cristo. Se i magi non fossero partiti lontano dal loro paese, non avrebbero visto Cristo. Lasciamo anche noi gli interessi della terra. Finché restavano nel loro paese, non vedevano nulla se non la stella; quando invece hanno lasciato la loro patria, hanno visto il Sole di giustizia (Ml 3,20). Diciamo meglio: se non avessero intrapreso generosamente il loro viaggio, non avrebbero nemmeno visto la stella. Anche noi alziamoci dunque, e anche se a Gerusalemme tutti restano turbati, corriamo là dove si trova il Bambino… «Entrati nella casa, videro il bambino con Maria sua madre, e prostratisi lo adorarono. Poi aprirono i loro scrigni e gli offrirono i loro doni». Quale motivo li ha spinti a prostrarsi davanti a quel bambino? Nulla di particolare nella Vergine o nella casa; nessun oggetto in grado di colpire lo sguardo e di attirarli. Eppure, non contenti di prostrarsi, aprono i loro tesori, con doni che non si offrono se non a Dio - l’incenso e la mirra simboleggiano la divinità. Quale motivo li ha spinti ad agire in questo modo? Lo stesso motivo che li aveva decisi a lasciare la patria, e a partire per quel lungo viaggio: È la stella, cioè la luce con la quale Dio aveva riempito il loro cuore e li conduceva poco a poco in una conoscenza più perfetta. Se questa luce non li avesse illuminati, come avrebbero potuto rendere tali omaggi mentre ciò che vedevano era così povero e umile? Non c’è grandezza materiale, ma soltanto un presepio, una stalla, una madre priva di tutto, perché tu possa vedere più chiaramente la sapienza dei magi, perché tu possa capire che essi sono venuti non verso un uomo, ma verso un Dio, loro benefattore.
</p>

<h5>FEGF</h5>

<p>
Vita nascosta e Epifania; Cristo è la nostra pace  di Santa Teresa Benedetta della Croce nel ventesimo secolo / Le persone riunite attorno al presepio ci offrono già un’immagine della Chiesa e del suo spiegamento. I rappresentanti dell’antica stirpe regale alla quale era stato promesso il Salvatore del mondo e i rappresentanti del popolo credente, collegano l’antica con la nuova Alleanza. I re del lontano oriente sono la figura dei popoli pagani che dovrebbero ricevere la salvezza di Giuda. Così, «la Chiesa nata dai giudei e dai pagani» è già presente lì. Al presepio, i magi sono i rappresentanti dei cercatori di Dio di ogni paese e nazione. Sono stati condotti dalla grazia, prima ancora di appartenere alla Chiesa visibile. Animava loro un puro desiderio della verità, che non si fermava ai limiti degli insegnamenti e delle tradizioni del loro paese. Perché Dio è Verità, e vuole lasciarsi trovare da coloro che lo cercano con tutto il cuore (Ger 29,13), occorreva che la stella brillasse, presto o tardi, agli occhi di questi saggi per indicare loro il cammino verso la verità. Perciò si ritrovano davanti alla verità fatta uomo, si prostrano, adorandolo e depongono ai suo piedi la loro corona, perché in confronto alla Verità, tutte le ricchezze del mondo non sono nulla se non un po’ di polvere.
</p>

<h5>HOMILY</h5>

<p>
PRIMA LETTURA Luce eterna, divina, soprannaturale, dalla quale è ogni altra luce esistente nella creazione, è il Signore nostro Dio, il Creatore di tutte le cose, quelle visibili e quelle invisibili. Ora è giusto chiedersi: come un uomo diviene luce nella luce, per la luce, dalla luce del suo Creatore, Signore, Dio? Dimorando nella sua Parola, obbedendo ad essa con tutto il cuore, con tutta l’anima, con tutte le forse, secondo il comando dato dal Signore. Questi sono i comandi, le leggi e le norme che il Signore, vostro Dio, ha ordinato di insegnarvi, perché li mettiate in pratica nella terra in cui state per entrare per prenderne possesso; perché tu tema il Signore, tuo Dio, osservando per tutti i giorni della tua vita, tu, il tuo figlio e il figlio del tuo figlio, tutte le sue leggi e tutti i suoi comandi che io ti do e così si prolunghino i tuoi giorni. Ascolta, o Israele, e bada di metterli in pratica, perché tu sia felice e diventiate molto numerosi nella terra dove scorrono latte e miele, come il Signore, Dio dei tuoi padri, ti ha detto. Ascolta, Israele: il Signore è il nostro Dio, unico è il Signore. Tu amerai il Signore, tuo Dio, con tutto il cuore, con tutta l’anima e con tutte le forze. Questi precetti che oggi ti do, ti stiano fissi nel cuore. Li ripeterai ai tuoi figli, ne parlerai quando ti troverai in casa tua, quando camminerai per via, quando ti coricherai e quando ti alzerai. Te li legherai alla mano come un segno, ti saranno come un pendaglio tra gli occhi e li scriverai sugli stipiti della tua casa e sulle tue porte (Dt 6,1-9). Se l’uomo dimora nella Parola, dimora nella luce, si trasforma in luce. Esce dalla Parola, esce dalla luce, diviene tenebra. Israele si è convertito. È ritornato nella Parola, è ritornano nella Luce, perché la Luce è ritornata in esso. Ora può vestirsi della Luce eterna e divina che è il suo Signore. Una cosa però l’uomo deve sapere: rimane luce finché rimane nella Parola. Se esce dalla Parola, ritorna ad essere tenebra. LEGGIAMO Is 60,1-6 Àlzati, rivestiti di luce, perché viene la tua luce, la gloria del Signore brilla sopra di te. Poiché, ecco, la tenebra ricopre la terra, nebbia fitta avvolge i popoli; ma su di te risplende il Signore, la sua gloria appare su di te. Cammineranno le genti alla tua luce, i re allo splendore del tuo sorgere. Alza gli occhi intorno e guarda: tutti costoro si sono radunati, vengono a te. I tuoi figli vengono da lontano, le tue figlie sono portate in braccio. Allora guarderai e sarai raggiante, palpiterà e si dilaterà il tuo cuore, perché l’abbondanza del mare si riverserà su di te, verrà a te la ricchezza delle genti. Uno stuolo di cammelli ti invaderà, dromedari di Madian e di Efa, tutti verranno da Saba, portando oro e incenso e proclamando le glorie del Signore. Nel Nuovo Testamento, la Luce del mondo è Cristo Signore. Si diviene una cosa sola con Cristo, un solo corpo con Lui, si rimane nella Parola si è luce, si è sale, ma sempre in Lui, con Lui, per Lui. Voi siete il sale della terra; ma se il sale perde il sapore, con che cosa lo si renderà salato? A null’altro serve che ad essere gettato via e calpestato dalla gente. Voi siete la luce del mondo; non può restare nascosta una città che sta sopra un monte, né si accende una lampada per metterla sotto il moggio, ma sul candelabro, e così fa luce a tutti quelli che sono nella casa. Così risplenda la vostra luce davanti agli uomini, perché vedano le vostre opere buone e rendano gloria al Padre vostro che è nei cieli (Mt 5,12-16). Come Cristo Gesù è Luce visibile del Padre nella sua vera umanità, perché è nel seno del Padre e nel seno della sua Parola – seno del Padre e seno della sua Parola sono una cosa sola –, così anche il cristiano deve stare, dimorare, abitare nel seno di Cristo e nel seno della sua Parola. Né nel seno di Cristo senza il seno della Parola, né nel seno della Parola senza il seno di Cristo. La Parola e Cristo Gesù sono un solo seno. Quando il cristiano vive in questo mistero di unità, è allora che lui diviene luce del mondo. È allora che il mondo vede la luce e glorifica il Padre nostro celeste. Più il cristiano cresce in luce, crescendo nel suo dimorare in Cristo e nella sua Parola e più diviene Luce che attrae il mondo a Cristo. Come a Gerusalemme accorrono le nazioni perché vedono la sua luce, vedono il Signore che brilla su di essa, così anche avviene con il cristiano. Molti chiederanno di essere accolti come discepoli di Gesù perché vedono nel cristiano la luce di Gesù. È questa la vera evangelizzazione: invitare alla Luce mostrando la Luce. Invitando a Cristo manifestando Cristo che vive in noi. Non è evangelizzazione quella che tutto fonda su una parola annunciata, Parola che è fuori di noi e non ha neanche minimamente scalfito la nostra vita. Sempre per noi si deve compie la profezia di Zaccaria: Così dice il Signore degli eserciti: Anche popoli e abitanti di numerose città si raduneranno e si diranno l’un l’altro: “Su, andiamo a supplicare il Signore, a trovare il Signore degli eserciti. Anch’io voglio venire”. Così popoli numerosi e nazioni potenti verranno a Gerusalemme a cercare il Signore degli eserciti e a supplicare il Signore. Così dice il Signore degli eserciti: In quei giorni, dieci uomini di tutte le lingue delle nazioni afferreranno un Giudeo per il lembo del mantello e gli diranno: “Vogliamo venire con voi, perché abbiamo udito che Dio è con voi”» (Zac 8,20-23). L’evangelizzazione è sempre nuova perché frutto sempre nuovo della luce che attrae. La luce che attrae è sempre nuova, perché sempre nuovo in Cristo è il cristiano che è luce. SECONDA LETTURA Dio ha stabilito nel suo Consiglio Eterno che ogni uomo passi dalle tenebre alla luce, divenendo corpo del suo Figlio Amato, Gesù Cristo, per opera dello Spirito Santo. Questo Consiglio Eterno del nostro Dio, non solo va annunciato, rivelato, manifestato ad ogni uomo. Ogni uomo deve essere invitato con invito esplicito a lasciarsi fare corpo di Cristo nelle acque del battesimo per opera dello Spirito Santo, mediante l’opera dello stesso corpo di Cristo che è la sua Chiesa. Quanto è avvenuto il Giorno di Pentecoste deve avvenire ogni giorno. Pietro manifesta il mistero. Lo Spirito Santo tocca il cuore. Quanti sono stati toccati dallo Spirito Santo vengono invitati a riceve il Battesimo per avere in dono lo Spirito Santo. All’udire queste cose si sentirono trafiggere il cuore e dissero a Pietro e agli altri apostoli: «Che cosa dobbiamo fare, fratelli?». E Pietro disse loro: «Convertitevi e ciascuno di voi si faccia battezzare nel nome di Gesù Cristo, per il perdono dei vostri peccati, e riceverete il dono dello Spirito Santo. Per voi infatti è la promessa e per i vostri figli e per tutti quelli che sono lontani, quanti ne chiamerà il Signore Dio nostro». Con molte altre parole rendeva testimonianza e li esortava: «Salvatevi da questa generazione perversa!». Allora coloro che accolsero la sua parola furono battezzati e quel giorno furono aggiunte circa tremila persone (At 2,37-41). È questa la vera evangelizzazione: manifestare il mistero di Cristo Gesù attraverso una Parola colma di Spirito Santo. Invitare ogni uomo, trafitto dallo Spirito del Signore, ad entrare nel corpo di Cristo, divenendo corpo di Cristo, per testimoniare Cristo, al fine di formare il corpo di Cristo. Così l’Apostolo Paolo agli Efesini: Ed egli ha dato ad alcuni di essere apostoli, ad altri di essere profeti, ad altri ancora di essere evangelisti, ad altri di essere pastori e maestri, per preparare i fratelli a compiere il ministero, allo scopo di edificare il corpo di Cristo, finché arriviamo tutti all’unità della fede e della conoscenza del Figlio di Dio, fino all’uomo perfetto, fino a raggiungere la misura della pienezza di Cristo. Così non saremo più fanciulli in balìa delle onde, trasportati qua e là da qualsiasi vento di dottrina, ingannati dagli uomini con quella astuzia che trascina all’errore. Al contrario, agendo secondo verità nella carità, cerchiamo di crescere in ogni cosa tendendo a lui, che è il capo, Cristo. Da lui tutto il corpo, ben compaginato e connesso, con la collaborazione di ogni giuntura, secondo l’energia propria di ogni membro, cresce in modo da edificare se stesso nella carità (Ef 4,11-18). La sola manifestazione del mistero non è sufficiente. È necessario l’invito esplicito a divenire mistero nel mistero. È anche necessario che ogni membro del corpo di Cristo si impegni a formare il corpo di Cristo. È questa la vera evangelizzazione: formare il corpo di Cristo, divenendo l’evangelizzatore vero corpo di Cristo. Mai vi potrà essere vera evangelizzazione, se l’evangelizzatore non diviene giorno per giorno sempre più corpo di Cristo. LEGGIAMO Ef 3,3a.5-6 per rivelazione mi è stato fatto conoscere il mistero, di cui vi ho già scritto brevemente. Leggendo ciò che ho scritto, potete rendervi conto della comprensione che io ho del mistero di Cristo. Esso non è stato manifestato agli uomini delle precedenti generazioni come ora è stato rivelato ai suoi santi apostoli e profeti per mezzo dello Spirito: che le genti sono chiamate, in Cristo Gesù, a condividere la stessa eredità, a formare lo stesso corpo e ad essere partecipi della stessa promessa per mezzo del Vangelo, Ecco il cuore della vera evangelizzazione: tutti siamo chiamati, in Cristo Gesù, a condividere la stessa eredità, a formare lo stesso corpo e ad essere partecipi della stessa promessa per mezzo del Vangelo. Oggi la nostra evangelizzazione è falsa perché si predica solo una parte: Siamo chiamati a condividere la stessa eredità. Mancano ad essa tre parti essenziali: In Cristo; a formare lo stesso corpo di Cristo; ad essere partecipi della stessa promessa per mezzo del Vangelo. Annunciare, non che siamo chiamati in Cristo, ma che condivideremo la stessa eredità, indipendentemente dalla vera fede, è annuncio menzognero. È questa invece la vera evangelizzazione: chiamati in Cristo; condividere la stessa eredità in Cristo Gesù; formare lo stesso corpo: essere partecipi della stessa promessa per mezzo del Vangelo. Se queste quattro verità non vengono proclamate insieme, noi non evangelizziamo secondo il Decreto Eterno del Padre. Siamo solo annunciatori di pensieri della nostra mente. È questa una evangelizzazione sul modello di Satana, non certo sul modello di Cristo Gesù. Ecco come Gesù evangelizzava: Di nuovo disse loro: «Io vado e voi mi cercherete, ma morirete nel vostro peccato. Dove vado io, voi non potete venire». Dicevano allora i Giudei: «Vuole forse uccidersi, dal momento che dice: “Dove vado io, voi non potete venire”?». E diceva loro: «Voi siete di quaggiù, io sono di lassù; voi siete di questo mondo, io non sono di questo mondo. Vi ho detto che morirete nei vostri peccati; se infatti non credete che Io Sono, morirete nei vostri peccati». Gli dissero allora: «Tu, chi sei?». Gesù disse loro: «Proprio ciò che io vi dico. Molte cose ho da dire di voi, e da giudicare; ma colui che mi ha mandato è veritiero, e le cose che ho udito da lui, le dico al mondo». Non capirono che egli parlava loro del Padre. Disse allora Gesù: «Quando avrete innalzato il Figlio dell’uomo, allora conoscerete che Io Sono e che non faccio nulla da me stesso, ma parlo come il Padre mi ha insegnato. Colui che mi ha mandato è con me: non mi ha lasciato solo, perché faccio sempre le cose che gli sono gradite» (Gv 8,21-29). Ogni evangelizzazione che mette da parte il mistero di Cristo, mai potrà produrre un solo frutto di salvezza. L’unico Salvatore e Redentore del mondo è Cristo Gesù e ogni salvezza si compie in Lui, con Lui, per Lui. LETTURA DEL VANGELO Possiamo affermare che per ogni uomo il Signore nostro Dio ha stabilito nella sua sapienza eterna una via particolare attraverso la quale arrivare alla vera salvezza. Il Creatore dell’uomo parla alla sua creatura in molti modi, diverse volte. Gli parla direttamente o per mezzo dei suoi profeti, gli parla anche attraverso la storia e la stessa natura. Ai Magi il Signore parla attraverso una stella che appare nel cielo. Non si tratta però di un fenomeno naturale, dal momento che essa appare, scompare, poi riappare. La stella appare e conduce i Magi fino a Gerusalemme. Poi scompare. Perché? Scompare perché al segno deve sempre aggiungersi la Parola. È la Parola la verità del segno e della storia. Senza la Parola il segno rimane senza verità e anche la storia rimane senza verità. Gesù è nato. Questa è storia. Qual è la verità di questa storia. Chi è nato è un Salvatore. È Cristo Signore. C’erano in quella regione alcuni pastori che, pernottando all’aperto, vegliavano tutta la notte facendo la guardia al loro gregge. Un angelo del Signore si presentò a loro e la gloria del Signore li avvolse di luce. Essi furono presi da grande timore, ma l’angelo disse loro: «Non temete: ecco, vi annuncio una grande gioia, che sarà di tutto il popolo: oggi, nella città di Davide, è nato per voi un Salvatore, che è Cristo Signore. Questo per voi il segno: troverete un bambino avvolto in fasce, adagiato in una mangiatoia». E subito apparve con l’angelo una moltitudine dell’esercito celeste, che lodava Dio e diceva: «Gloria a Dio nel più alto dei cieli e sulla terra pace agli uomini, che egli ama» (Lc 2.8-14). È la Scrittura, sempre la Scrittura, che rivela la verità e la falsità della storia, di ogni storia. Come ai Magi la verità fu data dalla Scrittura, anche a noi la verità di ogni storia deve venire dalla Scrittura. La Scrittura è insieme Parola di Dio e di Cristo Gesù, ma anche Parola degli Apostoli del Signore. Verità della Scrittura sono la Tradizione, il Magistero, la Sana Dottrina della Chiesa, il Deposito della sua Fede. Se la Chiesa non interroga la Scrittura nella sua purezza di verità, mai potrà conoscere la verità della storia. Poiché la Chiesa è chiamata a portare ogni storia nel mistero della salvezza e della redenzione, non partendo dalla Scrittura, mai potrà fare questo e la sua opera, ogni sua opera viene esposta a vanità. Il rischio è uno solo: servire la storia dalla falsità per la falsità e quindi per la sua perdizione e non invece dalla verità per la sua salvezza e redenzione eterna. Oggi non sembra che i discepoli di Gesù leggano la storia dalla Scrittura e dalla sua verità. La leggono invece dalla loro mente e dal loro cuore. Qual è il frutto di una cosa errata lettura? Non solo la storia viene lasciata nelle sue tenebre, in più si giustificano le tenebre come via di salvezza e redenzione. Urge oggi un ritorno alla Scrittura e alla sua verità. Leggiamo il testo di Mt 2,1-12 Nato Gesù a Betlemme di Giudea, al tempo del re Erode, ecco, alcuni Magi vennero da oriente a Gerusalemme e dicevano: «Dov’è colui che è nato, il re dei Giudei? Abbiamo visto spuntare la sua stella e siamo venuti ad adorarlo». All’udire questo, il re Erode restò turbato e con lui tutta Gerusalemme. Riuniti tutti i capi dei sacerdoti e gli scribi del popolo, si informava da loro sul luogo in cui doveva nascere il Cristo. Gli risposero: «A Betlemme di Giudea, perché così è scritto per mezzo del profeta: E tu, Betlemme, terra di Giuda, non sei davvero l’ultima delle città principali di Giuda: da te infatti uscirà un capo che sarà il pastore del mio popolo, Israele». Allora Erode, chiamati segretamente i Magi, si fece dire da loro con esattezza il tempo in cui era apparsa la stella e li inviò a Betlemme dicendo: «Andate e informatevi accuratamente sul bambino e, quando l’avrete trovato, fatemelo sapere, perché anch’io venga ad adorarlo». Udito il re, essi partirono. Ed ecco, la stella, che avevano visto spuntare, li precedeva, finché giunse e si fermò sopra il luogo dove si trovava il bambino. Al vedere la stella, provarono una gioia grandissima. Entrati nella casa, videro il bambino con Maria sua madre, si prostrarono e lo adorarono. Poi aprirono i loro scrigni e gli offrirono in dono oro, incenso e mirra. Avvertiti in sogno di non tornare da Erode, per un’altra strada fecero ritorno al loro paese. Aiutati dal segno e dalla Scrittura e poi ancora dal segno, i Magi confessano la verità della storia. Quel Bambino è Dio. A Lui offrono incenso. Quel Bambino è Re. A Lui offrono oro. Quel Bambino è il Servo del Signore. A Lui offrono mirra. La sua vita sarà consumata dalla sofferenza e dal dolore. Ma per fare questa confessione non bastano la Scrittura e il segno, occorre una luce particolare dello Spirito Santo. Infatti non c’è vera conoscenza della storia, se non nello Spirito Santo. Lo Spirito spinge i Magi a vedere nella stella un segno per essi. Lo Spirito li spinge a mettersi in viaggio. Lo Spirito li conduce a interrogare la Scrittura. Lo Spirito li spinge ad entrar nella casa dove si torva il Bambino. Lo Spirito suggerisce loro una purissima professione di fede. Quanto avviene con i Magi deve avvenire con ogni discepolo di Gesù. È lui oggi la stella, la luce che deve portare ogni altro uomo a Cristo. Il discepolo potrà essere luce solo se rimane e dimora in Cristo, rimanendo e dimorando nella Parola di Cristo. Abitando in Cristo e crescendo come vero corpo di Cristo, nella misura della sua crescita in Cristo, sarà luce interamente a servizio dello Spirito Santo per attrarre a Cristo ogni altro uomo. Poiché il cristiano sarà luce e sarà a servizio dello Spirito Santo per attrarre a Cristo, nella misura in cui lui cresce in Cristo, nessuno si illuda di essere strumento dello Spirito, se vi è in lui separazione da Cristo, dalla sua Parola, dalla formazione del corpo di Cristo. Ricordiamo qual è il cuore della vera evangelizzazione: tutti siamo chiamati, in Cristo Gesù, a condividere la stessa eredità, a formare lo stesso corpo e ad essere partecipi della stessa promessa per mezzo del Vangelo. Oggi la nostra evangelizzazione è falsa perché si predica solo una parte: Siamo chiamati a condividere la stessa eredità. Mancano ad essa tre parti essenziali: In Cristo; a formare lo stesso corpo di Cristo; ad essere partecipi della stessa promessa per mezzo del Vangelo. Annunciare che condivideremo la stessa eredità, indipendentemente dalla vera fede, è annuncio menzognero. Oggi la menzogna sembra essere divenuta lo stile del cristiano. Ciò attesta che non parliamo dal cuore di Cristo Gesù, ma dal nostro. Vergine Maria, Stella dell’Evangelizzazione, aiutaci a porre Cristo Gesù come unico e solo cuore del nostro annuncio. Tu verrai in nostro soccorso, noi diverremo luce in Cristo. Potremo così attrarre ogni uomo a Cristo, invitandolo a divenire suo corpo. Madre della Redenzione, ottieni questa grazia per la salvezza di ogni uomo. Amen.  
</p>

<span class="backlinks">
<hr class='footnotes'>
<b>Backlinks:</b>
<br />
<a href='file:///C:/MYZAPP/PRAXIS/QUOTIDIE.html'>QUOTIDIE</a>

</span>

</div>
</div>
</body>
</html>
