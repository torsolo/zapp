<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta">
</div>
<div id="tools">
</div>
<div id="albero">T.o.c.</div>
<div id="corpo"><!--<h1>None</h1>-->

<p>
<img src="./MM/Verbum.png">
</p>

<p>
<u>HODIE</u> / Mercoledì della settimana Santa.
</p>

<p>
<u>ANTIFONA</u> / Nel nome di Gesù ogni ginocchio si pieghi nei cieli, sulla terra e sotto terra, perché Gesù umiliò se stesso facendosi obbediente fino alla morte e a una morte di croce. Per questo Gesù Cristo è Signore a gloria di Dio Padre. (Fil 2,10.8.11)
</p>

<p>
<u>CONFITEOR</u> / Confesso a Dio onnipotente e a voi, fratelli e sorelle, che ho molto peccato in pensieri, parole, opere e omissioni, per mia colpa, mia colpa, mia grandissima colpa. E supplico la beata sempre vergine Maria, gli angeli, i santi e voi, fratelli e sorelle, di pregare per me il Signore Dio nostro. Dio onnipotente abbia misericordia di noi, perdoni i nostri peccati e ci conduca alla vita eterna. / Signore Pietà, Cristo pietà.
</p>

<p>
<u>COLLETTA</u> / Padre misericordioso, tu hai voluto che il Cristo tuo Figlio subisse per noi il supplizio della croce per liberarci dal potere del nemico; donaci di giungere alla gloria della risurrezione. Per il nostro Signore Gesù Cristo, tuo Figlio, che è Dio, e vive e regna con te, nell'unità dello Spirito Santo, per tutti i secoli dei secoli.
</p>

<p>
<u>LETTURA1</u> / <b>Non ho sottratto la faccia agli insulti e agli sputi</b> (Terzo canto del Servo del Signore) / Dal libro del profeta Isaìa (Is 50,4-9) / Il Signore Dio mi ha dato una lingua da discepolo, perché io sappia indirizzare una parola allo sfiduciato. Ogni mattina fa attento il mio orecchio perché io ascolti come i discepoli. Il Signore Dio mi ha aperto l'orecchio e io non ho opposto resistenza, non mi sono tirato indietro. Ho presentato il mio dorso ai flagellatori, le mie guance a coloro che mi strappavano la barba; non ho sottratto la faccia agli insulti e agli sputi. Il Signore Dio mi assiste, per questo non resto svergognato, per questo rendo la mia faccia dura come pietra, sapendo di non restare confuso. È vicino chi mi rende giustizia: chi oserà venire a contesa con me? Affrontiamoci. Chi mi accusa? Si avvicini a me. Ecco, il Signore Dio mi assiste: chi mi dichiarerà colpevole? / Parola di Dio.
</p>

<p>
<u>PSALMUS</u> / (Sal 68) <b>O Dio, nella tua grande bontà, rispondimi.</b> / Per te io sopporto l'insulto e la vergogna mi copre la faccia; sono diventato un estraneo ai miei fratelli, uno straniero per i figli di mia madre. Perché mi divora lo zelo per la tua casa, gli insulti di chi ti insulta ricadono su di me. / Mi sento venir meno. Mi aspettavo compassione, ma invano, consolatori, ma non ne ho trovati. Mi hanno messo veleno nel cibo e quando avevo sete mi hanno dato aceto. / Loderò il nome di Dio con un canto, lo magnificherò con un ringraziamento, Vedano i poveri e si rallegrino; voi che cercate Dio, fatevi coraggio, perché il Signore ascolta i miseri e non disprezza i suoi che sono prigionieri.
</p>

<p>
<u>ACCLAMATIO</u> / Lode e onore a te, Signore Gesù / Salve, nostro Re, obbediente al Padre: sei stato condotto alla croce, come agnello mansueto al macello. / Lode e onore a te, Signore Gesù.
</p>

<p>
<u>VANGELO</u> / <b>Il Figlio dell'uomo se ne va, come sta scritto di lui; ma guai a quell'uomo dal quale il Figlio dell'uomo viene tradito!</b> / Dal Vangelo secondo  Matteo (Mt 26,14-25) / In quel tempo, uno dei Dodici, chiamato Giuda Iscariòta, andò dai capi dei sacerdoti e disse: «Quanto volete darmi perché io ve lo consegni?». E quelli gli fissarono trenta monete d'argento. Da quel momento cercava l'occasione propizia per consegnare Gesù. Il primo giorno degli Ázzimi, i discepoli si avvicinarono a Gesù e gli dissero: «Dove vuoi che prepariamo per te, perché tu possa mangiare la Pasqua?». Ed egli rispose: «Andate in città da un tale e ditegli: "Il Maestro dice: Il mio tempo è vicino; farò la Pasqua da te con i miei discepoli"». I discepoli fecero come aveva loro ordinato Gesù, e prepararono la Pasqua. Venuta la sera, si mise a tavola con i Dodici. Mentre mangiavano, disse: «In verità io vi dico: uno di voi mi tradirà». Ed essi, profondamente rattristati, cominciarono ciascuno a domandargli: «Sono forse io, Signore?». Ed egli rispose: «Colui che ha messo con me la mano nel piatto, è quello che mi tradirà. Il Figlio dell'uomo se ne va, come sta scritto di lui; ma guai a quell'uomo dal quale il Figlio dell'uomo viene tradito! Meglio per quell'uomo se non fosse mai nato!». Giuda, il traditore, disse: «Rabbì, sono forse io?». Gli rispose: «Tu l'hai detto». / Parola del Signore.
</p>

<p>
<u>CREDO</u> / Credo in un solo Dio, Padre onnipotente, creatore del cielo e della terra, di tutte le cose visibili e invisibili. Credo in un solo Signore, Gesù Cristo, unigenito Figlio di Dio, nato dal Padre prima di tutti i secoli: Dio da Dio, Luce da Luce, Dio vero da Dio vero, generato, non creato, della stessa sostanza del Padre; per mezzo di lui tutte le cose sono state create. Per noi uomini e per la nostra salvezza discese dal cielo, e per opera dello Spirito Santo si è incarnato nel seno della Vergine Maria e si è fatto uomo. Fu crocifisso per noi sotto Ponzio Pilato, morì e fu sepolto. Il terzo giorno è risuscitato, secondo le Scritture, è salito al cielo, siede alla destra del Padre. E di nuovo verrà, nella gloria, per giudicare i vivi e i morti, e il suo regno non avrà fine. Credo nello Spirito Santo, che è Signore e dà la vita, e procede dal Padre e dal Figlio. Con il Padre e il Figlio è adorato e glorificato, e ha parlato per mezzo dei profeti. Credo la Chiesa, una santa cattolica e apostolica. Professo un solo battesimo per il perdono dei peccati. Aspetto la risurrezione dei morti e la vita del mondo che verrà. Amen.
</p>

<p>
<u>OREMUS1</u> / Rendendo grazie a Dio Padre, che sempre ci offre in Cristo il perdono e la salvezza, eleviamo fiduciosi la nostra preghiera. Preghiamo insieme e diciamo: <b>Accogli, o Padre, la nostra supplica.</b> / Ricolma la Chiesa del tuo santo Spirito: partecipe della missione di Cristo, servo mite e sofferente, si faccia tutta a tutti come madre premurosa. Noi ti preghiamo. / Illumina con la tua grazia il papa, i vescovi, i presbiteri e i diaconi: siano segno della tua paternità e tenerezza verso coloro che affidi alle loro cure pastorali. Noi ti preghiamo. / Volgi il tuo sguardo misericordioso su quanti stanno vivendo l’amara esperienza dell’amore tradito, della speranza delusa, dei desideri infranti: possano sentirsi da te amati e sorretti. Noi ti preghiamo. / Sostieni i fratelli perseguitati: il sangue sparso susciti il dono di nuovi cristiani e in tutti noi la forza di gettare nei solchi della storia semi di giustizia, di fraternità e di pace. Noi ti preghiamo. / Accompagna i passi della nostra comunità: riscopra il valore del silenzio, dell’ascolto, della contemplazione, e instauri relazioni più rispettose e fraterne. Noi ti preghiamo. / O Padre, che nel Cristo servo obbediente hai rivelato la ricchezza della tua misericordia, concedi a noi tutti di essere segni viventi del tuo amore. Per Cristo nostro Signore.
</p>

<p>
<u>OREMUS2</u> / Gesù, servo sofferente, ci insegna la vera sapienza: quella che viene dall'alto e confida nell'aiuto del Signore. Perciò lo invochiamo dicendo: <b>Nella prova assistici, Signore!</b> / Per la Chiesa: fa' che sia fedele, paziente e coraggiosa, per non tradire il Cristo suo sposo. Ti preghiamo: / Per i pastori della comunità cristiana: mantienili nella carità, anche se devono lottare in difesa dei piccoli e dei poveri. Ti preghiamo: / Per i popoli e le nazioni: fa' che compiano un buon cammino sulla via del dialogo, perchè vi sia per tutti un futuro di pace. Ti preghiamo: / Per le famiglie: fa' che, condividendo affetti, beni e speranze, siano profezie di una vita riconciliata nella fraternità e nell'amore. Ti preghiamo: / Per ciascuno di noi: fa' che non ci stanchiamo di purificare continuamente il nostro cuore per ospitare con gioia la presenza di Cristo, nostra pasqua. Preghiamo: / Per chi si prodiga per la speranza altrui. / Per chi ancora opprime, in qualsiasi forma, la vita del prossimo. / Padre misericordioso, accogli la supplica che sale a te. Te lo chiediamo con fede rinnovata in prossimità della Pasqua, giorno d'amore e di salvezza, in cui Gesù ha versato il suo sangue perchè fossimo purificati dalla colpa e avessimo parte nella tua gloria. Lui è Dio e vive e regna con te per tutti i secoli dei secoli. Amen.
</p>

<p>
<u>OFFERTORIO</u> / Accetta questa offerta, o Signore, e nella tua bontà concedi che testimoniamo con la vita la passione del tuo Figlio che celebriamo nei santi misteri. Per Cristo nostro Signore.
</p>

<p>
<u>PREFAZIO</u> / <b>La vittoria della Passione</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno, per Cristo Signore nostro. Contempliamo ormai vicini i giorni della sua Pasqua di morte e risurrezione nei quali è sconfitta la superbia dell’antico avversario e celebrato il mistero della nostra redenzione. Per questo grande mistero, le schiere degli angeli adorano la tua gloria e per l’eternità si allietano al tuo cospetto. Al loro canto concedi, o Signore, che si uniscano le nostre voci nell’inno di lode: Santo, Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>COMMUNIO</u> / Il Figlio dell’uomo non è venuto per essere servito,
</p>

<p>
<img src="./MM/ComunioneSpirituale.jpg">
</p>

<p>
ma per servire e dare la propria vita in riscatto per molti.  (Mt 20,28) ♦ Il mio tempo è vicino; farò la Pasqua da te con i miei discepoli. (Mt 26,18)
</p>

<p>
<u>GRATIAS</u> / Dona ai tuoi fedeli, Dio onnipotente, la sicura speranza della vita eterna che ci hai dato con la morte del tuo Figlio, celebrata in questi santi misteri. Per Cristo nostro Signore. / Orazione sul popolo ad libitum / Concedi ai tuoi figli, o Padre, di gustare senza fine i sacramenti pasquali e di attendere con vivo desiderio i doni promessi, perché, fedeli ai misteri della loro rinascita, siano così condotti a una vita nuova. Per Cristo nostro Signore.
</p>

<h3>LECTIO</h3>

<p>
<u>EVANGELIZO1</u> / <br>
Beato John Henry Newman (1801-1890) Cardinale, fondatore di una comunità religiosa, teologo / Meditazioni e Preghiere, Part III, 2, 2 "Our Lord refuses sympathy", § 15 / "In verità io vi dico, uno di voi mi tradirà" / Quando si è separato da sua madre, Gesù si è scelto degli amici – i dodici apostoli – come per riporre in loro la sua simpatia. Li ha scelti, dice, per essere “non servi, ma amici” (Gv 15,15). Li ha fatti suoi confidenti; ha confidato loro cose che non ha detto ad altri. Era sua volontà mostrare loro un favore speciale, la sua generosità, come un padre verso i figli preferiti. Con quanto ha loro rivelato, li ha colmati più dei re, dei profeti e dei sapienti dell’Antico Testamento. Li ha chiamati “figlioli » (Gv 13,33); per conferire loro i suoi doni, li ha preferiti “ai sapienti e agli intelligenti” di questo mondo (Mt 11,25). Ha manifestato la sua gioia e li ha lodati perché sono rimasti con lui nelle prove (Lc 22,28), e come segno di riconoscenza annuncia loro che siederanno un giorno sui dodici troni per giudicare le dodici tribù d’Israele (v.30). Ha trovato conforto nella loro amicizia quando s’avvicinava la prova suprema. Li ha radunati attorno a sé nell’ultima Cena, come per essere da loro sostenuto in quell’ora solenne. “Ho desiderato ardentemente di mangiare questa Pasqua con voi, prima della mia passione » (Lc 22,15). C’era dunque tra il Maestro e i discepoli una reciprocità  di affetto, una profonda simpatia. Ma faceva parte del suo volere che gli amici l’abbandonassero, lo lasciassero solo – una volontà davvero degna di adorazione. Uno l’ha tradito; un altro l’ha rinnegato; gli altri sono scappati, lasciandolo in mano ai nemici… Era solo quando ha subito la passione. Sì, Gesù onnipotente e beato, ripieno nell’anima della gloria divina, ha voluto sottomettersi ad ogni sofferenza della nostra natura. Come si era rallegrato dell’amicizia dei suoi, così ha accettato la desolazione del loro abbandono. E quando ha voluto, ha scelto di privarsi della luce della presenza di Dio.
</p>

<p>
<u>EVANGELIZO2</u> / <br>
Sant'Antonio di Padova (ca 1195 – 1231) francescano, dottore della Chiesa / Domenica di Quinquagesima / "Quanto mi volete dare, disse il traditore?" (Mt 26,15) / Ecco! E' consegnato colui che dà la libertà ai prigionieri; la gloria degli angeli è derisa, il Dio dell'universo è flagellato,  lo "specchio senza macchia  e il riflesso della luce perenne" (Sap 7,26) è schernito, la vita di coloro che muoiono è uccisa. Cosa ci resta da fare se non andare e morire con lui? (Gv 11,16) Tiraci fuori, Signore Gesù, dal fango della palude (Sal 40,3) col gancio della tua croce perché possiamo correre dietro, non dico al profumo, ma all'amarezza della tua Passione. Piangi amaramente, anima mia, sulla morte del Figlio unico, sulla Passione del Crocifisso. "Quanto mi volete dare, perché io ve lo consegni?" (Mt 26,15) disse il traditore. O dolore! Si dà un prezzo ad una cosa che è inestimabile. Dio è tradito, venduto per un vile prezzo! "Quanto mi volete dare?" dice. O Giuda, vuoi vendere il Figlio di Dio come se fosse un semplice schiavo, come un cane morto; non cerchi di conoscere il prezzo che tu daresti, ma quello dei compratori. "Quanto mi volete dare?" Se ti davano il cielo e gli angeli, la terra e gli uomini, il mare e tutto quanto contiene, avrebbero potuto comprare il Figlio di Dio "nel quale sono nascosti tutti i tesori della sapienza e della scienza" (Col 2,3)? Il Creatore può esser venduto con una creatura? Dimmi: in cosa ti ha offeso? Che male ti ha fatto perché tu dica: "Io ve lo consegnerò"? Hai forse dimenticato l'incomparabile umiltà del Figlio di Dio e la sua volontaria povertà, la sua dolcezza e affabilità, la sua piacevole predicazione e suoi miracoli, il privilegio col quale ti ha scelto come apostolo e fatto suo amico? ... Quanti Giuda Iscariota ancora ai nostri giorni, che in cambio di qualche favore materiale, vendono la verità, consegnano il loro prossimo e si pendono alla corda della dannazione eterna!
</p>

<p>
<u>EVANGELIZO-21</u> / Santa Caterina da Siena (1347-1380) terziaria domenicana, dottore della Chiesa, compatrona d'Europa / Dialogo della Divina Provvidenza, 37 / La disperazione di Giuda / [“Giuda si pentì (...) e riportò le trenta monete d'argento ai sommi sacerdoti e agli anziani dicendo: “Ho peccato, perché ho tradito sangue innocente”. Ma quelli dissero: “Che ci riguarda? Veditela tu.” Ed egli, gettate le monete d'argento nel tempio, si allontanò e andò a impiccarsi” (Mt 27,3-5). Dio disse a Santa Caterina:] Il peccato imperdonabile, in questo mondo e nell'altro, è quello dell'uomo che, disprezzando la mia misericordia, non ha voluto essere perdonato. Per questo lo ritengo il più grave, e per questo la disperazione di Giuda mi rattristò maggiormente, e fu più penosa a mio Figlio del suo tradimento. Gli uomini saranno dunque condannati a causa di questo giudizio sbagliato, che gli fa credere che il loro peccato sia più grande della mia misericordia. (...) Sono condannati per la loro ingiustizia quando si lamentano della loro sorte più dell'offesa che mi hanno fatto. Proprio allora infatti sono ingiusti: non mi rendono ciò che mi appartiene, né rendono a loro ciò che appartiene loro. A me sono dovuti l'amore, il pentimento per la colpa e la contrizione; devono offrirmeli a causa delle loro offese, ma fanno tutto il contrario. Non hanno amore né compassione se non per loro stessi, poiché non sanno altro che lamentarsi dei castighi che li aspettano. Vedi dunque che commettono un'ingiustizia, e per questo si scoprono doppiamente puniti per aver disprezzato la mia misericordia.
</p>

<p>
<u>DiBruno1</u> / <br>
Quanto volete darmi perché io ve lo consegni? / (Is 50,4-9a; Sal 68; Mt 26,14-25) / La storia è il risultato di molteplici responsabilità. Ogni persona, quando la storia passa dinanzi alla sua particolare responsabilità, è obbligata a darle la giusta direzione verso il bene, collaborando perché ci si incammini sulla via della verità e si abbandoni la strada della falsità e del peccato, della trasgressione e della disobbedienza alla volontà di Dio, ma soprattutto, se non può orientarla verso il bene, deve assolutamente evitare di prestarle il suo contributo di male. Questo può avvenire solo vincendo ogni tentazione e rimanendo nella più pura obbedienza alla volontà del Signore nostro Dio e Creatore. La tentazione può essere diretta e indiretta, palese o nascosta, evidente e meno evidente. È dovere di ogni uomo non lasciarsi trascinare nella tentazione, ma anche è suo obbligo non tentare i suoi fratelli. La donna si lascia tentare dal serpente. Trascina la sua storia nella disobbedienza. Si ferma a se stessa? No. Tenta l’uomo, il quale, lasciandosi da lei sedurre, trascina tutta l’umanità futura nella morte nel quale lui ha portato la natura umana. Se Adamo non avesse ceduto alla tentazione, l’umanità di sicuro avrebbe avuto tutt’altro futuro. Questa verità deve insegnarci che dalla nostra persona può nascere il bene oppure il male, la vita o la morte per l’intera umanità. Nessuno pensa che è sufficiente una sola sua decisione per orientare la storia verso una direzione anziché verso un’altra. Tutti sono convinti che la storia è fatta da altri. Ogni uomo è simile ad una goccia d’acqua. Da solo nulla può fare. Nel momento in cui due gocce d’acqua si mettono assieme, allora iniziano i grandi disastri. Urge interrompere ogni unione di male, urge costruire ogni comunione nel bene. Come la forza del male è l’unione di più persone che si consegnano ad esso, così la forza del bene è la comunione e la perseveranza nell’obbedienza di quanti si consacrano alla Parola. Gesù è venuto per creare una potentissima comunione nella verità e nella luce, nella bontà e nella grazia, nella giustizia e nella santità. Alla comunione si è obbligati. / Allora uno dei Dodici, chiamato Giuda Iscariota, andò dai capi dei sacerdoti e disse: «Quanto volete darmi perché io ve lo consegni?». E quelli gli fissarono trenta monete d’argento. Da quel momento cercava l’occasione propizia per consegnarlo. Il primo giorno degli Azzimi, i discepoli si avvicinarono a Gesù e gli dissero: «Dove vuoi che prepariamo per te, perché tu possa mangiare la Pasqua?». Ed egli rispose: «Andate in città da un tale e ditegli: “Il Maestro dice: Il mio tempo è vicino; farò la Pasqua da te con i miei discepoli”». I discepoli fecero come aveva loro ordinato Gesù, e prepararono la Pasqua. Venuta la sera, si mise a tavola con i Dodici. Mentre mangiavano, disse: «In verità io vi dico: uno di voi mi tradirà». Ed essi, profondamente rattristati, cominciarono ciascuno a domandargli: «Sono forse io, Signore?». Ed egli rispose: «Colui che ha messo con me la mano nel piatto, è quello che mi tradirà. Il Figlio dell’uomo se ne va, come sta scritto di lui; ma guai a quell’uomo dal quale il Figlio dell’uomo viene tradito! Meglio per quell’uomo se non fosse mai nato!». Giuda, il traditore, disse: «Rabbì, sono forse io?». Gli rispose: «Tu l’hai detto». / Caifa e il sinedrio hanno deciso di uccidere Gesù. Chiediamo aiuto alla popolazione di Gerusalemme. Non lo chiedono in modo nascosto, ma palese, pubblico. Chi sa dove si nasconde Gesù, venga, lo dica. Così potrà essere arrestato, processato, condannato, ucciso. Non si parla di alcuna ricompensa in denaro. Giuda non è stato tentato da nessuna persona. Nessuno lo ha circuito perché tradisse il Maestro. È stato lui che si è lasciato tentare, così come è stato lui che liberamente si è presentato dai capi dei sacerdoti, volendo consegnare Gesù. È stato lui che ha chiesto del denaro come prezzo o mercede per la sua azione di tradimento. Chi ha tentato Gesù è la sua concupiscenza, il suo amore per il denaro, la sua sete insaziabile. Lui non ha permesso allo Spirito Santo di entrare con la sua fortezza, sapienza, scienza nel suo cuore. La carne ha avuto il sopravvento in lui. Giuda deve a tutti insegnare, specie agli uomini di religione, che, se noi non cresciamo in grazia, al momento della tentazione di sicuro cadremo. Non ci sono giustificazioni per noi. C’è un peccato a monte che ci rende responsabili dinanzi a Dio e agli uomini. Evitare il primo peccato è necessario. / Madre di Dio, Angeli, Santi, aiutateci ad evitare sempre il primo peccato.
</p>

<p>
<u>DiBruno2</u> / <br>
Meglio per quell’uomo se non fosse mai nato! (Mt 26,14-25) / Il Salmo rivela che non esiste al mondo, dopo gli Angeli di Dio, creatura più bella dell’uomo: “O Signore, Signore nostro, quanto è mirabile il tuo nome su tutta la terra! Voglio innalzare sopra i cieli la tua magnificenza, con la bocca di bambini e di lattanti: hai posto una difesa contro i tuoi avversari, 	per ridurre al silenzio nemici e ribelli. Quando vedo i tuoi cieli, opera delle tue dita, la luna e le stelle che tu hai fissato, che cosa è mai l’uomo perché di lui ti ricordi, il figlio dell’uomo, perché te ne curi? Davvero l’hai fatto poco meno di un dio, di gloria e di onore lo hai coronato. Gli hai dato potere sulle opere delle tue mani, tutto hai posto sotto i suoi piedi: tutte le greggi e gli armenti e anche le bestie della campagna, gli uccelli del cielo e i pesci del mare, ogni essere che percorre le vie dei mari. O Signore, Signore nostro, quanto è mirabile il tuo nome su tutta la terra!” (Sal 8,2-10). Se a questa rivelazione aggiungiamo quella che viene a noi dal Siracide, allora comprenderemo veramente l’opera stupenda che Dio ha fatto: “Il Signore creò l’uomo dalla terra e ad essa di nuovo lo fece tornare. Egli assegnò loro giorni contati e un tempo definito, dando loro potere su quanto essa contiene. Li rivestì di una forza pari alla sua e a sua immagine li formò. In ogni vivente infuse il timore dell’uomo, perché dominasse sulle bestie e sugli uccelli. Ricevettero l’uso delle cinque opere del Signore, come sesta fu concessa loro in dono la ragione e come settima la parola, interprete delle sue opere. Discernimento, lingua, occhi, orecchi e cuore diede loro per pensare. Li riempì di scienza e d’intelligenza e mostrò loro sia il bene che il male. Pose il timore di sé nei loro cuori, per mostrare loro la grandezza delle sue opere, e permise loro di gloriarsi nei secoli delle sue meraviglie. Loderanno il suo santo nome per narrare la grandezza delle sue opere. Pose davanti a loro la scienza e diede loro in eredità la legge della vita, affinché riconoscessero che sono mortali coloro che ora esistono. Stabilì con loro un’alleanza eterna e fece loro conoscere i suoi decreti. I loro occhi videro la grandezza della sua gloria, i loro orecchi sentirono la sua voce maestosa. Disse loro: «Guardatevi da ogni ingiustizia!» e a ciascuno ordinò di prendersi cura del prossimo” (Sir 17,1-14). Di Giuda Gesù dice: “Meglio per quell’uomo se non fosse mai nato!”. È una parola pesante. Va compresa nella sua piena verità. / In quel tempo, uno dei Dodici, chiamato Giuda Iscariota, andò dai capi dei sacerdoti e disse: «Quanto volete darmi perché io ve lo consegni?». E quelli gli fissarono trenta monete d’argento. Da quel momento cercava l’occasione propizia per consegnare Gesù. Il primo giorno degli Azzimi, i discepoli si avvicinarono a Gesù e gli dissero: «Dove vuoi che prepariamo per te, perché tu possa mangiare la Pasqua?». Ed egli rispose: «Andate in città da un tale e ditegli: “Il Maestro dice: Il mio tempo è vicino; farò la Pasqua da te con i miei discepoli”». I discepoli fecero come aveva loro ordinato Gesù, e prepararono la Pasqua. Venuta la sera, si mise a tavola con i Dodici. Mentre mangiavano, disse: «In verità io vi dico: uno di voi mi tradirà». Ed essi, profondamente rattristati, cominciarono ciascuno a domandargli: «Sono forse io, Signore?». Ed egli rispose: «Colui che ha messo con me la mano nel piatto, è quello che mi tradirà. Il Figlio dell’uomo se ne va, come sta scritto di lui; ma guai a quell’uomo dal quale il Figlio dell’uomo viene tradito! Meglio per quell’uomo se non fosse mai nato!». Giuda, il traditore, disse: «Rabbì, sono forse io?». Gli rispose: «Tu l’hai detto». / Può Gesù dire di un uomo: “Meglio per lui se non fosse mai nato”? Lo può dire se questo ha fallito la sua vita, è caduto nel peccato contro lo Spirito Santo, è finito nella perdizione eterna. Se l’uomo è la creatura visibile più bella fatta dal Signore, la nascita di Giuda porta bellezza a tutta l’opera di Dio. Se però Giuda per il suo peccato si danna, allora, solo allora è preferibile la sua non nascita. Questo non vale solo per Giuda, ma per ogni altro uomo che fallisce la sua terrena esistenza e finisce nella perdizione. Solo la dannazione giustifica la frase di Gesù. Nessun dolore terreno la potrebbe mai giustificare, perché ogni dolore si offre al Padre e diviene grazia di salvezza e di redenzione. Avvisando Giuda, Gesù ha avvisato ogni uomo. I Martiri e i Confessori della fede questo ammonimento di Gesù lo hanno ben compreso e a Lui hanno sacrificato la loro vita, sapendo che l’avrebbero ricevuta ricca di gloria nella beatitudine eterna. Ma oggi chi crede più nella sua dannazione? Eppure essa è reale! / Madre di Dio, Angeli, Santi, dateci una fede vera nel mistero della dannazione eterna. 
</p>

<p>
<u>DIBRUNO-21</u> / Meglio per quell’uomo se non fosse mai nato! (Mt 26,14-25) / L’Apostolo Pietro rivela che quando una persona si abbandona totalmente al male è come se fosse nato per la morte eterna: “Ci sono stati anche falsi profeti tra il popolo, come pure ci saranno in mezzo a voi falsi maestri, i quali introdurranno fazioni che portano alla rovina, rinnegando il Signore che li ha riscattati. Attirando su se stessi una rapida rovina, molti seguiranno la loro condotta immorale e per colpa loro la via della verità sarà coperta di disprezzo. Nella loro cupidigia vi sfrutteranno con parole false; ma per loro la condanna è in atto ormai da tempo e la loro rovina non si fa attendere. Il Signore dunque sa liberare dalla prova chi gli è devoto, mentre riserva, per il castigo nel giorno del giudizio, gli iniqui, soprattutto coloro che vanno dietro alla carne con empie passioni e disprezzano il Signore. Temerari, arroganti, non temono d’insultare gli esseri gloriosi decaduti, mentre gli angeli, a loro superiori per forza e potenza, non portano davanti al Signore alcun giudizio offensivo contro di loro. Ma costoro, irragionevoli e istintivi, nati per essere presi e uccisi, bestemmiando quello che ignorano, andranno in perdizione per la loro condotta immorale, subendo il castigo della loro iniquità. Essi stimano felicità darsi ai bagordi in pieno giorno; scandalosi e vergognosi, godono dei loro inganni mentre fanno festa con voi, hanno gli occhi pieni di desideri disonesti e, insaziabili nel peccato, adescano le persone instabili, hanno il cuore assuefatto alla cupidigia, figli di maledizione! Costoro sono come sorgenti senz’acqua e come nuvole agitate dalla tempesta, e a loro è riservata l’oscurità delle tenebre. Con discorsi arroganti e vuoti e mediante sfrenate passioni carnali adescano quelli che da poco si sono allontanati da chi vive nell’errore. Promettono loro libertà, mentre sono essi stessi schiavi della corruzione. L’uomo infatti è schiavo di ciò che lo domina. Se infatti, dopo essere sfuggiti alle corruzioni del mondo per mezzo della conoscenza del nostro Signore e salvatore Gesù Cristo, rimangono di nuovo in esse invischiati e vinti, la loro ultima condizione è divenuta peggiore della prima. Meglio sarebbe stato per loro non aver mai conosciuto la via della giustizia, piuttosto che, dopo averla conosciuta, voltare le spalle al santo comandamento che era stato loro trasmesso. Si è verificato per loro il proverbio: «Il cane è tornato al suo vomito e la scrofa lavata è tornata a rotolarsi nel fango»” (Cfr. 2Pt 2,1-22). Il peccato di Giuda è ancora più grande. Tra la sorte che lo attende e cioè la perdizione eterna e la non nascita, meglio sarebbe stato se lui mai fosse nato. Questa parola di Gesù, assieme all’altra di Pietro, ci rivelano quanto è veramente penosa la sorte eterna dei dannati. / In quel tempo, uno dei Dodici, chiamato Giuda Iscariota, andò dai capi dei sacerdoti e disse: «Quanto volete darmi perché io ve lo consegni?». E quelli gli fissarono trenta monete d’argento. Da quel momento cercava l’occasione propizia per consegnare Gesù. Il primo giorno degli Azzimi, i discepoli si avvicinarono a Gesù e gli dissero: «Dove vuoi che prepariamo per te, perché tu possa mangiare la Pasqua?». Ed egli rispose: «Andate in città da un tale e ditegli: “Il Maestro dice: Il mio tempo è vicino; farò la Pasqua da te con i miei discepoli”». I discepoli fecero come aveva loro ordinato Gesù, e prepararono la Pasqua. Venuta la sera, si mise a tavola con i Dodici. Mentre mangiavano, disse: «In verità io vi dico: uno di voi mi tradirà». Ed essi, profondamente rattristati, cominciarono ciascuno a domandargli: «Sono forse io, Signore?». Ed egli rispose: «Colui che ha messo con me la mano nel piatto, è quello che mi tradirà. Il Figlio dell’uomo se ne va, come sta scritto di lui; ma guai a quell’uomo dal quale il Figlio dell’uomo viene tradito! Meglio per quell’uomo se non fosse mai nato!». Giuda, il traditore, disse: «Rabbì, sono forse io?». Gli rispose: «Tu l’hai detto». / Il peccato sempre genera morte. Genera la morte dei nostri fratelli, ma anche genera la nostra morte moltissime volte nel tempo, sempre nell’eternità. Se non ci si converte da esso, la morte eterna è certa. Ognuno è giusto che sappia che dal peccato contro lo Spirito Santo non c’è ritorno. È il solo peccato senza perdono. È peccato contro lo Spirito Santo anche l’ostinazione dei peccati. Questa verità mai va dimenticata. / Madre della Redenzione, Angeli, Santi, fate che non pecchiamo in eterno. 
</p>

<p>
<u>SILVESTRINI-21</u> / Guai a colui che tradirà il Figlio dell'uomo. A parte i preparativi, di cui erano stati incaricati i discepoli, per preparare la cena pasquale per Gesù e i suoi, tutto il brano di oggi è attraversato dal tradimento di Giuda, il quale passa all'azione subito dopo l'unzione di Betània, che lo avevano sentito protestare contro lo spreco di profumo, non perché gli interessassero i poveri, ma perché era ladro. Soltanto l'evangelista Matteo specifica la somma di trenta sìcli d'argento, che Giuda ha ricevuto per la consegna di Gesù: una somma irrisoria, stimata dalla legge come prezzo di uno schiavo e che il profeta Zaccaria aveva già indicato come prezzo di valore per il pastore messianico. Nonostante l'iniziativa di Giuda anche per Matteo è Gesù che dispone liberamente di se stesso. Nessuna resistenza per sottrarsi a questa passione così ignominiosa. Il mistero di pazienza di Cristo, che diventa non violenza assoluta, non è comprensibile se non alla luce della forza dell'amore. "Venuta la sera, si mise a tavola con i Dodici. E mentre mangiavano, disse: uno di voi mi tradirà". Ne viene una costernazione generale. La cena di festa si cambia in un tormento che agghiaccia l'assemblea, inducendo ciascuno di loro, per liberarsi da questo incubo, a fare al Signore una confessione personale. "Sono forse io, Signore?" Il Maestro, colui che era il punto di sicurezza di ognuno, lascia sospesa la risposta, solo alla domanda di Giuda, risponde: "Tu l'hai detto". Non è una condanna, e da amico, Gesù gli fa capire quello che ha nel cuore di fare. La storia è diretta da Dio, secondo il piano delle Scritture; ma l'uomo ha il suo compito nella storia e ne è pienamente responsabile. Anche noi potremmo chiederci a quale prezzo vendiamo il Cristo: interrogarci sulla purezza della nostra fede, sulla fedeltà del nostro amore, sulla lealtà della nostra amicizia e fraternità che possiamo anche, non sia mai, barattare.
</p>

<p>
<u>LOYOLA1</u> / <br>
Insieme abbiamo camminato, insieme abbiamo preparato la Pasqua. Ora, intorno al piatto nella sala di un tale, sentiamo quanto siamo vicini. Ci guardiamo nel volto. Mentre mangiamo, le parole del maestro sono un fulmine. Non ci scambiamo accuse, il nostro dito non è rivolto verso l’altro. Il maestro parla di noi. Il maestro parla di me. “Sono forse io, Signore?” Gesù intinge il boccone nel piatto, e un’altra mano si stende insieme. Intorno al grande piatto ci troviamo più consapevoli. Uno di noi tradirà il maestro, forse io. La Pasqua inizia con una cappa di dolore. Ci scopriamo deboli, e non reggendo questa scoperta, speriamo in una parola che ci scagioni: non sei tu. Nell’attesa di questa parola, mi immagino autore di tante ferite che il Signore riceverà, degli scandali e dei mali che ora ci affliggono. E se fossi io responsabile? Sono forse io? Che cosa farà di noi questa Pasqua? Che cosa farà di me? Non lo so. So solo che già mi ha reso più umano, troppo umano. Provo più sdegno o più dolore davanti a uno scandalo? Come tratto chi ha sbagliato? Come arrivo quest’anno alla Pasqua? (Stefano Corticelli SJ)
</p>

<p>
<u>LOYOLA2</u> / <br>
Sicuramente è capitato a tutti qualche volta di essere così sicuri di qualcosa da non avere dubbi e di conseguenza procedere avanti come un treno, ciechi e sordi dinanzi alle conseguenze. Giuda è un apostolo, ha ascoltato e seguito Gesù per tanto tempo, ha gustato in prima persona la rivelazione di Dio; quella rivelazione che oggi è trasmessa a noi e di cui siamo annunciatori. Giuda, in fin dei conti, è uno come tanti di noi che hanno la pretesa, spesso inconscia, di insegnare a Dio cosa è meglio, convinti di essere in grado di aggiustare e riadattare la salvezza. Giuda ci mostra le fragilità dell’uomo che non si arrende e fa di tutto per trovare una soluzione a un problema che si è inventato da solo perché come la pecorella smarrita si è allontanato dall’amore, forse dandolo per scontato, e si è avventurato in qualcosa che va oltre le proprie forze. La storia d’amore richiede il nostro sì: continuamente dobbiamo affrontare le tentazioni e superarle, ma mai da soli. Anche in questi giorni faticosi la forza della preghiera ci aiuta a non perderci, a non uscire dalla comunione, mettendoci in guardia in particolare dai pericoli collaterali della quarantena: assopirci in una routine monotona, pigra ed egoista. Riflettere, confrontarci, continuare a pregare insieme è fondamentale per non dimenticarci che, come Giuda, abbiamo mangiato allo stesso piatto di Gesù, alla mensa eucaristica. Il Figlio ci mostra amorevolmente la nostra debolezza per dirci che siamo più forti se ci affidiamo al Padre dicendogli: “Sono tutto tuo!”. Così saremo riabilitati con il nostro nome e non saremo più sconosciuti, ma santi. / Quali fatiche provo oggi a essere nella comunione con Dio e i fratelli? Nelle situazioni in cui mi sono accorto di essermi perso, cosa ho fatto? Con quale nome decido di ripartire oggi? (Marco Ruggiero)
</p>

<p>
<u>LOYOLA-21</u> / Oggi è mercoledì santo, ormai la porta si apre sul triduo pasquale e la liturgia ci costringe a guardare una scena non proprio bella per noi. Siamo arrivati! Il tempo è compiuto, quello che Gesù aspettava e che un po’ anche temeva si va compiendo con determinazione e con una sua terribile prevedibilità! Il Signore sa a cosa va incontro e non perché sia tutto già scritto da qualche parte, ma perché così “funziona” l’essere umano e soprattutto perché così “funziona” l’amore del Signore per noi. Il vangelo ci mostra da un lato il precipitare nelle tenebre del cuore dell’uomo (Giuda) fino a vendere per soldi il suo amico più caro e contemporaneamente i preparativi del dono gratuito del corpo e sangue di Gesù a noi nell’Ultima Cena pasquale. Dentro il buio più nero risplende la luce della fedeltà di Dio: il vero motore della storia, anche della storia di Giuda. Ci scandalizza il tradimento dell’amico? Mah, forse dovrebbe scandalizzarci ancora di più l’ostinata “fedeltà amante” di Gesù per Giuda e, con lui, per noi. In tutto questo fallimento, c’è la cura, l’attenzione di Gesù per i suoi e, in special modo, per Giuda… Noi tradiamo e abbandoniamo, lui non solo rimane fedele alla sua promessa, ma raddoppia le sue attenzioni per noi! Le dure parole di Gesù non sono una maledizione, ma il nuovo tentativo di offrire a Giuda la possibilità di prendere coscienza del dono che sta rifiutando! Gesù si mostra ostinato nell’amare. Non è una condanna, ma l’estremo, profondo grido dell’amante all’amato. Che io non sia indifferente e sordo a tanto dono! Buona Pasqua a tutti! / Quando mi sono sentito amato con ostinazione? In quale occasione mi è capitato di tradire? In quale luogo della mia vita riconosco la fedeltà dell’amore del Signore? (Stefano Titta SJ)
</p>

<p>
<u>LettureBose</u> / Subì le sofferenze della nostra condizione mortale per risanarle / Dio ha tanto amato il mondo da dare il suo unico Figlio affinché chiunque crede in lui non perisca, ma abbia la vita eterna (Gv 3,16), e l'apostolo Paolo dice di lui: Cristo ci ha amati e ha dato se stesso per noi a Dio in sacrificio di soave odore (Ef 5,2). Nel salvare gli uomini per mezzo della croce di Cristo, comune era la volontà del Padre e del Figlio, comune era il disegno di salvezza e non poteva essere turbato da nessuna considerazione quanto era stato disposto prima dei secoli eterni e immutabilmente stabilito. Colui che ha assunto tutto l'uomo in verità fece suoi anche le sensazioni del corpo e i sentimenti dell'anima. Tutto in lui era pienamente sacramento e miracolo, ma non per questo pianse lacrime false o assunse cibo per una finta fame o dormì simulando il sonno. È stato disprezzato nella nostra bassezza, rattristato della nostra tristezza, crocifisso nel nostro dolore. La misericordia subì le sofferenze della nostra condizione mortale per risanarle; la potenza le accolse per vincerle. Tutto questo lo aveva profetizzato in modo chiarissimo Isaia: Egli porta i nostri peccati e soffre per noi e noi l'abbiamo creduto afflitto, piagato e maltrattato. Egli invece è stato trafitto a causa delle nostre cattive azioni, si è fatto debole per i nostri peccati e noi siamo stati guariti dal livore delle sue percosse (Is 53,4-5). Quando, dunque, o carissimi, il Figlio di Dio dice: Padre, se è possibile, passi da me questo calice (Mt 26,39), usa la voce della nostra natura e si adegua alla fragilità e alla trepidazione umana affinché, in tutto ciò che c'è da sopportare, la pazienza si rafforzi e il timore si allontani. Infine smise di chiedere questo poiché ormai aveva in certo modo giustificato il timore che noi proviamo a causa della nostra debolezza, ma nel quale non ci conviene rimanere, e passò a un altro stato d'animo. Disse: Se questo calice non può passare da me senza che io lo beva, sia fatta la tua volontà (Mt 26,42). Queste parole del capo sono la salvezza di tutto il corpo; queste parole sono state d'insegnamento per tutti i credenti, hanno infiammato tutti i confessori, hanno coronato tutti i martiri. Chi infatti potrebbe vincere l'odio del mondo, chi le tempeste delle tentazioni, chi la paura dei persecutori se Cristo in tutti e a favore di tutti non dicesse al Padre: Sia fatta la tua volontà? (Leone Magno, Discorsi 45,4-5) 
</p>

<p>
<u>FEGF1</u> / Giuda uno dei dodici, di Dietrich Bonhoeffer / “Ecco, si avvicina colui che mi tradisce”. neppure uno sguardo per la folla che si avvicina, per le spade e i bastoni dei nemici. Essi non avrebbero nessun potere! Lo sguardo di Gesù è solo per colui che ha procurato quest’ora di tenebra. Anche i suoi discepoli devono sapere dove sta il nemico. Per un attimo tutto è nelle mani di quel solo, il traditore, la storia della salvezza e del mondo. “Ecco colui che mi tradisce”, e nella notte i discepoli riconoscono con orrore in lui Giuda, il discepolo, il fratello, l’amico… Gesù sapeva dall’inizio chi lo avrebbe tradito! Giovanni è in grado di riferire di un segno estremamente misterioso dell’attaccamento di Gesù a Giuda. Nella notte dell’ultima cena Gesù da a Giuda un boccone di pane intinto, e a questo segno della massima familiarità Satana entra in Giuda.  Allora Gesù dice a Giuda con una preghiera che è al tempo stesso un comando: “ Quello che fai, fallo al più presto.” Nessun altro capì quello che stava avvenendo. Tutto rimase tra Gesù e Giuda. Giuda uno dei Dodici, eletto da Gesù , ammesso alla familiarità con Gesù, amato: questo significa forse che Gesù vuol mostrare e provare anche a colui che lo tradisce il proprio amore? Significa che egli deve anche sapere che in fondo non c’è niente da tradire in Gesù? E anche che Gesù ama profondamente la volontà di Dio, che si compie nella Passione, ama anche colui che con il suo tradimento gli apre la strada, che ora per un attimo ha in mano il destino di Gesù? Significa che egli lo ama come l’esecutore della volontà di Dio, pur sapendo la minaccia che grava su colui che la renderà? E’ un grande insondabile mistero: Giuda uno dei Dodici.
</p>

<p>
<u>FEGF2</u> / Il mio tempo è vicino; farò la Pasqua da te, di San Cirillo di Gerusalemme nel quarto secolo / Sicuramente, vuoi che ti sia dimostrato che Cristo sia andato volontariamente incontro alla Passione? Gli altri muoiono contro la loro volontà, perché muoiono nel buio. Lui invece diceva, in anticipo, riguardo alla sua Passione: «Il Figlio dell’uomo sarà consegnato per essere crocifisso» (Mt 26,2). Sai forse perché quel misericordioso non ha sfuggito la morte? Affinché il mondo intero non affondasse nei suoi peccati: «Ecco, noi stiamo salendo a Gerusalemme e il Figlio dell’uomo sarà consegnato e crocifisso» (Mt 20,18) e ancora: «Si diresse decisamente verso Gerusalemme» (Lc 9,51). Vuoi anche sapere con certezza che la croce è stata per Gesù una gloria? Ascolta, lui te lo dice, e non io. Giuda, vinto dall’ingratitudine verso il suo ospite, stava per consegnarlo; appena uscito da tavola, bevuto il calice della benedizione, invece di ringraziamento per tale bevanda di salvezza, decise di spargere il sangue innocente. Avendo mangiato il pane del Maestro, lo ringraziava in un modo spudorato, facendolo cadere… Poi Gesù disse: «È giunta l’ora che sia glorificato il Figlio dell’uomo» (Gv 12,23). Vedi come egli sa che la croce è la sua gloria? … Non che prima egli sia stato senza gloria, poiché era stato glorificato «con quella gloria che aveva presso il Padre prima che il mondo fosse» (Gv 17,5). In quanto Dio, era glorificato da sempre, mentre ora, è stato glorificato per aver meritato la corona grazie alla sua costanza nella prova. Egli non morì contro la sua volontà, né fu la violenza a sacrificarlo, ma offrì se stesso volontariamente. Ascolta quello che dice: «Io ho il potere di dare la mia vita e il potere di riprenderla» (Gv 10,18); cedo volontariamente ai miei nemici la mia vita, perché se non lo volessi, nulla accadrebbe. Egli dunque andò volontariamente alla sua passione, lieto di un’opera così sublime, pieno di intima gioia per la vittoria cioè per la salvezza degli uomini.
</p>

<p>
<u>LuigiMariaEpicoco</u> / Imparare la gratuità / “In quel tempo, uno dei Dodici, chiamato Giuda Iscariòta, andò dai capi dei sacerdoti e disse: «Quanto volete darmi perché io ve lo consegni?».  E quelli gli fissarono trenta monete d’argento”. Si può dare un prezzo all’Amore? No. Eppure noi commerciamo con l’amore tutte quelle volte che invece di amare ci offriamo solo al miglior offerente. Il nostro non è amore ma convenienza. Usiamo Dio per convenienza, usiamo gli amici per convenienza, usiamo la gente che ci vive accanto per convenienza. Noi siamo incapaci di amare perché non riusciamo a vedere accanto a noi persone da amare ma persone da usare. È questo il problema vero di Giuda, ed è questo il problema serio di ciascuno di noi. Non potremmo mai veramente convertirci finché non cominceremo a diventare gratuiti. Ad amare in maniera gratuita. A stare con le persone in maniera gratuita. A pregare in maniera gratuita. Non potremo fare Pasqua finché non toglieremo dalla nostra testa la mentalità commerciale di Giuda, che fissa un prezzo persino su Cristo, e finché non assumeremo invece la mentalità della gratuità che suona così: “Signore io credo in te e ti amo anche se non esaudirai nessuna delle mie preghiere, perché l’amore che ho per te non ha bisogno di prove o di risultati. Io ti amo e basta”. Quando arriveremo a una gratuità così forse saremo anche esauditi. Ma lo saremo da persone libere e non da traditori opportunisti. ‪E la durezza con cui dico ciò non è riferita innanzitutto a Giuda, ma a ciascuno di noi, al traditore che ci abita, all’opportunista nascosto con cura nelle nostre scelte e nei nostri modi di pensare. Penso che Giuda funga un po’ da specchio per ciascuno. In lui sentiamo il disagio per quella parte di noi che gli assomiglia ma che non vogliamo ammettere di avere. Più siamo duri con Giuda più vogliamo ancora nasconderci. Se ammettessimo di essere anche noi un po’ così allora recupereremmo tutta quella misericordia che non riserviamo mai a lui, e invece di pensare che ha fatto bene a uccidersi, tenteremmo di salvargli la vita.
</p>

<p>
<u>MichaelDavideSemeraro</u> / Convertire... in discepolo / La Parola di Dio ci fa fare un piccolo passo indietro per svelarci, attraverso il vangelo secondo Matteo, l’antefatto di ciò che ci viene raccontato per ben due volte in due giorni: il tradimento di Giuda, il quale «andò dai capi dei sacerdoti e disse: “Quanto volete darmi perché io ve lo consegni?» (Mt 26,14-15). Siamo messi di fronte all’abisso, non solo del cuore umano, ma quello ancora più insondabile del cuore di un discepolo, del nostro cuore di discepoli. Non finiremo mai di riflettere e di interrogarci abbastanza sulle motivazioni profonde che hanno spinto Giuda a tradire il suo Maestro e, forse, persino a non accorgersi fino in fondo di tradirlo. Sono stati molti gli scrittori e gli artisti che hanno cercato di immaginare e di spiegare questo gesto di assoluta negazione di ogni relazione. La parola del Signore Gesù non interviene per prevenire o bloccare il tradimento di Giuda, ma semplicemente prende posizione per non lasciare il discepolo ignaro di ciò che veramente sta avvenendo, prima di tutto e innanzitutto, nel profondo del suo cuore. Giuda si presenta ai sacerdoti con una proposta: «… perché io ve lo consegni» e ancora «cercava l’occasione propizia per consegnare Gesù» (26,15-16). Il Signore Gesù, nella solenne e commovente cornice della cena pasquale preparata con una cura non solo particolare, ma unica, chiarisce a tutti - e soprattutto a Giuda - quello che veramente sta succedendo. In tal modo si rivela che ciò che sta accadendo è ciò che deve avvenire: «In verità io vi dico: uno di voi mi tradirà» (Mt 26,21). Giuda pensa di consegnare il Maestro, il Signore Gesù rivela al discepolo che non può consegnare chi già si è consegnato liberamente. Per questo Giuda, nella confusione più totale del suo cuore smarrito e ottenebrato, pone con una certa ingenuità e sincerità la domanda: «Rabbì, sono forse io?» (Mt 26,25). Giuda pensa di consegnare – il gioco di parole nelle lingue antiche è strettissimo – e da Gesù viene a sapere di essere un traditore; Giuda pensa di essere il soggetto del suo atto di consegna, che sembra quasi un ultimo sussulto di protagonismo possibile contro il sempre più chiaro anti-protagonismo storico del Maestro, e scopre invece di essere soggetto, nel senso di prigioniero, della sua delusione e della sua rabbia che lo hanno reso una pedina più che un protagonista. In realtà, il vero dramma di Giuda, che rischia di essere il nostro stesso dramma, è quello di non essere mai stato un vero discepolo, non avendo accettato il suo posto e il suo proprio ruolo. Ciò che il profeta Isaia indica come l’atteggiamento proprio del «discepolo» (Is 50,4) viene smarrito dall’apostolo Giuda, che in realtà si tira «indietro» nell’aprire «l’orecchio» (50,5) preferendo, almeno da un certo punto in avanti, di perdersi nell’illusione di poter persino dirigere il destino del suo Maestro. Il Signore Gesù chiarendo e rivelando che «il Figlio dell’uomo se ne va, come sta scritto di lui» (Mt 26, 24) fa crollare l’illusione di Giuda di avere assunto un ruolo nella storia. La parola di Dio ci parla di uno degli apostoli che a un certo punto decide di smettere di essere «discepolo»: il pericolo di cadere in questa medesima trappola non è da sottovalutare per ciascuno di noi, per la Chiesa stessa, chiamata a essere in tutto conforme al cuore del suo Sposo e Signore. Non dobbiamo mai dimenticare che quando si vende qualcuno, in realtà, non si fa altro che vendere se stessi. Giuda “vende” il suo Maestro al prezzo dello schiavo e della donna. Giuda ha bisogno di deprezzare il Maestro per sovrastimare se stesso, ma il Signore non è schiavo proprio perché vuole essere un servo. Quel terribile «Guai» che ci atterrisce sarebbe da tradurre con «poverino!». Giuda sceglie di consegnare Gesù senza rendersi conto che Gesù si consegna per lui per dargli ancora un po’ di tempo per ascoltare veramente.
</p>

<p>
<u>RobertoPasolini</u> / Non indifferenza / Mentre tutti immaginiamo volentieri che la capacità di andare incontro a un doloroso destino non possa che scaturire da una straordinaria forza, la parola profetica rivela che solo a partire da un profondo contatto con la debolezza — e la sua ordinaria, paradossale forza — nasce la possibilità di non tirarsi indietro nell’ora in cui siamo chiamati a testimoniare ciò per cui abbiamo liberamente scelto di vivere. Il Signore Gesù, facendo diventare l’ascolto della nostra umanità il respiro della sua intera esistenza in questo mondo, ha imparato a non rinunciare al compimento del destino di solidarietà abbracciato attraverso la scelta di incarnazione: «Ogni mattina fa attento il mio orecchio perché io ascolti come i discepoli. Il Signore Dio mi ha aperto l’orecchio e io non ho opposto resistenza, non mi sono tirato indietro» (Is 50,5). In ogni giorno della sua vita terrena, il Verbo di Dio ha fatto attento il suo orecchio a noi, fino ad accogliere, senza condizioni e senza limiti, tutto il dono e il peso della nostra realtà, sia quando essa effonde profumo di vita, sia quando esala odore di morte. Il fatto che la sua scelta sia libera — gratuita seppur ponderata — lo testimonia la capacità di riconoscere il momento del fallimento come un’occasione per portare la responsabilità delle relazioni a un vertice di verità e libertà: «In verità io vi dico, uno di voi mi tradirà» (Mt 26,21). Gesù è consapevole che il gruppo dei suoi discepoli arriva alla vigilia della Pasqua come una barca agitata dal vento del dubbio e scossa dal maremoto della paura. Si rende perfettamente conto che la possibilità di essere tradito è prossima e intuisce persino chi è colui che ha già tramato e deciso di consegnarlo a morte. Eppure, proprio in quest’ora così amara e triste, decide di non tirarsi indietro, trasformando il momento del fallimento in una solenne liturgia di volontario, libero amore. La ricchezza del suo cuore ha saputo ascoltare così attentamente il vuoto e la sofferenza presenti nel nostro cuore, da essere capace di provare per noi solo comprensione e compassione. Da questa profonda — e sincera — immersione nella fragilità della nostra carne umana, Gesù trae la forza di rendere la sua «faccia dura come pietra, sapendo di non restare confuso» (Is 50,7). Tuttavia, offrire la vita fino al perdono ed esporsi alla prospettiva della morte non significa inghiottire nel silenzio l’amaro boccone del tradimento, ma confessare fino alla fine il dolore che si prova di fronte alla rovina di chi abbiamo scelto di amare: «Il Figlio dell’uomo se ne va, come sta scritto di lui; ma guai a quell’uomo dal quale il Figlio dell’uomo viene tradito! Meglio per quell’uomo se non fosse mai nato» (Mt 26,24). Gesù denuncia la gravità del male senza annunciare il nome di colui che ha scelto di compierlo. In questa fine modalità di comunicazione non possiamo certo cogliere una forma di pavida reticenza, né siamo autorizzati a legittimare quella paura di fronte ai conflitti che, così spesso, ci rende muti e sordi. Dobbiamo piuttosto riconoscervi una grande capacità di voler bene senza indulgere a quella sottile forma di vendetta che coincide con il far sentire in colpa l’altro per non essere adeguatamente grato e riconoscente. In questo modo, alla vigilia del Triduo, la liturgia prova a offrirci un’ultima, drammatica opportunità di coinvolgimento nel mistero pasquale. Mettendo anche sulle nostre labbra le terribili — eppure pronunciabili — parole della non indifferenza: «Sono forse io, Signore?» (Mt 26,22).
</p>

<p>
<u>HomilyVoice-21</u> / PRIMA LETTURA Il Signore Dio mi assiste, per questo non resto svergognato, per questo rendo la mia faccia dura come pietra, sapendo di non restare confuso. È vicino chi mi rende giustizia: chi oserà venire a contesa con me? Affrontiamoci. Chi mi accusa? Si avvicini a me. Ecco, il Signore Dio mi assiste: chi mi dichiarerà colpevole? Legge, Profeti e Salmi concordano in una verità: Il giusto, l’amico di Dio, il suo eletto, sarà sottoposto ad ogni sofferenza, ogni dolore, ogni insulto, ogni croce. Lui vive tutta la storia di male che si abbatte su di lui con la sua grande fede: Il Signore è con Lui e non permetterà che l’ultima parola sia quella del male. Come interverrà il Signore non lo sappiamo. Sappiamo però che interverrà. Il Cristo di Dio conosce come il Signore interverrà nella sua vita. Interverrà non liberandolo da insulti, sputi, derisione, flagellazione, condanna a morte per crocifissione. Non lo libererà dalla morte, ma nella morte, mentre Lui è nel seno della morte. Perché il Signore lo libererà da seno della morte? Perché nessuno né in cielo, né sulla terra, né negli inferi oggi, domani, sempre osi pensare che Gesù non è il Cristo di Dio. È vero. Nella storia dell’Antico e anche del Nuovo Testamento vi sono racconti di risurrezione. Queste risurrezioni sono state operate da uomini di Dio, vivi o anche morti, come nel caso di Eliseo. Gesù invece non è stato richiamato in vita da nessun uomo. Solo la sua divina onnipotenza non solo gli ha ridato la vita. Ha fatto molto di più. Ha trasformato il suo corpo in luce, in spirito, redendolo cosi immortale, incorruttibile, glorioso. Questa purissima fede nell’intervento del Signore dona ogni forza, assieme alla sua grazia, perché si possa vivere tutta la sofferenza con grande santità, senza neanche un piccolissimo peccato veniale di pensiero. Gesù sulla croce è purissima e altissima santità. Lui non solo è il Giusto Crocifisso ingiustamente. Lui è il Giusto che è morto rimanendo nella più grande giustizia. Anche questo è un segno della presenza del Padre nella sua vita. Senza la crescita in sapienza e in grazia, possiamo anche essere condannati ingiustamente. Ma poi non abbiamo né la saggezza e né la grazia sufficienti per poter morire da giusti, anzi nella più grande giustizia e altissima santità. Potremmo peccare nei pensieri. Potremmo ribellarci all’ingiusta condanna. Renderemmo il supplizio non santo. Invece se cresciamo in sapienza e grazia, persevereremo nella giustizia sia prima della ingiusta condanna, sia nella giusta condanna e sia mentre la condanna viene eseguita. Sapremo che morendo o soffrendo da giusti, sempre il Signore verrà in nostro soccorso e ci ristabilirà nella nostra giustizia. Così sempre è stato e così sempre sarà. Gesù sempre quando ha annunciato il mistero della sua morte, sempre ha annunciato il mistero della sua gloriosa risurrezione. Morte e risurrezione sono un solo mistero. Dono della nostra vita al Padre e dono che ci fa il Padre della nostra vita sono un solo mistero, un solo mistero devono rimanere in eterno. Questa purissima fede – anche se differente è l’agire del Padre – la troviamo già nel martirio dei sette fratelli Maccabei: «Tu, o scellerato, ci elimini dalla vita presente, ma il re dell’universo, dopo che saremo morti per le sue leggi, ci risusciterà a vita nuova ed eterna». «Dal Cielo ho queste membra e per le sue leggi le disprezzo, perché da lui spero di riaverle di nuovo». «È preferibile morire per mano degli uomini, quando da Dio si ha la speranza di essere da lui di nuovo risuscitati; ma per te non ci sarà davvero risurrezione per la vita». «Non so come siate apparsi nel mio seno; non io vi ho dato il respiro e la vita, né io ho dato forma alle membra di ciascuno di voi. Senza dubbio il Creatore dell’universo, che ha plasmato all’origine l’uomo e ha provveduto alla generazione di tutti, per la sua misericordia vi restituirà di nuovo il respiro e la vita, poiché voi ora per le sue leggi non vi preoccupate di voi stessi» (2Mac 7,1-42). LEGGIAMO Is 50,4-9a Il Signore Dio mi ha dato una lingua da discepolo, perché io sappia indirizzare una parola allo sfiduciato. Ogni mattina fa attento il mio orecchio perché io ascolti come i discepoli. Il Signore Dio mi ha aperto l’orecchio e io non ho opposto resistenza, non mi sono tirato indietro. Ho presentato il mio dorso ai flagellatori, le mie guance a coloro che mi strappavano la barba; non ho sottratto la faccia agli insulti e agli sputi. Il Signore Dio mi assiste, per questo non resto svergognato, per questo rendo la mia faccia dura come pietra, sapendo di non restare confuso. È vicino chi mi rende giustizia: chi oserà venire a contesa con me? Affrontiamoci. Chi mi accusa? Si avvicini a me. Ecco, il Signore Dio mi assiste: chi mi dichiarerà colpevole? Con il profeta Michea il Signore chiede al suo popolo che gli dica quale male Lui ha fatto per essere stato da esso abbandonato. Ascoltate dunque ciò che dice il Signore: «Su, illustra la tua causa ai monti e i colli ascoltino la tua voce!». Ascoltate, o monti, il processo del Signore, o perenni fondamenta della terra, perché il Signore è in causa con il suo popolo, accusa Israele. «Popolo mio, che cosa ti ho fatto? In che cosa ti ho stancato? Rispondimi. Forse perché ti ho fatto uscire dalla terra d’Egitto, ti ho riscattato dalla condizione servile e ho mandato davanti a te Mosè, Aronne e Maria? Popolo mio, ricorda le trame di Balak, re di Moab, e quello che gli rispose Balaam, figlio di Beor. Ricòrdati di quello che è avvenuto da Sittìm a Gàlgala, per riconoscere le vittorie del Signore» (Mi 6,1-5). Vi è però una sostanziale differenza tra il trattamento riservato al Signore dal suo popolo e quello dallo stesso popolo riservato a Cristo. Ieri il popolo non ha ucciso “fisicamente” il suo Dio. Lo ha ucciso “moralmente”. Lo ha tolto dal suo cuore. Lo ha rinnegato come suo Dio. Oggi invece Dio è ucciso fisicamente, fisicamente è crocifisso, fisicamente è oltraggiato, fisicamente sputato. Questa differenza va fatta tra Cristo Gesù, tutti i fondatori di religione, tutti i martiri della terra. Sul Golgota il Crocifisso è Dio, è il Creatore del cielo e della terra. Sul monte Calvario chi si annienta, chi si rinnega a Dio, il Figlio Unigenito del Padre, il Creatore e il Signore dell’uomo. Questa differenza va gridata. Il Crocifisso non è uno dei tanti martiri della religione. Il Crocifisso è il Dio, il Creatore, il Signore, il Giudice dell’uomo. L’uomo sulla croce inchioda il suo Dio e il suo Dio si lascia inchiodare per amore dell’uomo, per la sua salvezza e redenzione. È questa la differenza tra il nostro Dio e ogni altro Dio. Il nostro Dio sta sulla croce. Gli altri Dèi stanno nei loro paradisi. Mistero indicibile! LETTURA DEL VANGELO «Colui che ha messo con me la mano nel piatto, è quello che mi tradirà. Il Figlio dell’uomo se ne va, come sta scritto di lui. Ma guai a quell’uomo dal quale il Figlio dell’uomo viene tradito! Meglio per quell’uomo se non fosse mai nato!». I giorni della passione del nostro Dio e Signore sono avvolti da un’ombra triste di peccato, un’ombra infernale di tradimento, un’ombra diabolica di totale consegna al male. Quest’ombra ha un nome: Giuda. Giuda è il punto ultimo fin dove può spingersi il peccato che governa un cuore. Oltre questo punto mai nessuno potrà mai pervenire. Perché il peccato di Giuda è così grave? È così grave perché Giuda per trenta denari si è venduto il suo Dio, il suo Redentore, il suo Salvatore, il suo Amico e Confidente, Colui che lo aveva associato in modo specialissimo alla sua missione. Lo Spirito Santo ecco cosa dice di Giuda per bocca dello stesso Cristo Gesù: Gesù riprese: «Non sono forse io che ho scelto voi, i Dodici? Eppure uno di voi è un diavolo!». Parlava di Giuda, figlio di Simone Iscariota: costui infatti stava per tradirlo, ed era uno dei Dodici (Gv 6,70-71). Quand’ero con loro, io li custodivo nel tuo nome, quello che mi hai dato, e li ho conservati, e nessuno di loro è andato perduto, tranne il figlio della perdizione, perché si compisse la Scrittura. Ma ora io vengo a te e dico questo mentre sono nel mondo, perché abbiano in se stessi la pienezza della mia gioia. Io ho dato loro la tua parola e il mondo li ha odiati, perché essi non sono del mondo, come io non sono del mondo (Gv 17,12-14). Oggi lo Spirito Santo, sempre per bocca di Gesù, dice: Il Figlio dell’uomo se ne va, come sta scritto di lui; ma guai a quell’uomo dal quale il Figlio dell’uomo viene tradito! Meglio per quell’uomo se non fosse mai nato! Perché per Giuda “meglio sarebbe se non fosse mai nato?”. Perché la non nascita è preferibile solo alla perdizione eterna. Ogni nascita, se vissuta secondo la verità della natura, della razionalità, della coscienza, della Legge, del Vangelo, conduce alla beatitudine eterna. Dinanzi alla perdizione eterna, dinanzi al fuoco che arde e che non si consuma, dinanzi al verme che non muore, è sempre meglio non aver ricevuto l’esistenza. Poiché queste parole sono parole proferite dallo Spirito Santo per bocca di Cristo Signore, nessuno le potrà mai interpretare in modo differente dalla verità posta in esse dallo Spirito del Signore. Veramente Giuda è un diavolo. Veramente è il figlio della perdizione. Veramente per lui sarebbe stato meglio non nascere. Dicendo queste parole, lo Spirito Santo rivela a noi e ad ogni altro uomo quanta è grande la nostra responsabilità dinanzi ad ogni nostra scelta. Solo lo Spirito Santo può giudicare una vita prima della sua morte. Nessun uomo ha né il potere di giudicare e né il diritto di farlo. Chi giudica la vita di un uomo prima della sua morte, sappia che non parla nello Spirito Santo. Chi è nello Spirito Santo sempre prega per la conversione degli uomini. Sempre manifesta il suo stato spirituale perché si converta e viva. Ma oggi non si parla più dal Vangelo, secondo il Vangelo, con purezza di verità nello Spirito Santo. Si parla dal proprio cuore e le parole che vengono fuori sono dette purissimo Vangelo. Sono però Vangelo secondo il mondo, non Vangelo secondo lo Spirito Santo, secondo Cristo Gesù. LEGGIAMO IL TESTO DI Mt 26,14-25 Allora uno dei Dodici, chiamato Giuda Iscariota, andò dai capi dei sacerdoti e disse: «Quanto volete darmi perché io ve lo consegni?». E quelli gli fissarono trenta monete d’argento. Da quel momento cercava l’occasione propizia per consegnarlo. Il primo giorno degli Azzimi, i discepoli si avvicinarono a Gesù e gli dissero: «Dove vuoi che prepariamo per te, perché tu possa mangiare la Pasqua?». Ed egli rispose: «Andate in città da un tale e ditegli: “Il Maestro dice: Il mio tempo è vicino; farò la Pasqua da te con i miei discepoli”». I discepoli fecero come aveva loro ordinato Gesù, e prepararono la Pasqua. Venuta la sera, si mise a tavola con i Dodici. Mentre mangiavano, disse: «In verità io vi dico: uno di voi mi tradirà». Ed essi, profondamente rattristati, cominciarono ciascuno a domandargli: «Sono forse io, Signore?». Ed egli rispose: «Colui che ha messo con me la mano nel piatto, è quello che mi tradirà. Il Figlio dell’uomo se ne va, come sta scritto di lui; ma guai a quell’uomo dal quale il Figlio dell’uomo viene tradito! Meglio per quell’uomo se non fosse mai nato!». Giuda, il traditore, disse: «Rabbì, sono forse io?». Gli rispose: «Tu l’hai detto». Giuda è traditore perché per un vile guadagno consegna il Dio della vita a quanti vogliono la sua morte, la sua eliminazione dalla nostra terra. È traditore perché non consegna solamente il Dio della vita, consegna il suo amico, il suo vero amico. Consegna l’amico dal quale era stato chiamato per essere domani nel mondo il portatore della grazia e della verità di Cristo Signore, anzi per essere nel mondo presenza di Cristo. Da portatore di luce, verità, grazia, santità, si è fatto portatore di tenebre, menzogna, peccato, cattiveria, malvagità. Tradendo Cristo Gesù, ha tradito e rinnegato se stesso. Rinnegando se stesso si è cancellato dal libro della vita, si è scritto nel libro della morte. Per il Vangelo è traditore chi si vende il Vangelo per abbracciare il pensiero degli uomini, dopo aver creduto in Cristo Gesù e aver sperimentato la ricchezza della sua luce e della sua grazia. Per il mondo invece traditore è chi rinnega le idee della terra per rimanere fedele al pensiero di Cristo Gesù, al suo Vangelo, al suo Santo Spirito, alla sua verità, alla sua luce, alla sua volontà. Per il mondo è traditore chi rimane fermo e ancorato alla verità, senza deviare da essa né in molto e né in poco, senza andare né a destra e né a sinistra, ma restando sempre inchiodato nella luce del Vangelo. Per il mondo Giuda è un grande amico. Gesù invece per il mondo è un bestemmiatore. Perché è un bestemmiatore, un nemico del popolo? Perché ha sempre annunciato la purissima volontà del Padre secondo santissima verità nello Spirito Santo. Gesù sa che anche il tradimento fa parte della sua passione e si consegna ad esso. Vorrebbe la salvezza di Giuda, ma nulla più si può per esso. Madre di Dio, vieni in nostro aiuto. Fa’ che rimaniamo ancorati nella verità del Vangelo. Il mondo ci condannerà, ci giudicherà come traditori. Ma Gesù domani ci accoglierà nelle sue dimore eterne. Madre santa, intercedi! Amen.  
</p>


<span class="backlinks">
<hr class='footnotes'>
<b>Backlinks:</b>
<br />
<a href='file:///C:/MYZAPP/PRAXIS/QUOTIDIE.html'>QUOTIDIE</a>

</span>

</div>
</div>
</body>
</html>
