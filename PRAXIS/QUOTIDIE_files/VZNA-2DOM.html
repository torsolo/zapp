<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta">
</div>
<div id="tools">
</div>
<div id="albero">T.o.c.</div>
<div id="corpo"><!--<h1>VERBUM</h1>-->
<h1>VERBUM</h1>

<p>
<u>HODIE</u> / II DOMENICA DOPO NATALE
</p>

<p>
<u>ANTIFONA</u> / Mentre un profondo silenzio avvolgeva tutte le cose e la notte era a metà del suo rapido corso, la tua parola onnipotente, o Signore, è scesa dai cieli, dal tuo trono regale. (Sap 18,14-15)
</p>

<p>
<u>CONFITEOR</u> / Confesso a Dio onnipotente e a voi, fratelli e sorelle, che ho molto peccato in pensieri, parole, opere e omissioni, per mia colpa, mia colpa, mia grandissima colpa. E supplico la beata sempre vergine Maria, gli angeli, i santi e voi, fratelli e sorelle, di pregare per me il Signore Dio nostro. Dio onnipotente abbia misericordia di noi, perdoni i nostri peccati e ci conduca alla vita eterna. / Signore Pietà, Cristo pietà.
</p>

<p>
<u>GLORIA</u> / Gloria a Dio nell'alto dei cieli e pace in terra agli uomini di buona volontà. Noi ti lodiamo, ti benediciamo, ti adoriamo, ti glorifichiamo, ti rendiamo grazie per la tua gloria immensa, Signore Dio, Re del cielo, Dio Padre onnipotente. Signore, figlio unigenito, Gesù Cristo, Signore Dio, Agnello di Dio, Figlio del Padre, tu che togli i peccati dal mondo abbi pietà di noi; tu che togli i peccati dal mondo, accogli la nostra supplica; tu che siedi alla destra del Padre, abbi pietà di noi. Perché tu solo il Santo, tu solo il Signore, tu solo l'Altissimo, Gesù Cristo, con lo Spirito Santo: nella gloria di Dio Padre. Amen.
</p>

<p>
<u>COLLETTA</u> / Dio onnipotente ed eterno, luce dei credenti, riempi della tua gloria il mondo intero, e rivelati a tutti i popoli nello splendore della tua luce. Per il nostro Signore Gesù Cristo, tuo Figlio, che è Dio, e vive e regna con te, nell'unità dello Spirito Santo, per tutti i secoli dei secoli.
</p>

<p>
<u>COLLETTA</u> / O Dio, nostro Padre, che nel Verbo venuto ad abitare in mezzo a noi riveli al mondo la tua gloria, illumina gli occhi del nostro cuore, perché, credendo nel tuo Figlio unigenito, gustiamo la gioia di essere tuoi figli. Per il nostro Signore Gesù Cristo, tuo Figlio, che è Dio, e vive e regna con te, nell'unità dello Spirito Santo, per tutti i secoli dei secoli.
</p>

<p>
<u>LETTURA1</u> / <b>La sapienza di Dio è venuta ad abitare nel popolo eletto</b> / Dal libro del Siràcide (Sir 24,1-2.8-12, NV 24, 1-4.12-16) / La sapienza fa il proprio elogio, in Dio trova il proprio vanto, in mezzo al suo popolo proclama la sua gloria. Nell'assemblea dell'Altissimo apre la bocca, dinanzi alle sue schiere proclama la sua gloria, in mezzo al suo popolo viene esaltata, nella santa assemblea viene ammirata, nella moltitudine degli eletti trova la sua lode e tra i benedetti è benedetta, mentre dice: «Allora il creatore dell'universo mi diede un ordine, colui che mi ha creato mi fece piantare la tenda e mi disse: "Fissa la tenda in Giacobbe e prendi eredità in Israele, affonda le tue radici tra i miei eletti". Prima dei secoli, fin dal principio, egli mi ha creato, per tutta l'eternità non verrò meno. Nella tenda santa davanti a lui ho officiato e così mi sono stabilita in Sion. Nella città che egli ama mi ha fatto abitare e in Gerusalemme è il mio potere. Ho posto le radici in mezzo a un popolo glorioso, nella porzione del Signore è la mia eredità, nell'assemblea dei santi ho preso dimora». / Parola di Dio.
</p>

<p>
<u>PSALMUS</u> / (Sal 147) <b>Il Verbo si è fatto carne e ha posto la sua dimora in mezzo a noi</b> / Celebra il Signore, Gerusalemme, loda il tuo Dio, Sion, perché ha rinforzato le sbarre delle tue porte, in mezzo a te ha benedetto i tuoi figli. / Egli mette pace nei tuoi confini e ti sazia con fiore di frumento. Manda sulla terra il suo messaggio: la sua parola corre veloce. / Annuncia a Giacobbe la sua parola, i suoi decreti e i suoi giudizi a Israele. Così non ha fatto con nessun'altra nazione, non ha fatto conoscere loro i suoi giudizi.
</p>

<p>
<u>LETTURA2</u> / <b>Mediante Gesù, Dio ci ha predestinati a essere suoi figli adottivi</b> / Dalla lettera di san Paolo apostolo agli Efesini (Ef 1,3-6.15-18) / Benedetto Dio, Padre del Signore nostro Gesù Cristo, che ci ha benedetti con ogni benedizione spirituale nei cieli in Cristo. In lui ci ha scelti prima della creazione del mondo per essere santi e immacolati di fronte a lui nella carità, predestinandoci a essere per lui figli adottivi mediante Gesù Cristo, secondo il disegno d'amore della sua volontà, a lode dello splendore della sua grazia, di cui ci ha gratificati nel Figlio amato. Perciò anch'io [Paolo], avendo avuto notizia della vostra fede nel Signore Gesù e dell'amore che avete verso tutti i santi, continuamente rendo grazie per voi ricordandovi nelle mie preghiere, affinché il Dio del Signore nostro Gesù Cristo, il Padre della gloria, vi dia uno spirito di sapienza e di rivelazione per una profonda conoscenza di lui; illumini gli occhi del vostro cuore per farvi comprendere a quale speranza vi ha chiamati, quale tesoro di gloria racchiude la sua eredità fra i santi. / Parola di Dio.
</p>

<p>
<u>ALLELUIA</u> / Alleluia, alleluia / Gloria a te, o Cristo, annunziato a tutte le genti; gloria a te, o Cristo, creduto nel mondo. (1Tm 3,16) / Alleluia.
</p>

<p>
<u>VANGELO</u> / <b>Il Verbo si fece carne e venne ad abitare in mezzo a noi</b> / Dal vangelo secondo Giovanni (Gv 1,1-18) / [In principio era il Verbo, e il Verbo era presso Dio e il Verbo era Dio. Egli era, in principio, presso Dio: tutto è stato fatto per mezzo di lui e senza di lui nulla è stato fatto di ciò che esiste. In lui era la vita e la vita era la luce degli uomini; la luce splende nelle tenebre e le tenebre non l'hanno vinta.] Venne un uomo mandato da Dio: il suo nome era Giovanni. Egli venne come testimone per dare testimonianza alla luce, perché tutti credessero per mezzo di lui. Non era lui la luce, ma doveva dare testimonianza alla luce. [Veniva nel mondo la luce vera, quella che illumina ogni uomo. Era nel mondo e il mondo è stato fatto per mezzo di lui; eppure il mondo non lo ha riconosciuto. Venne fra i suoi, e i suoi non lo hanno accolto. A quanti però lo hanno accolto ha dato potere di diventare figli di Dio: a quelli che credono nel suo nome, i quali, non da sangue né da volere di carne né da volere di uomo, ma da Dio sono stati generati. E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità.] Giovanni gli dà testimonianza e proclama: «Era di lui che io dissi: Colui che viene dopo di me è avanti a me, perché era prima di me». Dalla sua pienezza noi tutti abbiamo ricevuto: grazia su grazia. Perché la Legge fu data per mezzo di Mosè, la grazia e la verità vennero per mezzo di Gesù Cristo. Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato. / Parola del Signore.
</p>

<p>
<u>CREDO</u> / Credo in un solo Dio, Padre onnipotente, creatore del cielo e della terra, di tutte le cose visibili e invisibili. Credo in un solo Signore, Gesù Cristo, unigenito Figlio di Dio, nato dal Padre prima di tutti i secoli: Dio da Dio, Luce da Luce, Dio vero da Dio vero, generato, non creato, della stessa sostanza del Padre; per mezzo di lui tutte le cose sono state create. Per noi uomini e per la nostra salvezza discese dal cielo, e per opera dello Spirito Santo si è incarnato nel seno della Vergine Maria e si è fatto uomo. Fu crocifisso per noi sotto Ponzio Pilato, morì e fu sepolto. Il terzo giorno è risuscitato, secondo le Scritture, è salito al cielo, siede alla destra del Padre. E di nuovo verrà, nella gloria, per giudicare i vivi e i morti, e il suo regno non avrà fine. Credo nello Spirito Santo, che è Signore e dà la vita, e procede dal Padre e dal Figlio. Con il Padre e il Figlio è adorato e glorificato, e ha parlato per mezzo dei profeti. Credo la Chiesa, una santa cattolica e apostolica. Professo un solo battesimo per il perdono dei peccati. Aspetto la risurrezione dei morti e la vita del mondo che verrà. Amen.
</p>

<p>
<u>OREMUS</u> / Fratelli e sorelle, nella gioia del Natale rivolgiamo la nostra preghiera al Padre, perché ci aiuti a ricevere il dono di vita che Gesù ci ha portato con la sua presenza in mezzo a noi. Preghiamo insieme e diciamo: <b>Illuminaci con la tua parola, Signore!</b> / Per la Chiesa di Dio: diffonda nel mondo la parola di Gesù che svela agli uomini la dignità di essere figli di Dio, preghiamo. / Per tutti i cristiani: perché comprendano e siano riconoscenti per il grande dono di avere Dio per padre e di avere tutti gli uomini come fratelli, preghiamo. / Per tutti noi, perché la nostra vita sia coerente con la nostra dignità di figli di Dio e la nostra condotta permetta anche a chi non crede di vedere in noi un riflesso della luce divina, preghiamo. / Per la nostra comunità: sappia sempre vedere negli anziani e nei bambini, nei sani e negli ammalati, in ogni uomo anche se straniero, gli appartenenti ad un'unica razza, quella dei figli di Dio, preghiamo. / O Padre, che ci hai illuminati con la luce di Gesù e ci hai svelato la nostra dignità, aiutaci a vivere sempre come tuoi figli, e a vedere in ogni persona un nostro fratello. Per Cristo nostro Signore.
</p>

<p>
<u>OREMUS</u> / Gesù è vero Dio e vero uomo, nato dalla vergine Maria. Rivolgiamo al Padre la nostra preghiera, dicendo insieme: <b>Aumenta la nostra fede, Signore.</b> / Perchè la Chiesa, che ha il compito di conservare e di trasmettere il patrimonio della fede, accolga e valorizzi i germi dello Spirito presenti nel mondo. Preghiamo: / Perchè le leggi della comunità civile siano ispirate al grande amore del Padre, che vuole la gioia e la salvezza di tutti gli uomini. Preghiamo: / Perchè ogni azione dell'uomo contribuisca a preparare la venuta del Signore, principio e fine di ogni cosa. Preghiamo: / Perchè le comunità cristiane siano inserite pienamente nella storia come fermento dello Spirito, che porta tutto a compimento. Preghiamo: / Perchè questa eucaristia ci porti a una conoscenza più vera del Cristo fatto uomo, per testimoniare al mondo la nostra speranza. Preghiamo: / Per i catechisti che preparano i ragazzi all'incontro con il Cristo. / Per coloro che agiscono e parlano contro il Cristo. / Padre santo, che con la venuta del tuo Figlio ci hai dato la gioia di conoscerti, fa' che la nostra vita sia un annuncio coerente dei misteri della salvezza, perchè tutto il mondo creda. Te lo chiediamo per Cristo nostro Signore. Amen.
</p>

<p>
<u>OFFERTORIO</u> / Accogli, o Signore, i doni che ti offriamo e santificali per la nascita del tuo Figlio unigenito, che ci indica la via della verità e promette la vita eterna. Egli vive e regna nei secoli dei secoli.
</p>

<p>
<u>PREFAZIO</u> / <b>Cristo luce</b> / E' veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno. Nel mistero del Verbo incarnato è apparsa agli occhi della nostra mente la luce nuova del tuo fulgore, perché conoscendo Dio visibilmente, per mezzo di lui siamo conquistati all’amore delle realtà invisibili. E noi, uniti agli Angeli e agli Arcangeli, ai Troni e alle Dominazioni e alla moltitudine dei cori celesti, cantiamo con voce incessante l’inno della tua gloria: Santo, Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>PREFAZIO</u> / <b>Nell’incarnazione Cristo reintegra l’universo</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno, per Cristo Signore nostro. Nel mistero adorabile del Natale egli, Verbo invisibile, apparve visibilmente nella nostra carne, per assumere in sé tutto il creato e sollevarlo dalla sua caduta. Generato prima dei secoli, cominciò a esistere nel tempo, per reintegrare l’universo nel tuo disegno, o Padre, e ricondurre a te l’umanità dispersa. Per questo dono della tua benevolenza, uniti a tutti gli angeli, cantiamo esultanti la tua lode: Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>PREFAZIO</u> / <b>Il sublime scambio nell’incarnazione del Verbo</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno, per Cristo Signore nostro. In lui [oggi] risplende in piena luce il sublime scambio che ci ha redenti: la nostra debolezza è assunta dal Verbo, la natura mortale è innalzata a dignità perenne, e noi, uniti a te in comunione mirabile, condividiamo la tua vita immortale. Per questo mistero di salvezza, uniti ai cori degli angeli, proclamiamo esultanti la tua lode: Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>COMMUNIO</u> / A quanti lo hanno accolto il Verbo incarnato ha dato potere di diventare figli di Dio. (Gv 1,12)
</p>

<p>
<u>GRATIAS</u> / Signore Dio nostro, questo sacramento agisca in noi, ci purifichi dal male e compia le nostre giuste aspirazioni. Per Cristo nostro Signore. / Dio, sorgente e principio di ogni benedizione, effonda su di voi la sua grazia e vi doni per tutto l’anno vita e salute. R. Amen. / Vi custodisca integri nella fede, costanti nella speranza, perseveranti e pazienti sino alla fine nella carità. R. Amen. / Dio disponga opere e giorni nella sua pace, ascolti qui e in ogni luogo le vostre preghiere e vi conduca alla felicità eterna. R. Amen. / E la benedizione di Dio onnipotente, Padre e Figlio e Spirito Santo, discenda su di voi e con voi rimanga sempre. R. Amen.
</p>


<hr>

<h5>PROFUNDIS</h5>

<p>
<u>EVANGELIZO</u> / San Clemente d'Alessandria (150-ca 215) teologo / Omelia «Quale ricco potrà salvarsi?», 37 / «A quanti però l'hanno accolto, a quelli che credono nel suo nome, ha dato potere di diventare figli di Dio» / Contempla i misteri dell'amore e vedrai il «seno del Padre» che solo «il Figlio unigenito ci ha fatto conoscere», Lui che è Dio (Gv 1,18). Dio stesso è amore (1Gv 4,8) e per questo amore si è fatto conoscere da noi. Nel suo essere ineffabile è Padre; nel suo amore infinito per noi è divenuto Madre. Nell'amore il Padre si manifesta anche madre. Ne è prova stupefacente colui che il Padre ha generato. E il Figlio, frutto dell'amore, è lui stesso amore. Per questo amore ha voluto scendere sulla terra. Per questo amore ha preso la nostra umanità. Ancora per questo amore, liberamente, ha sofferto ciò che è proprio della condizione umana. Così, assumendo la nostra debolezza, per amore nostro, ci ha ristabiliti nella sua forza. Al momento di offrirsi in sacrificio e donare la sua stessa vita come prezzo della redenzione, ci ha lasciato un nuovo testamento: «Vi do il mio amore» (Gv 13,34; 14,27). Qual è questo amore? Che valore ha? Per ciascuno di noi «Egli ha dato la sua vita» (1Gv 3,16), una vita più preziosa dell'intero universo.
</p>

<p>
<u>EVANGELIZO</u> / 2021 / San Romano il Melode (?-ca 560)<br>
compositore d'inni greco
</p>

<p>
Inno 13, per la Natività ; SC 110, 143<br>
« Il Verbo era Dio… Il Verbo si fece carne »<br>
Ascoltate, pastori, il suono delle trombe… Il Verbo viene generato, Dio viene manifestato al mondo ! E voi, figlie dei re, entrate nella gioia della Madre di Dio (cfr Sal 44,10). Popoli, diciamo : « Sii benedetto, Dio bambino, gloria a te ! »
</p>

<p>
<div style='padding-left: 30pt'>
La Vergine, che non conosceva uomo (Lc 1,34), ha dato alla luce la gioia, l’antica tristezza è cessata. Oggi, l'Increato è nato, colui che il mondo non può contenere entra nel mondo. Oggi la gioia si è manifestata agli uomini ; oggi l’errore è gettato nell'abisso ; Popoli, diciamo : « Sii benedetto, Dio bambino, gloria a te ! »
</div>
</p>

<p>
<div style='padding-left: 30pt'>
Pastori…, cantate il Maestro nato a Betlemme…, colui che riscatta il mondo. Ecco che la maledizione di Eva è stata interrotta, grazie a colui che è nato dalla Vergine… Acclamiamo Dio con voci di gioia » (Sal 46,2) ; formiamo un unico coro con gli angeli. Il Signore è nato dalla Vergine Maria per « sostenere quelli che vacillano e rialzare chiunque è caduto » (Sal 144,14), quelli che gridano con fede : « Sii benedetto, Dio bambino, gloria a te ! »
</div>
</p>

<p>
<div style='padding-left: 30pt'>
L’autore della Legge si è incarnato sotto la Legge (Gal 4,4), il Figlio non temporale è nato dalla Vergine, il Creatore dell’universo giace nella mangiatoia. Colui che viene generato eternamente dal Padre, senza madre nel cielo, è nato dalla Vergine, senza padre sulla terra, Popoli, diciamo : « Sii benedetto, Dio bambino, gloria a te ! »
</div>
</p>

<p>
<div style='padding-left: 30pt'>
In verità, la gioia è appena nata nella stalla. Oggi i cori angelici si rallegrano ; tutte le nazioni celebrano la Vergine immacolata ; Adamo nostro progenitore danza di gioia, perché oggi è nato il Salvatore. Popoli, diciamo : « Sii benedetto, Dio bambino, gloria a te ! »
</div>
</p>

<p>
<u>DIBRUNO</u> / E il Verbo si fece carne (Gv 1-18) / Per superbia Lucifero da creatura volle farsi Dio. Un terzo di angeli del cielo si lasciò ingannare da questa sua falsità e anche loro da luce divennero tenebra e furono precipitati nelle tenebre eterne dell’inferno. Avendo perso lui la luce, per stoltezza, insipienza, grande superbia, per invidia tenta ogni uomo affinché anche lui la perda: “Sì, Dio ha creato l’uomo per l’incorruttibilità, lo ha fatto immagine della propria natura. Ma per l’invidia del diavolo la morte è entrata nel mondo e ne fanno esperienza coloro che le appartengono” (Sap 2,23-24). Oggi Satana ha scatenato una delle sue più sanguinose battaglie non contro l’uomo che è già in suo potere, ma contro la Chiesa una, santa, cattolica, apostolica. Sembra vivere quanto rivela il Libro dell’Apocalisse: “Un segno grandioso apparve nel cielo: una donna vestita di sole, con la luna sotto i suoi piedi e, sul capo, una corona di dodici stelle. Era incinta, e gridava per le doglie e il travaglio del parto. Allora apparve un altro segno nel cielo: un enorme drago rosso, con sette teste e dieci corna e sulle teste sette diademi; la sua coda trascinava un terzo delle stelle del cielo e le precipitava sulla terra. Il drago si pose davanti alla donna, che stava per partorire, in modo da divorare il bambino appena lo avesse partorito. Essa partorì un figlio maschio, destinato a governare tutte le nazioni con scettro di ferro, e suo figlio fu rapito verso Dio e verso il suo trono. La donna invece fuggì nel deserto, dove Dio le aveva preparato un rifugio perché vi fosse nutrita per milleduecentosessanta giorni” (Ap 12,1-6). Un terzo delle stelle del cielo non sono solo gli angeli di Dio, sono anche gli angeli delle Chiese. Solo il Padre sa fino a quando questa battaglia così cruenta durerà. A noi la responsabilità di non cadere nelle falsità di Satana e nelle sue menzogne contro Cristo, contro Dio, contro la stessa Chiesa. / <b>In principio era il Verbo, e il Verbo era presso Dio e il Verbo era Dio. Egli era, in principio, presso Dio: tutto è stato fatto per mezzo di lui e senza di lui nulla è stato fatto di ciò che esiste. In lui era la vita e la vita era la luce degli uomini; la luce splende nelle tenebre e le tenebre non l’hanno vinta. Venne un uomo mandato da Dio: il suo nome era Giovanni. Egli venne come testimone per dare testimonianza alla luce, perché tutti credessero per mezzo di lui. Non era lui la luce, ma doveva dare testimonianza alla luce. Veniva nel mondo la luce vera, quella che illumina ogni uomo. Era nel mondo e il mondo è stato fatto per mezzo di lui; eppure il mondo non lo ha riconosciuto. Venne fra i suoi, e i suoi non lo hanno accolto. A quanti però lo hanno accolto ha dato potere di diventare figli di Dio: a quelli che credono nel suo nome, i quali, non da sangue né da volere di carne né da volere di uomo, ma da Dio sono stati generati. E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità. Giovanni gli dà testimonianza e proclama: «Era di lui che io dissi: Colui che viene dopo di me è avanti a me, perché era prima di me». Dalla sua pienezza noi tutti abbiamo ricevuto: grazia su grazia. Perché la Legge fu data per mezzo di Mosè, la grazia e la verità vennero per mezzo di Gesù Cristo. Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato.</b> /  Parola del Signore. / Oggi sono gli stessi figli della Chiesa una, santa, cattolica, apostolica che proclamano Dèi e Salvatori gli uomini. Dio, il Padre celeste, ha dato ad ogni uomo una sola via per elevarsi a dignità divina, per divenire partecipe della natura divina, per essere vero figlio di Dio. Questa via è il suo Verbo fattosi carne. Il Verbo si è fatto vero uomo, perché in Lui l’uomo divenisse Dio. Fosse divinizzato. Fosse elevato a dignità altissima. La via di Satana è di superbia. La via del Verbo è di umiltà, obbedienza. Il Verbo incarnato si fece obbediente al Padre fino alla morte e morte di croce e fu innalzato a Signore del cielo e della terra, Giudice dei vivi e dei morti. Chi vuole farsi Dio ha questa sola via: umiliarsi in Cristo fino alla morte di croce, divenire con Lui un solo sacrificio e olocausto di obbedienza. Ma Satana non vuole questa via. Lui vuole la via della superbia e per questo con ogni tentazione sta conducendo i figli della Chiesa una, santa, cattolica, apostolica, a separarsi dalla purissima verità di Cristo Gesù, consegnandosi all’idolatria e all’immoralità, proclamando Dio ogni uomo. / Madre di Dio, Angeli, Santi, liberateci da questa pesante tentazione di Satana.
</p>

<p>
<u>DIBRUNO</u> / 2021 / Dio, nessuno lo ha mai visto<br>
DOMENICA 3 GENNAIO (Gv 1,1-18)<br>
Fin da subito l’Evangelista Giovanni pone in grande evidenza l’infinita distanza che regna tra il Verbo che si è fatto carne e ogni altro uomo, compreso lo stesso Mosè e Giovanni il Battista. Di Giovanni è detto che lui non era la luce, ma solo un testimone della luce. Di Mosè è detto che Lui ha dato la Legge. Non la grazia e neanche la verità. Ecco quanto l’Apostolo Paolo dichiara sulla Legge: “Noi, che per nascita siamo Giudei e non pagani peccatori, sapendo tuttavia che l’uomo non è giustificato per le opere della Legge ma soltanto per mezzo della fede in Gesù Cristo, abbiamo creduto anche noi in Cristo Gesù per essere giustificati per la fede in Cristo e non per le opere della Legge; poiché per le opere della Legge non verrà mai giustificato nessuno. Se pertanto noi che cerchiamo la giustificazione in Cristo siamo trovati peccatori come gli altri, Cristo è forse ministro del peccato? Impossibile! Infatti se torno a costruire quello che ho distrutto, mi denuncio come trasgressore. In realtà mediante la Legge io sono morto alla Legge, affinché io viva per Dio. Sono stato crocifisso con Cristo, e non vivo più io, ma Cristo vive in me. E questa vita, che io vivo nel corpo, la vivo nella fede del Figlio di Dio, che mi ha amato e ha consegnato se stesso per me. Dunque non rendo vana la grazia di Dio; infatti, se la giustificazione viene dalla Legge, Cristo è morto invano. O stolti Gàlati, chi vi ha incantati? Proprio voi, agli occhi dei quali fu rappresentato al vivo Gesù Cristo crocifisso! Questo solo vorrei sapere da voi: è per le opere della Legge che avete ricevuto lo Spirito o per aver ascoltato la parola della fede? Siete così privi d’intelligenza che, dopo aver cominciato nel segno dello Spirito, ora volete finire nel segno della carne? Avete tanto sofferto invano? Se almeno fosse invano! Colui dunque che vi concede lo Spirito e opera portenti in mezzo a voi, lo fa grazie alle opere della Legge o perché avete ascoltato la parola della fede? (Gal 2,15-3,5). Era possibile osservare la Legge solo in virtù della grazia che un giorno avrebbe meritato Cristo Signore per ogni uomo. Non c’è grazia nell’universo se non per Cristo. <br>
In principio era il Verbo, e il Verbo era presso Dio e il Verbo era Dio. Egli era, in principio, presso Dio: tutto è stato fatto per mezzo di lui e senza di lui nulla è stato fatto di ciò che esiste. In lui era la vita e la vita era la luce degli uomini; la luce splende nelle tenebre e le tenebre non l’hanno vinta. Venne un uomo mandato da Dio: il suo nome era Giovanni. Egli venne come testimone per dare testimonianza alla luce, perché tutti credessero per mezzo di lui. Non era lui la luce, ma doveva dare testimonianza alla luce. Veniva nel mondo la luce vera, quella che illumina ogni uomo. Era nel mondo e il mondo è stato fatto per mezzo di lui; eppure il mondo non lo ha riconosciuto. Venne fra i suoi, e i suoi non lo hanno accolto. A quanti però lo hanno accolto ha dato potere di diventare figli di Dio: a quelli che credono nel suo nome, i quali, non da sangue né da volere di carne né da volere di uomo, ma da Dio sono stati generati. E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità. Giovanni gli dà testimonianza e proclama: «Era di lui che io dissi: Colui che viene dopo di me è avanti a me, perché era prima di me». Dalla sua pienezza noi tutti abbiamo ricevuto: grazia su grazia. Perché la Legge fu data per mezzo di Mosè, la grazia e la verità vennero per mezzo di Gesù Cristo. Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato. <br>
Ancora. C’è uomo più grande di Mosè, lui con il quale il Signore parlava come un uomo parla con un altro uomo? Eppure mai lui ha visto il volto del Signore. Dio gli ha concesso di vedere solo le spalle, mentre passava (Cfr. Dt 34,1-9). Gesù non vide Dio. Dimora nel seno del Padre. Il seno del Padre è la sua casa eterna. Vivendo con il Padre, nel Padre, per il Padre, Lui lo ha rivelato dalla pienezza della sua verità, luce, misericordia, carità, giustizia, santità. Questa modalità di rivelazione vale anche per ogni discepolo di Gesù. Chi vuole rivelare Cristo Signore deve abitare nel seno di Cristo, abitando nel seno della Chiesa, nel seno del Vangelo, nel seno dello Spirito Santo. Senza questa quadruplice abitazione, si parla di Cristo, non si rivela Cristo.<br>
Madre della Redenzione, Angeli, Santi, fate che il cristiano dimori in Cristo sempre. 
</p>

<p>
<u>SILVESTRINI</u> / 2021 / "In principio".<br>
È un brano di alta teologia quello che ancora una volta leggiamo in questa domenica. L'espressione di San Giovanni: "Il Verbo fatto carne ed è venuto ad abitare in mezzo noi", con quelle che seguono sulla luce e sulle tenebre, sul rifiuto e sull'accoglienza, traccia tutta la storia della redenzione del Figlio di Dio, la sua apparizione nel mondo come Luce dell'umanità, l'orrendo peccato dell'uomo e la deificazione di coloro che invece l'hanno accolto nella fede e nella vita. Inizia con l'enigmatica espressione "In principio" per ricordarci che il nostro essere, e non solo la nostra storia, è indissolubilmente legata all'Autore della vita. Pare quasi che l'evangelista voglia ricondurci alle origini per ricordarci l'atto creativo di Dio, le nostre origini nell'amore e la continuità nel tempo di quell'amore, che raggiunge il suo culmine proprio con l'incarnazione del Verbo. Sarebbe triste ed imperdonabile per noi se il passare dei giorni ci distogliesse dal pensiero e dal profondo significato del Natale. È troppo coinvolgente quella storia per poterla dimenticare, legarla solo ad un breve e fugace periodo. Ciò anche perché non è finita purtroppo la lotta tra le tenebre del male e la Luce che Cristo ci vuole donare. "Venne tra la sua gente, ma i suoi non l'hanno accolto", meritiamo ancora questo rimprovero in tempi in cui le tenebre assumono il lùgubre significato di lotte e di guerre distruttrici? O ci siamo assuefatti e rassegnati al nostro buio? Potrebbe accadere che Dio si è umiliato nella carne e noi rifiutiamo di immergerci nella divinità. Sarebbe il massimo della stoltezza. Già un profeta, rivolgendosi a Gerusalemme, città simbolo della futura Chiesa, andava ripetendo: "Alzati, rivestiti di luce, perché viene la tua luce, la gloria del Signore brilla su di te. Poiché, ecco, le tenebre ricoprono la terra, nebbia fitta avvolge le nazioni". Non sia che Isaia avesse pensato il nostro tempo e i nostri giorni...
</p>

<p>
<u>LOYOLA</u> / Il quarto vangelo inizia con questo famoso prologo che è una provocazione fortissima all’antico testamento. La prima parola: “In principio…”, ricalca l’incipit di Genesi. Come se l’autore volesse in modo audace riscrivere un nuovo inizio, un nuovo fondamento, un nuovo testamento, appunto. C’è si una sorta di continuità con l’antico testamento, perché a esso si riferisce per contrapposizione, ma c’è pure discontinuità perché ha la pretesa di stabilire una nuova origine. Come a dire: con questo vangelo ti propongo una nuova concezione di Dio che l’antico testamento non poteva offrirti. Non si tratta semplicemente di un’immagine diversa, è proprio il concetto stesso con cui pensi Dio che voglio mettere in discussione. La parola greca “logos” possiamo tradurla semplicemente come “parola”. “All’inizio di tutto c’è una parola” sembra dire il prologo. Se vuoi scoprire qual è questa parola – che è pronunciata per te -, dovrai entrare nella storia di una persona: Gesù di Nazareth e seguire la sua vicenda. Alla fine scoprirai qual è la parola che ti viene consegnata. Perché in ciascuno di noi quella parola attraverso la vita di questo Gesù risuona in modo diverso. Come farai a comprendere che quella parola è veramente la “tua” parola? L’autore osa dire: “la vita è la luce”. Altra provocazione sconvolgente per l’antico testamento. Non la legge, non la norma, non la dottrina, bensì la tua stessa vita diventa il luogo dove verificare continuamente che la vicenda di Gesù restituisce la parola che ti dà una gioia piena. Che non esiste altra opportunità se non la tua stessa esperienza di vita per dirti in verità quello che tu sei e ciò che vai cercando. Per questo Dio assume la nostra carne, per indicare che in essa c’è la via della salvezza. E subito veniamo messi in guardia: non tutti sono capaci di ascoltare questa parola. Chi decide di ascoltarla diventa figlio di Dio, cioè inizia a vivere una vita da Dio. Quello che Adamo ed Eva hanno desiderato, ma non hanno potuto realizzare, ora diventa possibile. Non perché noi siamo migliori dei nostri progenitori. Perché attraverso la vicenda umana di Gesù possiamo leggere il nostro peccato come luogo di salvezza. E questa è davvero la buona notizia che il quarto vangelo vuole annunciare. / Quale “parola” buona accompagna la tua vita? Quale episodio della vita di Gesù in questo momento ti parla in modo chiaro della tua vita? Cosa succede al tuo cuore quando ri-assapori questa parola? (Flavio Emanuele Bottaro SJ)
</p>

<p>
<u>LOYOLA</u> / 2021 / Come inizio per un nuovo anno non potevamo che sperare di meglio: ascoltare e accogliere l’inizio del Vangelo di Giovanni. Questo inizio è come un’ouverture, l’apertura di una sinfonia meravigliosa che è questo Vangelo, in cui continuamente si riconosce e si canta l’Amore. È la nuova creazione. Basta questo. Giovanni di cuore ci vuole lasciare questo messaggio. Più viene cantato più riscalda il nostro cuore, più riscalda il nostro cuore più porterà luce nella vita degli altri. In questo inizio s’incontrano l’altezza e la profondità, stanno insieme la larghezza e la lunghezza: visioni alte e profonde, lungo il tempo e nello spazio, in un abbraccio, in cui ogni tensione ritrova un’armonia, come in una sinfonia. Il massimo (Dio) si rivela nel minimo (l’uomo), il minimo rivela il massimo possibile. I nostri desideri, le nostre speranze, il massimo possibile oggi trovano spazio nella realtà, nel limite, nella fragilità. È questo il luogo più adatto per i nostri sogni… perché non rimangano semplicemente sogni ma diventino passi concreti. Il passo è il possibile di fronte al tutto. È proprio nel particolare, nel dettaglio che si può liberare la forza, l’energia, lo spirito dell’Amore. Questo è talmente divino che può diventare propriamente umano. E lo sappiamo: in Gesù l’abbiamo visto realizzarsi, diventare parola e gesti quotidiani. E Giovanni lo dice subito in questo inizio. È Gesù che ha rivelato tutto l’Amore. E nella storia, negli incontri, nelle parole e nei silenzi, nei gesti che si mostra tutto ciò che si può dire dell’Amore. Allora anche tu, anche noi possiamo accogliere il tempo che viviamo come la possibilità di poterci coinvolgere con gli altri, per gli altri. Un semplice sorriso (magari anche online) può essere quel particolare, quel minimo che diventa oggi il massimo, quello possibile. Un sorriso, un messaggio, un ricordo... ciò di cui ancora oggi abbiamo bisogno. Sei quel Giovanni, capace di distanziarsi dalle logiche del tempo per annunciare nello stesso momento parole nuove, orizzonti ampi, fiducia e speranza. / Cosa ti fa fare fatica nel riconoscere in Gesù tutto quello che possiamo dire di Dio? Cosa vorresti dire di cuore alla gente che incontri nella tua quotidianità? Come puoi voler bene oggi? Dai spazio alla tua creatività. (Loris Piorar SJ)
</p>


<hr>

<h5>HOMILY</h5>

<p>
2021 / DOMENICA 03 GENNAIO<br>
SECONDA DOMENICA DOPO NATALE
</p>

<p>
PRIMA LETTURA<br>
Se ci chiediamo:  Chi è la Sapienza? Abbiamo una sola risposta da dare: La Sapienza eterna è il Figlio Unigenito del Padre.<br>
Il Figlio Unigenito del Padre è la vita e la luce degli uomini. Non solo.  È anche la vita e la luce dell’intera creazione.<br>
Anche degli Angeli il Figlio Unigenito del Padre è vita e luce.<br>
La Sapienza eterna non è stata creata da Dio. È invece generata dal Padre.<br>
Non è stata generata. È generata. Questa verità è così rivelata nei Salmi:<br>
Perché le genti sono in tumulto e i popoli cospirano invano? Insorgono i re della terra e i prìncipi congiurano insieme contro il Signore e il suo consacrato: «Spezziamo le loro catene, gettiamo via da noi il loro giogo!». <br>
Ride colui che sta nei cieli, il Signore si fa beffe di loro. Egli parla nella sua ira, li spaventa con la sua collera:<br>
«Io stesso ho stabilito il mio sovrano sul Sion, mia santa montagna». Voglio annunciare il decreto del Signore. Egli mi ha detto: «Tu sei mio figlio, io oggi ti ho generato.<br>
Chiedimi e ti darò in eredità le genti e in tuo dominio le terre più lontane. Le spezzerai con scettro di ferro, come vaso di argilla le frantumerai» (Sal 2,9).<br>
Oracolo del Signore al mio signore: «Siedi alla mia destra finché io ponga i tuoi nemici a sgabello dei tuoi piedi». Lo scettro del tuo potere stende il Signore da Sion: domina in mezzo ai tuoi nemici!<br>
A te il principato nel giorno della tua potenza  tra santi splendori; dal seno dell’aurora, come rugiada, io ti ho generato. Il Signore ha giurato e non si pente: «Tu sei sacerdote per sempre al modo di Melchìsedek» (Sal 110,1-4). <br>
La Sapienza Eterna, generata non creata, prima è stata data all’uomo come Parola e come Albero della vita.<br>
Come Parola usciva dal cuore del Padre.  Come Albero della vita era piantata in mezzo al giardino.<br>
Tutti avrebbero potuto accedere ad essa, mangiarne i suoi frutti, vivere di beata immortalità.<br>
Questa verità ci rivela che l’immortalità della persona umana non è connaturale all’uomo, ma è una vocazione che si compie mangiando senza interruzione dell’albero della vita.<br>
Ma per poter mangiare dell’albero della vita, necessariamente si doveva mangiare contemporaneamente la Parola che usciva dalla bocca del Padre.
</p>

<p>
LEGGIAMO Sir 24,1-2.8-12<br>
La sapienza fa il proprio elogio, in mezzo al suo popolo proclama la sua gloria.<br>
Nell’assemblea dell’Altissimo apre la bocca, dinanzi alle sue schiere proclama la sua gloria:<br>
Allora il creatore dell’universo mi diede un ordine, colui che mi ha creato mi fece piantare la tenda e mi disse: “Fissa la tenda in Giacobbe e prendi eredità in Israele”.<br>
Prima dei secoli, fin dal principio, egli mi ha creato, per tutta l’eternità non verrò meno.<br>
Nella tenda santa davanti a lui ho officiato e così mi sono stabilita in Sion.<br>
Nella città che egli ama mi ha fatto abitare e in Gerusalemme è il mio potere.<br>
Ho posto le radici in mezzo a un popolo glorioso, nella porzione del Signore è la mia eredità.<br>
Dopo il peccato delle origini, l’uomo è precipitato nella morte, in ogni morte: dell’anima, del suo spirito, del suo corpo.<br>
Dio vuole riportare l’uomo nella vita, nella luce, nell’immortalità. Come farà questo? <br>
Donando all’uomo la Parola che sempre veniva generata dal suo cuore.<br>
Ascoltando e obbedendo alla Parola, Sapienza a Lui offerta come luce, Dio gli faceva dono della vita, anche se ancora non era vita piena, perché l’albero della vita non era stato ancora piantato nel giardino del mondo.<br>
La fragilità dell’uomo, frutto del suo peccato, era così grande, è così grande, da rendere vana quotidianamente la via della Sapienza attraverso il dono della Parola.<br>
Ecco cosa dice il Signore per bocca del profeta Geremia:<br>
Ecco, verranno giorni – oracolo del Signore –, nei quali con la casa d’Israele e con la casa di Giuda concluderò un’alleanza nuova. Non sarà come l’alleanza che ho concluso con i loro padri, quando li presi per mano per farli uscire dalla terra d’Egitto, alleanza che essi hanno infranto, benché io fossi loro Signore. Oracolo del Signore. <br>
Questa sarà l’alleanza che concluderò con la casa d’Israele dopo quei giorni – oracolo del Signore –: porrò la mia legge dentro di loro, la scriverò sul loro cuore. Allora io sarò il loro Dio ed essi saranno il mio popolo. <br>
Non dovranno più istruirsi l’un l’altro, dicendo: “Conoscete il Signore”, perché tutti mi conosceranno, dal più piccolo al più grande – oracolo del Signore –, poiché io perdonerò la loro iniquità e non ricorderò più il loro peccato» (Ger 31.31-34). <br>
Senza l’albero della vita, l’uomo sempre rimane nella sua vecchia natura. Da uomo vecchio, da uomo avvolto dalla morte, non riesce a vivere di obbedienza, di ascolto.<br>
Questa verità oggi va gridata a tutti coloro che urlano che non vi è alcuna necessità che si passi per il battesimo e che si può essere nella verità della nostra umanità senza accogliere Cristo Gesù e ancora che ogni religione è vera via di salvezza.<br>
Tutti costoro testimoniano contro il Dio di Abramo, il Dio di Isacco, il Dio Giacobbe, il Dio di Mosè, il Dio dei Profeti, il Padre del Signore nostro Gesù Cristo.<br>
Il Dio di Abramo, il Dio dei figli d’Israele vede che senza l’albero della vita non c’è ritorno dell’uomo nella sua vera umanità e noi al contrario, affermiamo che quanto quel Dio ha detto è una menzogna, una falsità, un inganno.<br>
Questo è vero satanismo. Chi così pensa da voce dello Spirito Santo, voce del Padre, voce della vera profezia, si è trasformato in voce di Satana e voce di quanti odiano la vera umanità. <br>
Senza l’albero della vita non c’è ritorno nella vera umanità. 
</p>

<p>
SECONDA LETTURA<br>
L’Apostolo Paolo rivela che il Padre del Signore nostro Gesù Cristo, ha radicalmente modificato il mistero della salvezza.<br>
Appena l’uomo è stato creato, Dio l’ho ha posto in quel giardino di delizie nel quale era piantato l’albero della vita.<br>
Si accedeva all’albero della vita, rimanendo però nell’obbedienza al comando di non mangiare dall’albero della conoscenza del bene e del male.<br>
Nella Nuova Via, o Nuova Alleanza – è Nuova perché sostanzialmente, essenzialmente diversa per natura da quella Antica – non vie più piantato l’albero nel giardino e neanche più esiste un giardino.<br>
Viene invece dato all’uomo l’Albero della vita che è Cristo Gesù e chi vuole attingere la vera vita deve lasciarsi piantare in Lui, allo stesso modo che i tralci sono piantati nella vite.<br>
Questa verità così è annunciata dallo stesso Gesù nel Vangelo secondo Giovanni:<br>
«Io sono la vite vera e il Padre mio è l’agricoltore. Ogni tralcio che in me non porta frutto, lo taglia, e ogni tralcio che porta frutto, lo pota perché porti più frutto. <br>
Voi siete già puri, a causa della parola che vi ho annunciato. Rimanete in me e io in voi. Come il tralcio non può portare frutto da se stesso se non rimane nella vite, così neanche voi se non rimanete in me. <br>
Io sono la vite, voi i tralci. Chi rimane in me, e io in lui, porta molto frutto, perché senza di me non potete far nulla. Chi non rimane in me viene gettato via come il tralcio e secca; poi lo raccolgono, lo gettano nel fuoco e lo bruciano. <br>
Se rimanete in me e le mie parole rimangono in voi, chiedete quello che volete e vi sarà fatto. In questo è glorificato il Padre mio: che portiate molto frutto e diventiate miei discepoli. <br>
Come il Padre ha amato me, anche io ho amato voi. Rimanete nel mio amore. <br>
Se osserverete i miei comandamenti, rimarrete nel mio amore, come io ho osservato i comandamenti del Padre mio e rimango nel suo amore. <br>
Vi ho detto queste cose perché la mia gioia sia in voi e la vostra gioia sia piena (Gv 15,1-11).<br>
Ancora una volta rimane in vigore l’Antico Immodificabile Comandamento: si rimane nell’Albero della vita e della luce, rimane nella Parola.<br>
Si esce dalla Parola, si è tagliati dall’Albero della vita e della luce. 
</p>

<p>
LEGGIAMO Ef 1,3-6.15-18<br>
Benedetto Dio, Padre del Signore nostro Gesù Cristo, che ci ha benedetti con ogni benedizione spirituale nei cieli in Cristo.<br>
In lui ci ha scelti prima della creazione del mondo per essere santi e immacolati di fronte a lui nella carità,<br>
predestinandoci a essere per lui figli adottivi mediante Gesù Cristo, secondo il disegno d’amore della sua volontà,<br>
a lode dello splendore della sua grazia, di cui ci ha gratificati nel Figlio amato.<br>
Perciò anch’io, avendo avuto notizia della vostra fede nel Signore Gesù e dell’amore che avete verso tutti i santi, <br>
continuamente rendo grazie per voi ricordandovi nelle mie preghiere, affinché il Dio del Signore nostro Gesù Cristo, il Padre della gloria, vi dia uno spirito di sapienza e di rivelazione per una profonda conoscenza di lui; <br>
illumini gli occhi del vostro cuore per farvi comprendere a quale speranza vi ha chiamati, quale tesoro di gloria racchiude la sua eredità fra i santi <br>
e qual è la straordinaria grandezza della sua potenza verso di noi, che crediamo, secondo l’efficacia della sua forza e del suo vigore.<br>
Questa via Antica e Nuova allo stesso tempo è il mistero nel quale è racchiuso ogni altro mistero.<br>
È mistero che l’uomo difficilmente accoglie e anche che difficilmente potrà comprendere a motivo sia della sua mente limitata e finita, ma molto di più a causa del peccato che è vera morte dell’anima, dello spirito, del corpo.<br>
L’Apostolo del Signore è come se predicasse ad una valle piena di ossa aride.<br>
Cosa lui deve fare allora perché le ossa aride si ritornino in vita? La stessa cosa fatta dal profeta Ezechiele:<br>
La mano del Signore fu sopra di me e il Signore mi portò fuori in spirito e mi depose nella pianura che era piena di ossa; mi fece passare accanto a esse da ogni parte. Vidi che erano in grandissima quantità nella distesa della valle e tutte inaridite. <br>
Mi disse: «Figlio dell’uomo, potranno queste ossa rivivere?». Io risposi: «Signore Dio, tu lo sai». Egli mi replicò: «Profetizza su queste ossa e annuncia loro: “Ossa inaridite, udite la parola del Signore. <br>
Così dice il Signore Dio a queste ossa: Ecco, io faccio entrare in voi lo spirito e rivivrete. Metterò su di voi i nervi e farò crescere su di voi la carne, su di voi stenderò la pelle e infonderò in voi lo spirito e rivivrete. Saprete che io sono il Signore”». <br>
Io profetizzai come mi era stato ordinato; mentre profetizzavo, sentii un rumore e vidi un movimento fra le ossa, che si accostavano l’uno all’altro, ciascuno al suo corrispondente. <br>
Guardai, ed ecco apparire sopra di esse i nervi; la carne cresceva e la pelle le ricopriva, ma non c’era spirito in loro. <br>
Egli aggiunse: «Profetizza allo spirito, profetizza, figlio dell’uomo, e annuncia allo spirito: “Così dice il Signore Dio: Spirito, vieni dai quattro venti e soffia su questi morti, perché rivivano”». <br>
Io profetizzai come mi aveva comandato e lo spirito entrò in essi e ritornarono in vita e si alzarono in piedi; erano un esercito grande, sterminato (Ez 36,1-10). <br>
Oggi chi è mandato a profetizzare sulle ossa aride dell’umanità è l’Apostolo del Signore, il Vicario di Cristo Gesù.<br>
In comunione gerarchica con l’Apostolo e il Vicario di Cristo Gesù è ogni altro membro del corpo di Cristo.<br>
L’Apostolo come vera voce di Cristo Gesù. Ogni altro membro come vera voce di Cristo Gesù e voce dell’Apostolo. Non due voci, ma una sola voce.<br>
Se l’Apostolo non chiama lo Spirito dai quattro venti, per lui l’umanità rimarrà sempre una pianura disseminata di ossa aride.<br>
Oggi il corpo di Cristo è come se si fosse spogliato di questa purissima fede. Ogni giorno esso, pur essendo corpo di Cristo, si separa dal corpo di Cristo e annuncia vie di vita senza più profetizzare che solo Cristo Gesù è la vita e la luce e solo in Lui si entra nella vera vita e vera luce.<br>
Il corpo di Cristo oggi sta profetizzando al mondo, con falsa e letale profezia, che il tralcio può produrre uva tagliato e separato dalla vite. <br>
LETTURA DEL VNAGELO<br>
È cosa giusta chiedersi: Perché il Verbo che è la vita e la luce degli uomini si è fatto carne ed è venuto ad abitare in mezzo a noi?<br>
A questa domanda vi è una sola risposta: Perché noi, mangiando Lui, Verbo Eterno fattosi carne e sangue, mangiandolo realmente, sostanzialmente, veramente, diveniamo alberi che producono frutti di vita eterna per ogni altro uomo.<br>
Questa verità così è rivelata da Gesù nel Vangelo secondo Giovanni:<br>
Io sono il pane della vita. I vostri padri hanno mangiato la manna nel deserto e sono morti; questo è il pane che discende dal cielo, perché chi ne mangia non muoia.<br>
 Io sono il pane vivo, disceso dal cielo. Se uno mangia di questo pane vivrà in eterno e il pane che io darò è la mia carne per la vita del mondo».<br>
Allora i Giudei si misero a discutere aspramente fra loro: «Come può costui darci la sua carne da mangiare?». <br>
Gesù disse loro: «In verità, in verità io vi dico: se non mangiate la carne del Figlio dell’uomo e non bevete il suo sangue, non avete in voi la vita. <br>
Chi mangia la mia carne e beve il mio sangue ha la vita eterna e io lo risusciterò nell’ultimo giorno. Perché la mia carne è vero cibo e il mio sangue vera bevanda. <br>
Chi mangia la mia carne e beve il mio sangue rimane in me e io in lui. <br>
Come il Padre, che ha la vita, ha mandato me e io vivo per il Padre, così anche colui che mangia me vivrà per me. <br>
Questo è il pane disceso dal cielo; non è come quello che mangiarono i padri e morirono. Chi mangia questo pane vivrà in eterno» (Gv 6,48-58). <br>
Ecco uno dei fini essenziali dell’incarnazione del Verbo della vita: Noi mangiamo Lui, in Lui diveniamo alberi di vita e di luce.<br>
Chi vede noi alberi di vita e di luce e mangia i nostri frutti di vita e di luce, diviene anche lui in Cristo vero albero di vita e di luce.<br>
Si può mangiare Cristo, albero di vita e di luce, solo se diveniamo albero di Cristo, suo corpo attraverso il Sacramento del Battesimo. Ecco le parole rivolte da Gesù a Nicodemo: <br>
«In verità, in verità io ti dico, se uno non nasce dall’alto, non può vedere il regno di Dio». <br>
Gli disse Nicodèmo: «Come può nascere un uomo quando è vecchio? Può forse entrare una seconda volta nel grembo di sua madre e rinascere?». <br>
Rispose Gesù: «In verità, in verità io ti dico, se uno non nasce da acqua e Spirito, non può entrare nel regno di Dio. <br>
Quello che è nato dalla carne è carne, e quello che è nato dallo Spirito è spirito. <br>
Non meravigliarti se ti ho detto: dovete nascere dall’alto. <br>
Il vento soffia dove vuole e ne senti la voce, ma non sai da dove viene né dove va: così è chiunque è nato dallo Spirito» (Gv 3,3-8). <br>
Si diviene in Cristo sua vita e sua luce, si mangia Cristo vita e luce, si producono frutti di vita e di luce per ogni altro uomo.<br>
Oggi è il cristiano l’albero di vita, albero di Parola, Verità, Vita eterna, per ogni altro uomo che vive sulla nostra terra. 
</p>

<p>
LEGGIAMO IL TESTO DI Gv 1,1-18<br>
In principio era il Verbo, e il Verbo era presso Dio e il Verbo era Dio.<br>
Egli era, in principio, presso Dio: tutto è stato fatto per mezzo di lui e senza di lui nulla è stato fatto di ciò che esiste.<br>
In lui era la vita e la vita era la luce degli uomini; la luce splende nelle tenebre e le tenebre non l’hanno vinta.<br>
Venne un uomo mandato da Dio: il suo nome era Giovanni. Egli venne come testimone per dare testimonianza alla luce, perché tutti credessero per mezzo di lui.<br>
Non era lui la luce, ma doveva dare testimonianza alla luce.<br>
Veniva nel mondo la luce vera, quella che illumina ogni uomo.<br>
Era nel mondo e il mondo è stato fatto per mezzo di lui; eppure il mondo non lo ha riconosciuto.<br>
Venne fra i suoi, e i suoi non lo hanno accolto.<br>
A quanti però lo hanno accolto ha dato potere di diventare figli di Dio: a quelli che credono nel suo nome, i quali, non da sangue né da volere di carne né da volere di uomo, ma da Dio sono stati generati.<br>
E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità.<br>
Giovanni gli dà testimonianza e proclama: «Era di lui che io dissi: Colui che viene dopo di me è avanti a me, perché era prima di me».<br>
Dalla sua pienezza noi tutti abbiamo ricevuto: grazia su grazia.<br>
Perché la Legge fu data per mezzo di Mosè, la grazia e la verità vennero per mezzo di Gesù Cristo.<br>
Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato. <br>
Se questo è il mistero da trasformare in nostro corpo e nostro sangue, nostra anima e nostro spirito, nostro cuore e nostra storia – divenire vita e luce in Cristo per essere vita e luce per il mondo – perché oggi molti affermano, contro Dio, rendendolo un bugiardo e n mentitore, che Cristo Gesù non è più necessario all’uomo per divenire vita e luce?<br>
Ecco una parola di luce purissima che ci offre l’Apostolo Giovanni:<br>
Chiunque crede che Gesù è il Cristo, è stato generato da Dio; e chi ama colui che ha generato, ama anche chi da lui è stato generato. <br>
In questo conosciamo di amare i figli di Dio: quando amiamo Dio e osserviamo i suoi comandamenti. <br>
In questo infatti consiste l’amore di Dio, nell’osservare i suoi comandamenti; e i suoi comandamenti non sono gravosi. Chiunque è stato generato da Dio vince il mondo; e questa è la vittoria che ha vinto il mondo: la nostra fede.<br>
E chi è che vince il mondo se non chi crede che Gesù è il Figlio di Dio? Egli è colui che è venuto con acqua e sangue, Gesù Cristo; non con l’acqua soltanto, ma con l’acqua e con il sangue. Ed è lo Spirito che dà testimonianza, perché lo Spirito è la verità. <br>
Poiché tre sono quelli che danno testimonianza: lo Spirito, l’acqua e il sangue, e questi tre sono concordi. Se accettiamo la testimonianza degli uomini, la testimonianza di Dio è superiore: e questa è la testimonianza di Dio, che egli ha dato riguardo al proprio Figlio. <br>
Chi crede nel Figlio di Dio, ha questa testimonianza in sé. Chi non crede a Dio, fa di lui un bugiardo, perché non crede alla testimonianza che Dio ha dato riguardo al proprio Figlio. <br>
E la testimonianza è questa: Dio ci ha donato la vita eterna e questa vita è nel suo Figlio. Chi ha il Figlio, ha la vita; chi non ha il Figlio di Dio, non ha la vita.<br>
Questo vi ho scritto perché sappiate che possedete la vita eterna, voi che credete nel nome del Figlio di Dio (1Gv 5,1-13).<br>
Spetta ad ogni discepolo di Gesù scegliere: Negare l’Incarnazione e il fine di essa e dichiarare Dio un bugiardo e un mentitore. È quanto oggi stanno facendo moltissimi discepoli di Gesù.<br>
Oppure dichiarare bugiardi noi stessi e chiunque nega e mette da parte il mistero che il Padre ci ha fatto conoscere perché divenendo mistero in questo mistero e mangiando questo mistero, diveniamo alberi di vita e di luce per ogni altro uomo.<br>
Madre di Dio, Madre della vita e della luce che in te si è fatta carne, ottienici la grazia di non dichiarare mai il nostro Dio bugiardo e mentitore. <br>
Tu ci aiuterai e noi ci lasceremo trasformare in Cristo, suo mistero di luce e di vita eterna per essere nel mondo veri alberi di vita e di luce. Amen. 
</p>


<span class="backlinks">
<hr class='footnotes'>
<b>Backlinks:</b>
<br />
<a href='file:///C:/MYZAPP/PRAXIS/QUOTIDIE.html'>QUOTIDIE</a>

</span>

</div>
</div>
</body>
</html>
