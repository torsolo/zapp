<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta">
</div>
<div id="tools">
</div>
<div id="albero">T.o.c.</div>
<div id="corpo"><!--<h1>None</h1>-->

<p>
<img src="./MM/Verbum.png">
</p>

<p>
<u>HODIE</u> / Lunedì della settimana Santa.
</p>

<p>
<u>ANTIFONA</u> / Signore, accusa chi mi accusa, combatti chi mi combatte. Afferra scudo e corazza e sorgi in mio aiuto, Signore mio Dio, forza che mi salva. (Sal 34,1-2; Sal 139,8)
</p>

<p>
<u>CONFITEOR</u> / Confesso a Dio onnipotente e a voi, fratelli e sorelle, che ho molto peccato in pensieri, parole, opere e omissioni, per mia colpa, mia colpa, mia grandissima colpa. E supplico la beata sempre vergine Maria, gli angeli, i santi e voi, fratelli e sorelle, di pregare per me il Signore Dio nostro. Dio onnipotente abbia misericordia di noi, perdoni i nostri peccati e ci conduca alla vita eterna. / Signore Pietà, Cristo pietà.
</p>

<p>
<u>COLLETTA</u> / Guarda, Dio onnipotente, l’umanità sfinita per la sua debolezza mortale, e fa’ che riprenda vita per la passione del tuo unigenito Figlio. Egli è Dio, e vive e regna con te.
</p>

<p>
<u>LETTURA1</u> / <b>Non griderà, non farà udire in piazza la sua voce</b>  (Primo canto del Servo del Signore) / Dal libro del profeta Isaìa (Is 42,1-7) / «Ecco il mio servo che io sostengo, il mio eletto di cui mi compiaccio. Ho posto il mio spirito su di lui; egli porterà il diritto alle nazioni. Non griderà né alzerà il tono, non farà udire in piazza la sua voce, non spezzerà una canna incrinata, non spegnerà uno stoppino dalla fiamma smorta; proclamerà il diritto con verità. Non verrà meno e non si abbatterà, finché non avrà stabilito il diritto sulla terra, e le isole attendono il suo insegnamento». Così dice il Signore Dio, che crea i cieli e li dispiega, distende la terra con ciò che vi nasce, dà il respiro alla gente che la abita e l'alito a quanti camminano su di essa: «Io, il Signore, ti ho chiamato per la giustizia e ti ho preso per mano; ti ho formato e ti ho stabilito come alleanza del popolo e luce delle nazioni, perché tu apra gli occhi ai ciechi e faccia uscire dal carcere i prigionieri, dalla reclusione coloro che abitano nelle tenebre». / Parola di Dio.
</p>

<p>
<u>PSALMUS</u> / (Sal 26) <b>Il Signore è mia luce e mia salvezza.</b> / Il Signore è mia luce e mia salvezza: di chi avrò timore? Il Signore è difesa della mia vita: di chi avrò paura? / Quando mi assalgono i malvagi per divorarmi la carne, sono essi, avversari e nemici, a inciampare e cadere. / Se contro di me si accampa un esercito, il mio cuore non teme; se contro di me si scatena una guerra, anche allora ho fiducia. / Sono certo di contemplare la bontà del Signore nella terra dei viventi. / Spera nel Signore, sii forte, si rinsaldi il tuo cuore e spera nel Signore. 
</p>

<p>
<u>ACCLAMATIO</u> / Lode e onore a te, Signore Gesù / Salve, nostro Re: tu solo hai compassione di noi peccatori. / Lode e onore a te, Signore Gesù.
</p>

<p>
<u>VANGELO</u> / <b>Lasciala fare, perché essa lo conservi per il giorno della mia sepoltura</b> / Dal Vangelo secondo  Giovanni (Gv 12,1-11) / Sei giorni prima della Pasqua, Gesù andò a Betània, dove si trovava Làzzaro, che egli aveva risuscitato dai morti. E qui fecero per lui una cena: Marta serviva e Làzzaro era uno dei commensali. Maria allora prese trecento grammi di profumo di puro nardo, assai prezioso, ne cosparse i piedi di Gesù, poi li asciugò con i suoi capelli, e tutta la casa si riempì dell'aroma di quel profumo. Allora Giuda Iscariòta, uno dei suoi discepoli, che stava per tradirlo, disse: «Perché non si è venduto questo profumo per trecento denari e non si sono dati ai poveri?». Disse questo non perché gli importasse dei poveri, ma perché era un ladro e, siccome teneva la cassa, prendeva quello che vi mettevano dentro. Gesù allora disse: «Lasciala fare, perché ella lo conservi per il giorno della mia sepoltura. I poveri infatti li avete sempre con voi, ma non sempre avete me». Intanto una grande folla di Giudei venne a sapere che egli si trovava là e accorse, non solo per Gesù, ma anche per vedere Làzzaro che egli aveva risuscitato dai morti. I capi dei sacerdoti allora decisero di uccidere anche Làzzaro, perché molti Giudei se ne andavano a causa di lui e credevano in Gesù. / Parola del Signore.
</p>

<p>
<u>CREDO</u> / Credo in un solo Dio, Padre onnipotente, creatore del cielo e della terra, di tutte le cose visibili e invisibili. Credo in un solo Signore, Gesù Cristo, unigenito Figlio di Dio, nato dal Padre prima di tutti i secoli: Dio da Dio, Luce da Luce, Dio vero da Dio vero, generato, non creato, della stessa sostanza del Padre; per mezzo di lui tutte le cose sono state create. Per noi uomini e per la nostra salvezza discese dal cielo, e per opera dello Spirito Santo si è incarnato nel seno della Vergine Maria e si è fatto uomo. Fu crocifisso per noi sotto Ponzio Pilato, morì e fu sepolto. Il terzo giorno è risuscitato, secondo le Scritture, è salito al cielo, siede alla destra del Padre. E di nuovo verrà, nella gloria, per giudicare i vivi e i morti, e il suo regno non avrà fine. Credo nello Spirito Santo, che è Signore e dà la vita, e procede dal Padre e dal Figlio. Con il Padre e il Figlio è adorato e glorificato, e ha parlato per mezzo dei profeti. Credo la Chiesa, una santa cattolica e apostolica. Professo un solo battesimo per il perdono dei peccati. Aspetto la risurrezione dei morti e la vita del mondo che verrà. Amen.
</p>

<p>
<u>OREMUS</u> / Avanzando con Gesù verso il Calvario, accogliamo nel nostro cuore il dolore dell’umanità ed eleviamo al Padre la nostra supplica. Preghiamo insieme e diciamo: <b>Ricolmaci, Signore, del tuo Spirito d’amore.</b> / Per la santa Chiesa: come nella casa di Betania, risplenda in essa il primato dell’amore vissuto nella preghiera incessante e nel servizio umile e generoso. Preghiamo. / Per i ministri ordinati: coltivando una profonda amicizia con Cristo, abbiano con lui un solo sentire e un solo volere e siano segno della sua presenza presso tutti gli uomini. Preghiamo. / Per le persone consacrate: pronte al sacrificio e generose nel servizio, diffondano nella Chiesa e nel mondo il buon profumo di Cristo. Preghiamo. / Per coloro che hanno responsabilità di governo: sostenuti dalla preghiera di tutti, ricerchino con perseveranza il bene inestimabile della pace. Preghiamo. / Per le famiglie, le comunità cristiane e noi qui riuniti: con lo stesso cuore ospitale dei fratelli Marta, Maria e Lazzaro, riconosciamo le necessità di chi ci vive accanto, nulla anteponendo all’amore del prossimo. Preghiamo. / Esaudisci, o Padre, le nostre preghiere: rendici veri discepoli del tuo Figlio, e aggiungi quello che il nostro cuore non osa domandare. Per Cristo nostro Signore.
</p>

<p>
<u>OFFERTORIO</u> / Volgi con bontà il tuo sguardo, o Signore, ai santi misteri che celebriamo: il sacrificio, che nella tua misericordia hai disposto per annullare la nostra condanna, produca per noi frutti di vita eterna. Per Cristo nostro Signore.
</p>

<p>
<u>PREFAZIO</u> / <b>La vittoria della Passione</b> / È veramente cosa buona e giusta, nostro dovere e fonte di salvezza, rendere grazie sempre e in ogni luogo a te, Signore, Padre santo, Dio onnipotente ed eterno, per Cristo Signore nostro. Contempliamo ormai vicini i giorni della sua Pasqua di morte e risurrezione nei quali è sconfitta la superbia dell’antico avversario e celebrato il mistero della nostra redenzione. Per questo grande mistero, le schiere degli angeli adorano la tua gloria e per l’eternità si allietano al tuo cospetto. Al loro canto concedi, o Signore, che si uniscano le nostre voci nell’inno di lode: Santo, Santo, Santo il Signore Dio dell’universo. I cieli e la terra sono pieni della tua gloria. Osanna nell’alto dei cieli. Benedetto colui che viene nel nome del Signore. Osanna nell’alto dei cieli.
</p>

<p>
<u>COMMUNIO</u> / Non nascondermi il tuo volto nel giorno dell’angoscia. Tendi verso di me l’orecchio; quando t’invoco, presto, rispondimi! (Sal 101,3) ♦ Maria di Betania prese trecento grammi di profumo di puro nardo, assai prezioso, ne cosparse i piedi di Gesù e li asciugò con i suoi capelli. (Gv 12,3)
</p>

<p>
<img src="./MM/ComunioneSpirituale.jpg">
</p>

<p>
<u>GRATIAS</u> / Visita, Signore, il tuo popolo consacrato da questi santi misteri, proteggilo con il tuo amore premuroso, perché custodisca con il tuo aiuto i doni che ha ricevuto dalla tua misericordia. Per Cristo nostro Signore. / Orazione sul popolo ad libitum / La tua protezione, o Signore, soccorra gli umili e sostenga sempre coloro che confidano nella tua misericordia, perché si preparino alla celebrazione delle feste pasquali non solo con la mortificazione del corpo ma, ancor di più, con la purezza dello spirito. Per Cristo nostro Signore.
</p>

<h3>LECTIO</h3>

<p>
<u>EVANGELIZO1</u> / <br>
San Bernardo (1091-1153) monaco cistercense e dottore della Chiesa / Discorsi sul Cantico dei cantici,12 / Cospargere i piedi di Cristo dell’unguento della compassione / Vi ho parlato prima di due unguenti spirituali: quello della contrizione, che viene sparso per tutti i peccati ed è simboleggiato attraverso l’unguento di cui la peccatrice cosparse i piedi del Signore: “Tutta la casa si riempì del profumo dell’unguento”; c’è anche quello della devozione che racchiude tutti i benefici di Dio... Ma c’è un unguento che li supera ambedue di gran lunga; lo chiamerò l’unguento della compassione. Si compone infatti dei tormenti della povertà, delle angosce in cui vivono gli oppressi, delle preoccupazioni della tristezza, delle colpe dei peccatori, insomma di tutte le pene degli uomini, persino dei nostri nemici. Questi ingredienti sembrano indegni eppure l’unguento che compongono è superiore a tutti gli altri. E' un balsamo che guarisce: “Beati i misericordiosi, troveranno misericordia” (Mt 5,7). Così, molte miserie abbracciate sotto uno sguardo compassionevole sono essenze preziose... Beata l’anima che si è curata di fare provviste di questi aromi, di cospargerli dell’olio della compassione e di farli cuocere al fuoco della carità! Chi è, secondo voi, quel “felice uomo pietoso che dà in prestito” (Sal 11,5), portato alla compassione, pronto a soccorrere il prossimo, più contento di dare che di ricevere? Quell’uomo che perdona facilmente, resiste all’ira, non consente alla vendetta, e in ogni cosa guarda come sue le miserie degli altri? Qualunque sia quell’anima impregnata dalla rugiada della compassione, il cui cuore trabocca di pietà, che si fa tutta a tutti, che ritiene se stessa nulla se non un vaso incrinato in cui nulla è tenuto gelosamente, quell’anima così perfettamente morta a se stessa da vivere solamente per gli altri, è felice di possedere quel terzo unguento migliore. Le sue mani distillano un balsamo infinitamente prezioso, che non inaridirà nell’avversità, né sarà disseccato dal fuoco della persecuzione. Dio infatti ricorderà sempre i suoi sacrifici.
</p>

<p>
<u>EVANGELIZO2</u> / <br>
Santa Gertrude di Helfta (1256-1301) monaca bendettina / L'Araldo, Libro IV, SC 255 / Dare ospitalità al Signore / Al ricordo dell'affetto del Signore che alla fine di quel giorno andò a Betania, come è scritto (Mc 11,11), da Maria e Marta, Gertrude fu infuocata dal vivo desiderio di dare ospitalità al Signore. Si avvicinò quindi ad un'immagine del Crocifisso e, baciando con profondo sentimento la piaga del suo costato santissimo, fece entrare in fondo al cuore il desiderio del Cuore pieno d'amore del Figlio di Dio, e lo supplicò, grazie alla potenza di tutte le preghiere che potrebbero mai sgorgare da quel Cuore infinitamente amorevole, di degnarsi di scendere nel piccolissimo e indegnissimo albergo del suo cuore. Nella sua benevolenza il Signore, sempre vicino a coloro che lo invocano (Sal 145,18), le fece sentire la sua presenza così desiderata  e le disse con dolce tenerezza: "Eccomi! Cosa dunque mi offrirai?" Ed ella: "Sii il benvenuto, tu che sei la mia unica salvezza e tutto il mio bene, che dico? il mio unico bene". Ed aggiunse: "Haimé! mio Signore, nella mia indegnità non ho preparato nulla che possa convenire alla vostra divina magnificenza; ma offro tutto il mio essere alla vostra bontà. Piena di desideri, vi prego di di degnarvi di preparare voi stesso in me ciò che può piacere di più alla vostra divina bontà". Il Signore le disse: "Se mi consenti di avere in te questa libertà, dammi la chiave che mi permette di prendere e rimettere senza difficoltà tutto ciò che mi piacerà sia per star bene che per rifarmi". Al che ella disse: "E quale è questa chiave?" Rispose il Signore: "La tua volontà!" Queste parole le fecero comprendere che se qualcuno desidera ricevere il Signore come ospite, deve consegnargli la chiave della sua propria volontà, rimettendosi completamente al suo perfetto beneplacito e affidandosi totalmente alla sua dolce bontà per operare la sua salvezza in ogni cosa. Allora il Signore entra in quel cuore e in quell'anima per compiervi tutto ciò che il suo divino piacere può esigere.
</p>

<p>
<u>EVANGELIZO-21</u> / San Cromazio di Aquileia (? – 407) vescovo / Discorsi 11; SC 154, 215 «Tutta la casa si riempì del profumo dell’unguento» / Dopo aver unto i piedi del Signore, la donna non li ha asciugati con un panno, ma con i suoi capelli, per onorare meglio il Signore. (...) Come uno, assetato, beve l’acqua di un fonte zampillante, questa santa donna ha bevuto alla fonte della santità una grazia deliziosa, per placare la sete della sua fede. Nel senso allegorico o mistico però, questa donna prefigurava la Chiesa, che ha offerto a Cristo la devozione piena e totale della sua fede. (...) Una libbra contiene dodici once. È questa dunque la misura dell’unguento posseduto dalla Chiesa, che ha ricevuto, come un unguento prezioso, l’insegnamento dei dodici apostoli. Cos’è più prezioso infatti dell’insegnamento degli apostoli che contiene la fede in Cristo e la gloria del Regno dei cieli? Per di più, viene detto che tutta la casa si riempì del profumo dell’unguento, perché il mondo intero è stato riempito dell’insegnamento degli apostoli: “Per tutta la terra”, come sta scritto, “si diffonde la loro voce e ai confini del mondo la loro voce” (Sal 18,8). (...) Leggiamo nel Cantico dei Cantici questa parola che Salomone fa dire alla Chiesa: “Profumo olezzante è il tuo amore” (1,3). Non senza ragione il nome del Signore è chiamato “profumo olezzante”. Un unguento, lo sapete, finché è conservato in un vaso, custodisce in sé la fortezza del suo profumo; ma appena viene versato o vuotato, allora diffonde il suo profumo odoroso. Allo stesso modo, il nostro Signore e Salvatore mentre regnava in cielo con il Padre, era ignoto al mondo, sconosciuto quaggiù. Ma quando, per la nostra salvezza, si è degnato di abbassarsi, scendendo dal cielo per assumere un corpo umano, allora ha sparso nel mondo la dolcezza e il profumo del suo nome.
</p>

<p>
<u>DiBruno1</u> / <br>
Ma non sempre avete me / (Is 42,1-7; Sal 26; Gv 12,1-11) / Ogni uomo ogni giorno si trova dinanzi a decisioni da prendere. Qual è quella giusta? Quale quella più santa e quella meno santa? Qual è quella vera e quella falsa? Quella che si può fare e quella che mai si dovrà fare? La Legge del Signore al negativo è perfetta. Ci sono Dieci Comandamenti e moltissimi altri precetti che pongono un limite invalicabile per ogni uomo. Chi lo valica è nella morte. Quanto Dio dice che non può essere fatto, non deve essere fatto. Se lo facciamo il danno che provochiamo alla nostra natura e alla creazione è irreversibile. Oggi per diabolica tentazione si vuole dichiarare nullo il decreto di Dio con precetti che vengono dagli uomini. Dio dice non uccidere. Mai. L’uomo dichiara che per diritto all’autodeterminazione si può uccidere, per rispetto della dignità dell’uomo si può togliere la vita. Così anche decide e stabilisce che si può divorziare, fornicare, compiere ogni altra immoralità. Oggi sta decidendo che si può abolire persino la legge della natura dell’uomo nella sua differenza di genere e si sta spiando la strada perché domani si arrivi all’abolizione della differenza di specie. Sono tutte queste aberrazioni della volontà perversa dell’uomo che altro non fanno che iniettare un siero di morte nei cromosomi dell’umanità con irreversibilità disastrosa. / C’è però la Legge del Signore sul bene da fare. Essendo il bene infinito, eterno, universale, verso tutti, secondo quale quantità esso va fatto e a chi? Anche riguardo al bene da fare la Legge del Signore è perfetta. Sia l’Antico che il Nuovo Testamento stabiliscono che l’amore sia purissima obbedienza alla Parola di Gesù. Il Discorso della Montagna stabilisce tutto il bene da fare anche nei più piccoli dettagli. Dinanzi al bene si apre per noi un infinito universale che obbliga ad una scelta, necessaria a causa della nostra natura finita che non può amare tutti, sempre, allo stesso modo. Gesù manda i suoi discepoli in tutto il mondo. Il mondo è immenso. Il discepolo è finito. Dove dovrà dirigere i suoi passi, a destra o a sinistra? A chi annunziare il Vangelo, a questo o a quell’altro popolo? Il vero bene non si fa né dalla nostra mente e neanche dalla nostra volontà. Esso va fatto sempre per mozione dello Spirito Santo. Nella sua sapienza eterna lui sa come trasformare il nostro bene in redenzione, salvezza, pace. / Sei giorni prima della Pasqua, Gesù andò a Betània, dove si trovava Lazzaro, che egli aveva risuscitato dai morti. E qui fecero per lui una cena: Marta serviva e Lazzaro era uno dei commensali. Maria allora prese trecento grammi di profumo di puro nardo, assai prezioso, ne cosparse i piedi di Gesù, poi li asciugò con i suoi capelli, e tutta la casa si riempì dell’aroma di quel profumo. Allora Giuda Iscariota, uno dei suoi discepoli, che stava per tradirlo, disse: «Perché non si è venduto questo profumo per trecento denari e non si sono dati ai poveri?». Disse questo non perché gli importasse dei poveri, ma perché era un ladro e, siccome teneva la cassa, prendeva quello che vi mettevano dentro. Gesù allora disse: «Lasciala fare, perché essa lo conservi per il giorno della mia sepoltura. I poveri infatti li avete sempre con voi, ma non sempre avete me». Intanto una grande folla di Giudei venne a sapere che egli si trovava là e accorse, non solo per Gesù, ma anche per vedere Lazzaro che egli aveva risuscitato dai morti. I capi dei sacerdoti allora decisero di uccidere anche Lazzaro, perché molti Giudei se ne andavano a causa di lui e credevano in Gesù. / Maria, mossa e condotta nei pensieri, nel cuore, nella volontà dallo Spirito del Signore, compie un gesto profetico verso Gesù. Il profumo non è sciupato. I denari non sono sprecati. Denari e profumo sono usate secondo la modalità più santa esistente sulla terra e nei cieli. Chi può comprendere questa consacrazione di Gesù alla crocifissione, alla passione, alla morte? Solo chi è nello Spirito Santo. Giuda, in modo particolare, che non è nello Spirito Santo, ma sotto il governo di Satana, giudicando peccaminosa l’azione dello Spirito Santo compiuta per mezzo di Maria, grida il suo sdegno. C’è un mondo pieno di poveri da sfamare. Non ci si può concedere il lusso di sprecare trecento denari. Lo sdegno di Giuda non è un grido di verità, ma di falsità. Nasce dal suo cuore di ladro, che ruba tutto ciò che viene messo nella cassa apostolica. Quando un’azione è buona in sé, nessuno dovrà mai osare giudicare lo Spirito Santo. / Madre di Dio, Angeli, Santi, fate che le nostre buone azioni siano mozione dello Spirito.
</p>

<p>
<u>DiBruno2</u> / <br>
Ne cosparse i piedi di Gesù (Gv 12,1-11) / Se noi leggiamo tutto il Vangelo, dobbiamo confessare che è umanamente impossibile trovare le ragioni di una sola parola di Gesù o di un solo suo miracolo. Tempi, momenti, luoghi, incontri, dialoghi, opere, in Lui tutto è voluto dalla Sapienza Eterna dello Spirito Santo. Dobbiamo anche aggiungere che quanto Gesù ha fatto e insegnato era la sola via per portare la vera salvezza sulla terra. Lui è dalla Sapienza dello Spirito, per questo tutte le sue opere e le sue parole possono essere comprese solo dalla Sapienza dello Spirito Santo, partecipata ai discepoli di Gesù. Senza la Sapienza partecipata, si rimane nell’umano e mai ci si eleva nel divino. Poiché oggi c’è un forte distacco da Cristo da parte dei cristiani, c’è anche una forte separazione dallo Spirito Santo e dalla sua Sapienza Eterna. Non essendo questa più partecipata a causa del distacco da Cristo, il cristiano tutto vede dalla sua sapienza umana che è stoltezza e insipienza e uccide nuovamente il Figlio di Dio, sacrificandolo sulla croce della sua immanenza, mondanità, peccato, durezza del cuore, idolatria. Così insegna San Paolo: “Tra coloro che sono perfetti parliamo, sì, di sapienza, ma di una sapienza che non è di questo mondo, né dei dominatori di questo mondo, che vengono ridotti al nulla. Parliamo invece della sapienza di Dio, che è nel mistero, che è rimasta nascosta e che Dio ha stabilito prima dei secoli per la nostra gloria. Nessuno dei dominatori di questo mondo l’ha conosciuta; se l’avessero conosciuta, non avrebbero crocifisso il Signore della gloria. Ma, come sta scritto: Quelle cose che occhio non vide, né orecchio udì, né mai entrarono in cuore di uomo, Dio le ha preparate per coloro che lo amano. Ma a noi Dio le ha rivelate per mezzo dello Spirito; lo Spirito infatti conosce bene ogni cosa, anche le profondità di Dio” (1Cor 2,6-10). Giuda è nel peccato. Parla dalla durezza del suo cuore, dalla sua stoltezza e insipienza. Non sa che il gesto di Maria è purissima mozione dello Spirito Santo. Le ragioni di quella unzione non sono nel cuore della donna che le dona attuazione, ma nello Spirito del Signore. Lo Spirito le rivela per bocca di Gesù. Quell’unguento non va venduto. Va conservato in vista della sua sepoltura che è ormai imminente. Mancano appena pochi giorni. / Sei giorni prima della Pasqua, Gesù andò a Betània, dove si trovava Lazzaro, che egli aveva risuscitato dai morti. E qui fecero per lui una cena: Marta serviva e Lazzaro era uno dei commensali. Maria allora prese trecento grammi di profumo di puro nardo, assai prezioso, ne cosparse i piedi di Gesù, poi li asciugò con i suoi capelli, e tutta la casa si riempì dell’aroma di quel profumo. Allora Giuda Iscariota, uno dei suoi discepoli, che stava per tradirlo, disse: «Perché non si è venduto questo profumo per trecento denari e non si sono dati ai poveri?». Disse questo non perché gli importasse dei poveri, ma perché era un ladro e, siccome teneva la cassa, prendeva quello che vi mettevano dentro. Gesù allora disse: «Lasciala fare, perché ella lo conservi per il giorno della mia sepoltura. I poveri infatti li avete sempre con voi, ma non sempre avete me». Intanto una grande folla di Giudei venne a sapere che egli si trovava là e accorse, non solo per Gesù, ma anche per vedere Lazzaro che egli aveva risuscitato dai morti. I capi dei sacerdoti allora decisero di uccidere anche Lazzaro, perché molti Giudei se ne andavano a causa di lui e credevano in Gesù. / Le mozioni dello Spirito Santo vanno comprese dallo Spirito Santo. L’uomo di peccato pensa però sempre secondo categorie di peccato. Il povero non è categoria universale di pensiero. C’è il povero che manca di cose materiali, ma c’è anche il povero che è privo di cose spirituali. C’è il povero che manca del pane. Ma c’è anche il povero che manca di Dio. È lo Spirito Santo che ci dice quale povero servire. L’umanità è tutta nella più grande povertà. È in ogni genere di povertà. Quale povero servire? Quale bene offrire? Lo Spirito Santo, nella sua Sapienza Eterna, tutto predispone. Ma anche l’uomo povero deve lasciarsi servire dal Padre. Come? Cercando il regno di Dio e la sua giustizia. Anche questa è mozione dello Spirito Santo. Lo Spirito spinge. Se il povero entra nel Vangelo, il padre suo sempre lo servirà con ogni abbondanza. Giuda pensa dal mondo andando anche oltre il pensiero del mondo. Il suo è pensiero satanico, perché è pensiero di un ladro, che usa il nome dei poveri per un suo particolare profitto. Il povero di sostanze non è il solo povero della terra. / Madre di Dio, Angeli, Santi, fate che sempre ci lasciamo muovere dallo Spirito Santo. 
</p>

<p>
<u>DIBRUNO-21</u> / Tutta la casa si riempì dell’aroma di quel profumo (Gv 12,1-11) / Gesù è il profumo purissimo che sgorga dalla verità, luce, misericordia, compassione, perdono, giustizia del Padre. Per Lui tutta la casa del mondo, anzi dell’universo, della terra e del cielo deve sentire il profumo del Padre. Senza Cristo Signore nell’universo vi è solo l’olezzo nauseabondo del peccato e della morte. Ciò che è Cristo per il Padre, deve esserlo ogni suo discepolo nei riguardi di Cristo Gesù. Anche lui è chiamato a divenire il profumo di Cristo. Così l’Apostolo Paolo nella Seconda Lettera ai Corinzi: “Siano rese grazie a Dio, il quale sempre ci fa partecipare al suo trionfo in Cristo e diffonde ovunque per mezzo nostro il profumo della sua conoscenza! Noi siamo infatti dinanzi a Dio il profumo di Cristo per quelli che si salvano e per quelli che si perdono; per gli uni odore di morte per la morte e per gli altri odore di vita per la vita. E chi è mai all’altezza di questi compiti? Noi non siamo infatti come quei molti che fanno mercato della parola di Dio, ma con sincerità e come mossi da Dio, sotto il suo sguardo, noi parliamo in Cristo” (2Cor 2,14-17). Lo stesso Apostolo nella Lettera ai Filippesi aggiunge che le opere di carità sono vero profumo gradito al Signore: “Avete fatto bene tuttavia a prendere parte alle mie tribolazioni. Lo sapete anche voi, Filippesi, che all’inizio della predicazione del Vangelo, quando partii dalla Macedonia, nessuna Chiesa mi aprì un conto di dare e avere, se non voi soli; e anche a Tessalònica mi avete inviato per due volte il necessario. Non è però il vostro dono che io cerco, ma il frutto che va in abbondanza sul vostro conto. Ho il necessario e anche il superfluo; sono ricolmo dei vostri doni ricevuti da Epafrodìto, che sono un piacevole profumo, un sacrificio gradito, che piace a Dio. Il mio Dio, a sua volta, colmerà ogni vostro bisogno secondo la sua ricchezza con magnificenza, in Cristo Gesù. Al Dio e Padre nostro sia gloria nei secoli dei secoli. Amen” (Fil 4,14-20). Ma c’è opera di carità più alta di quella compiuta da Cristo Gesù che si immola sull’altare della croce per la redenzione del mondo? / Sei giorni prima della Pasqua, Gesù andò a Betània, dove si trovava Lazzaro, che egli aveva risuscitato dai morti. E qui fecero per lui una cena: Marta serviva e Lazzaro era uno dei commensali. Maria allora prese trecento grammi di profumo di puro nardo, assai prezioso, ne cosparse i piedi di Gesù, poi li asciugò con i suoi capelli, e tutta la casa si riempì dell’aroma di quel profumo. Allora Giuda Iscariota, uno dei suoi discepoli, che stava per tradirlo, disse: «Perché non si è venduto questo profumo per trecento denari e non si sono dati ai poveri?». Disse questo non perché gli importasse dei poveri, ma perché era un ladro e, siccome teneva la cassa, prendeva quello che vi mettevano dentro. Gesù allora disse: «Lasciala fare, perché ella lo conservi per il giorno della mia sepoltura. I poveri infatti li avete sempre con voi, ma non sempre avete me». Intanto una grande folla di Giudei venne a sapere che egli si trovava là e accorse, non solo per Gesù, ma anche per vedere Lazzaro che egli aveva risuscitato dai morti. I capi dei sacerdoti allora decisero di uccidere anche Lazzaro, perché molti Giudei se ne andavano a causa di lui e credevano in Gesù. / Nell’Antico Testamento l’olocausto era vero profumo gradito al Signore: “Se la sua offerta per l’olocausto è presa dal bestiame minuto, tra le pecore o tra le capre, egli offrirà un maschio senza difetto. Lo scannerà al lato settentrionale dell’altare, davanti al Signore. I figli di Aronne, i sacerdoti, spargeranno il sangue attorno all’altare. Lo taglierà a pezzi, con la testa e il grasso, e il sacerdote li disporrà sulla legna, collocata sul fuoco dell’altare. Laverà con acqua le viscere e le zampe; poi il sacerdote offrirà il tutto e lo brucerà sull’altare: è un olocausto, sacrificio consumato dal fuoco, profumo gradito in onore del Signore” (Lev 1,10-13). Gesù, sull’altare della croce, è il sommo e il solo vero sacrificio che toglie il peccato del mondo. Il fuoco che lo consuma è il grande amore per il Padre e per i suoi fratelli da portare alla salvezza. Il Padre gradisce questo soave profumo e tutta la casa del mondo, per la predicazione degli Apostoli, ne sente l’odore e se vuole può convertirsi al Dio vivo e vero, abbandonando ogni idolatria. Il gesto compiuto da Maria è altamente profetico. Rivela la purissima verità di Cristo Signore. È Lui la vittima immolata per la nostra vita eterna. / Madre della Redenzione, Angeli, Santi, fateci profumo di Cristo per il mondo.
</p>

<p>
<u>SILVESTRINI-21</u> / Per il giorno della mia sepoltura. Il gesto profetico di Maria di Betània ancora oggi parla con potenza alla Chiesa come appello ad aprirsi alla gratuità del Vangelo. Il racconto di Giovanni presenta alcune divergenze che ne precisano il taglio teologico. Seduto accanto a Lazzaro che "egli aveva risuscitato dai morti", Gesù viene unto. In mezzo alle tenebre che si addensavano attorno a lui, una donna, con un atto di squisita devozione, gli dimostra la sua riconoscenza e, ungendogli il capo, lo qualifica come Re-Messia. Secondo Giovanni, invece Maria, unge i piedi di Gesù, destinandolo alla sepoltura: poiché non si ungevano i piedi di una persona viva, ma si ungevano i piedi di un cadavere, come parte di un rito che preparava il corpo intero alla sepoltura. Bisogna anche dire che questo unguento profumato, offerto da Maria a Gesù avanti la sua morte, esprime la certezza di lei, dopo la risurrezione del fratello Lazzaro, presente tra i commensali, che Gesù non poteva morire: "Io sono la risurrezione e la vita". Il gesto di Maria naturalmente non è condiviso da chi non ha fede, come Giuda, che avrebbe preferito una elargizione altamente caritativa, nascondendo così l'ingordigia di cui era assetato il suo animo. L'evangelista infatti chiarisce: "era un ladro e, tenendo la borsa, portava via quello che vi mettevano dentro". Eppure anche lui era stato scelto per essere tra i suoi discepoli. "Grande folla venne là per vedere Gesù e Lazzaro... ma i sommi Sacerdoti per questo motivo deliberarono di uccidere tutt'e due", diventati ormai testimoni scomodi. Gli eventi, nonostante tutto, precipitano tutti dalla parte di Gesù. La spontaneità invece dei poveri nello spirito adempie senza clamore i disegni di Dio a salvezza di ogni uomo. I grandi al contrario, di ogni tempo, si àgitano, decidono, sopprimono la vita, ma verranno smascherati nella loro falsità. Nel mondo non manchino mai i sostenitori e gli annunciatori della vita, che rinnovino storia e speranza.
</p>

<p>
<u>LOYOLA1</u> / <br>
Il profumo dell’olio che si sparge per tutta la casa dà la cifra dell’amore di Maria per il Signore Gesù. Come l’amore, il profumo non si vede, ma si sente, si gusta, e giunge in ogni angolo del luogo dove esso viene sparso. Come l’amore, che intride di sé ogni cosa, ogni persona, con la quale viene a contatto. Un amore fatto di gesti, di servizio, di ascolto, di contemplazione. Di partecipazione, come per Lazzaro, decretato di morte dopo la risurrezione operata da Gesù perché testimone – che quindi che indubitabilmente attrae verso il Signore. L’amore sparso, l’amore ricevuto, l’amore donato… tutto in questa cena-scena parla di un amore che è innanzi tutto quello che Gesù sta per fare di sé. Che c’entra allora quantificare lo “spreco” di profumo? “Lasciala fare”, dice Gesù. Di fronte alla gratuità di un gesto così non c’è spazio per i miseri mercanteggiamenti, neppure di fronte alla falsa alternativa di dare quei soldi per i poveri. Per i poveri c’è e ci sarà sempre lo spazio che è necessario, perché sono la presenza del Signore fra noi. Ma in questo momento bisogna anche gustare la presenza di quel “povero” che è Gesù, che fra poco diventerà reietto, maltrattato, umiliato, crocifisso. Per amore. Quale nardo offro oggi al mio Signore? Quale ipocrisia mi ha impedito di offrirmi per amore? In che occasione mi è sembrato che qualcuno versasse nardo per me, per amore? (Lino Dan SJ)
</p>

<p>
<u>LOYOLA2</u> / <br>
Oggi attorno a Gesù posso vedere molti amici. Lazzaro, il festeggiato. Nella casa di Betania, che tante volte aveva accolto Gesù e i discepoli, è in corso un banchetto. Gli occhi di tutti sono su Lazzaro, il soccorso da Dio – come dice il suo stesso nome –, tornato dalla morte, chiamato da Gesù ad uscire dal suo sepolcro, ed è festa perché Lazzaro era morto ed è tornato in vita! Marta, la serva. Non una parola in più su di lei in questo vangelo, ma è già una parola che dice tutto. Le donne del vangelo sono state maestre dello stesso Gesù nel servire, da sua Madre a Marta, passando per molte altre. C’è una tradizione di servitrici che costruiranno l’icona della lavanda dei piedi, in quel primo cenacolo, e in ogni altro che ha accolto piedi stanchi, prima ancora di volti… Maria, l’innamorata. La forza inaudita dei sui gesti, scandalizza tutt’ora. Esperta dello spreco, ha profumato di fiori la passione di Cristo. Neanche la morte del Golgota è riuscita a coprire l’intenso nardo che ha lavato dai piedi al capo il corpo dell’amato Dio. Giuda, il ladro. L’evangelista è categorico col suo giudizio, Giuda non ha a cuore i poveri ma solo la cassa. Tuttavia la reazione di Giuda è attualissima. Quanti dentro e fuori la Chiesa armano guerre contrapponendo servizio ai poveri e culto, quante volte anch’io ho sperimentato tendersi i miei nervi per le stesse ragioni. Ecco allora la parola di Gesù: lasciala fare, lasciala amare. Sia quest’amore il punto di partenza del servizio ai poveri, sia quest’amore l’unica tensione che mi attraversa. Sia il ricordo del profumo di Betania ad accompagnare tutte le morti che attendono certe il giorno della resurrezione. / In quale personaggio di questo vangelo mi identifico? In quale luogo della mia vita sento il profumo del nardo, in questi giorni densi di morte che stiamo vivendo? Cosa mi provoca la parola ‘lascialo/a fare’? (Giuseppe Amalfa SJ)
</p>

<p>
<u>LOYOLA-21</u> / Siamo all’inizio dell’ultima settimana, in cui Gesù compirà la sua opera, è il principio della nuova creazione. La scena è quella di un banchetto, la festa per il ritorno alla vita di Lazzaro. In questo contesto avviene una cosa incredibile: Maria piena di gratitudine e amore per Gesù lo ama fino a compromettersi per sempre. Lei creatura amata da sempre, nel gesto di ungere i piedi al maestro ama senza fine il suo creatore e lo fa senza misura. L’amante è amato, riconosciuto, ed il risultato è il profumo che si spande e raggiunge tutti. Siamo chiamati a questo amore, a questo dono totale e allora sarebbe bello amare così, imparare da Maria a donarci totalmente, senza misura con ciò che di più bello c’è in noi, essere nella vita profumo di lui! C’è però chi a questo orizzonte si indigna, qui Giuda ma in Marco e Matteo i discepoli tutti. C’è una parte di noi calcolatrice che per paura, gelosia, egoismo non vuole amare così perché il rischio è quello di compromettersi, di perdersi. Inizia così la Settimana Santa, l’invito del Vangelo è quello di immergerci nella vita di Gesù, e rinascere in Lui come creature nuove, amate, donate ai fratelli. / Come ci sentiamo davanti a questo gesto di amore incondizionato di Maria? Nella nostra vita, nella nostra storia, quante volte ci siamo sentiti profumo di Lui? Ci è capitato di sentire in noi una parte indignata davanti a tanto spreco di vita, di amore per il Signore? (Maria Buiatti Luca Baccolini)
</p>

<p>
<u>LettureBose</u> / Noi siamo la Gerusalemme sulla quale Gesù ha pianto / Avvicinandosi a Gerusalemme nostro Signore alla vista della città pianse e disse: Se in questo giorno anche tu avessi conosciuto ciò che ti porta alla pace, ma ormai è nascosto ai tuoi occhi. Verranno giorni per te in cui i tuoi nemici ti circonderanno di trincee (Lc 19,42-43). Queste parole contengono dei misteri e speriamo, se Dio ce li rivela, di poterne scoprire il senso nascosto. Prima di tutto bisogna vedere il senso del suo pianto. Tutte le beatitudini di cui Gesù ha parlato nel vangelo sono confermate dal suo esempio, e il suo insegnamento è dimostrato dalla sua testimonianza. Beati i miti, dice (Mt 5,5). A questo aggiunge qualcosa di simile riguardante la sua persona; dice: Imparate da me, che sono mite (Mt 11,29). Beati i pacifici (Mt 5,9); e chi è pacifico quanto il mio Signore Gesù, che è la nostra pace, che ha fatto cessare l'inimicizia e che l'ha distrutta nella propria carne (Ef 2,14)? Beati quelli che soffrono persecuzione a causa della giustizia (Mt 5,10). Nessuno ha patito persecuzione a causa della giustizia quanto il Signore Gesù che è stato crocifisso per i nostri peccati. Il Signore mostra dunque realizzate in se stesso tutte le beatitudini. In accordo a quanto aveva detto: Beati coloro che piangono (Mt 5,4), egli stesso piange per porre le fondamenta anche di questa beatitudine. Pianse su Gerusalemme ... lo mi chiedo se questo pianto di Gesù non si riferisca anche alla nostra Gerusalemme. Noi infatti siamo la Gerusalemme sulla quale Gesù ha pianto, noi che sembriamo possedere una maggiore capacità di vedere. Se dopo aver conosciuto i misteri della verità, dopo aver ricevuto la parola del vangelo e gli insegnamenti della chiesa, uno di noi pecca, vi saranno pianto e lacrime su di lui. Non si piange su quelli che non sono credenti, ma su quello che dopo aver fatto parte di Gerusalemme, smette di appartenerle. Si piange su questa nostra Gerusalemme perché, dopo che ha peccato, l'assedieranno i nemici, cioè le potenze avverse, gli spiriti malvagi e scaveranno attorno a essa una trincea, l'assedieranno e non lasceranno pietra su pietra. (Origene, Omelie sul Vangelo di Luca 38,1-4) 
</p>

<p>
<u>MichaelDavideSemeraro</u> / Convertire... l'atmosfera / Nello spazio di pochi versetti, per ben due volte, il profeta Isaia evoca uno dei doni messianici per eccellenza: «egli porterà il diritto alle nazioni» (Is 42,1) e ancora «proclamerà il diritto con verità» (42,3). In contrasto con quest’immagine del diritto, il Vangelo ci mette di fronte al rischio, sempre incombente per ogni discepolo, di tradire il Signore molto prima di consegnarlo nelle mani dei suoi nemici. L’evangelista commenta il disappunto di Giuda davanti al tenero e profetico gesto di Maria con parole forti: «Disse questo non perché gli importasse dei poveri, ma perché era un ladro e, siccome teneva la cassa, prendeva quello che vi mettevano dentro» (Gv 12,6). Il cammino di questi santi giorni si apre con la duplice memoria di un gesto pieno di tenerezza e di eccesso compiuto da Maria, cui si contrappone quello pieno di disprezzo e di calcolo che si forma come una cancrena, nel cuore di Giuda. Il nostro cuore non è mai certo di trovarsi dall’una o dall’altra parte. Pertanto siamo chiamati, rivivendo i giorni della Passione, a fare il punto delle nostre passioni per dare spazio alla passione del cuore capace di fare della nostra vita un gesto di speranza che si fa compagnia amorosa in ogni tribolazione: «Lasciala fare, perché ella lo conservi per il giorno della mia sepoltura. I poveri infatti li avete sempre con voi, ma non sempre avete me» (Gv 12,7). Queste parole del Signore alla vigilia della sua Passione ci fanno intuire il senso profondo di quel «diritto» che è uno dei doni messianici più sperati e attesi. Il Messia umiliato ristabilisce per tutti il diritto a essere «poveri» senza per questo essere né esclusi, né umiliati. Nel mistero della Pasqua ci è restituita la gioia di poter donare con eccesso come pure di essere oggetto di un amore esagerato senza doversi per nulla vergognare. Il dono pasquale che ci viene dal Signore è di poter amare e di lasciarsi amare in una pienezza che mette in imbarazzo, fino a smascherare tutte le altre logiche segnate e dominate, invece, da un calcolo mortifero al cui centro di valutazione siamo noi stessi con i nostri piccoli e grandi interessi: «I capi dei sacerdoti allora decisero di uccidere anche Lazzaro, perché molti Giudei se ne andavano a causa di lui e credevano in Gesù» (Gv 12,11). Il diritto ad amare secondo il proprio cuore e ad essere amati secondo il proprio bisogno e i propri desideri, ha una caratteristica fondamentale e inconfondibile: «Non griderà né alzerà il tono» (Is 42,2). Come per Elia sull’Horeb, il segno distintivo del passaggio di Dio nella nostra vita e del nostro entrare nella vita stessa di Dio non può che essere quel “fine silenzio” (1Re 19,12) che avvolge e contrassegna i gesti di grande valore i quali non si impongono mai, eppure si impongono da se stessi: «Maria allora prese trecento grammi di profumo di puro nardo, assai prezioso, ne cosparse i piedi di Gesù, poi li asciugò con i suoi capelli, e tutta la casa si riempì dell’aroma di quel profumo» (Gv 12,3). Lasciamo che nel nostro cuore si crei l’atmosfera più adeguata a vivere questi santi giorni: il silenzio, l’attenzione, la cura dei particolari e, soprattutto, una disponibilità radicale a farci interrogare dalle esigenze di un amore che sia degno di questo nome.
</p>

<p>
<u>LuigiMariaEpicoco</u> / Lo spreco della gratuità / Il Vangelo del lunedì Santo inizia con il racconto di una cena. Sei giorni prima della Pasqua Gesù è invitato a casa di Marta, Maria e Lazzaro. È una cena di amici, perché questi tre fratelli sono tra gli amici più cari di Gesù. Mancano pochi giorni alle ore della Passione e Maria compie un gesto scandalosamente bello: “Maria allora prese trecento grammi di profumo di puro nardo, assai prezioso, ne cosparse i piedi di Gesù, poi li asciugò con i suoi capelli, e tutta la casa si riempì dell’aroma di quel profumo”. Non si riportano discorsi, ma gesti, forse a suggerirci che l’amore è sempre un fatto concreto, non una discussione. L’Amore è l’infinita tenerezza con cui Maria unge Gesù. È una tenerezza da spreco, è inutile agli occhi di Giuda che con una logica tutta umana dice: “Perché non si è venduto questo profumo per trecento denari e non si sono dati ai poveri?”. Quante volte le medesime parole le ripetiamo noi o le sentiamo scagliate contro la Chiesa. Parole che sono umanamente comprensibili ma troppo miopi per capire l’amore. Esso è sempre uno spreco, perché chi ama non calcola ma dà tutto. Solo chi ama così i piedi di Cristo è in grado di amare bene i poveri. Diversamente si convincerà che i poveri sono solo folle da sfamare, non persone da amare, di cui il pane ne è solo una modalità, ma solo una. E chi ragiona così solitamente conclude dicendo che le suore di clausura sono uno spreco mentre quelle missionarie sono utilissime. Così pensiamo che il verbo “fare” sia superiore al verbo “essere”, ma è esattamente il contrario. Bisogna “essere” amore più che semplicemente “fare” amore. In verità l’immensa lezione che si consuma pochi giorni prima della Pasqua in casa di Marta, Maria e Lazzaro, è la prefigurazione di quello “spreco” che sarà la morte di Gesù in croce. È Lui il vasetto pieno del buon profumo dell’Amore del Padre che rotto nella morte spargerà per tutto il mondo e per tutta la storia il profumo della Misericordia di Dio. È lo spreco della gratuità.
</p>

<p>
<u>RobertoPasolini</u> / In punta di piedi / Lazzaro era uscito vivo dal sepolcro. L’incontenibile gioia viene celebrata con un momento conviviale nel quale Gesù è il desideratissimo ospite d’onore. Une delle due sorelle di colui che da morto è stato riportato in vita, Maria, letteralmente fuori di sé, decide a un tratto di trasformare la sua intima gioia in un’esagerata manifestazione di gratitudine: «Prese trecento grammi di profumo di puro nardo, assai prezioso, ne cosparse i piedi di Gesù, poi li asciugò con i suoi capelli» (Gv 12,3). «Sei giorni prima della Pasqua» (12,1), il cammino della settimana santa inizia così, con una libagione di profumo invadente ed eccedente — trecento denari di profumo erano circa un anno di stipendio — in cui si prefigura e si intuisce tutto il significato della passione del Signore Gesù. Il linguaggio della Pasqua si esprime e si comprende solo nell’orizzonte dell’amore audace, dove la ragionevolezza, il calcolo prudente, la convenienza devono cedere il passo alla lucida follia del dono gratuito. Maria ha colto la segreta bellezza di Cristo e compie un gesto con cui riconosce nella sua persona il cuore stesso di Dio, il quale «distende la terra con ciò che vi nasce, dà il respiro alla gente che la abita e l’alito a quanti camminano su di essa» (Is 42,5). Nel singolare modo con cui Gesù ha dimostrato i sentimenti di amicizia nei confronti di Lazzaro — attendendo la sua morte per poi restituirlo alla vita (cf. Gv 11,6) — Maria ha saputo intuire la mitezza con cui il servo di Dio è chiamato a salvare il mondo, secondo quanto già annunciava il misterioso canto del profeta: «Non griderà né alzerà il tono, non farà udire in piazza la sua voce, non spezzerà una canna incrinata, non spegnerà uno stoppino dalla fiamma smorta; proclamerà il diritto con verità» (Is 42,3). La generosità di Maria e la mitezza del Signore dispongono i nostri cuori ad accogliere la prossima festa di Pasqua come fosse un profumo, impalpabile realtà capace di giungere ovunque e di raggiungere chiunque, e di arricchire ogni cosa senza alterare nulla. La salvezza cristiana, infatti, non è l’abolizione dei limiti creaturali né la rimozione delle conseguenze causate dal cattivo uso della nostra libertà, ma è amore che cosparge di speranza ogni paura di vivere e di morire. È profumo (shemen, in ebraico), voce mite ed eloquente in grado di restituire il nome (shem) a ogni cosa. Persino all’assurdità del peccato e alla smentita della morte. Il discepolo Giuda, però, punta i piedi di fronte a questa libera e fragrante manifestazione simbolica dell’amore pasquale e della sua inerme potenza: «Perché non si è venduto questo profumo per trecento denari e non si sono dati ai poveri?» (Gv 12,5). Al di là del fatto di essere «un ladro» (12,6) — secondo l’annotazione dell’evangelista — Giuda è figura di ogni nostra incapacità di guardare la povertà non come un problema da risolvere, ma come un’occasione per entrare nella logica del dono e del servizio. Il Signore rivolge la parola al suo amareggiato discepolo, che sembra non riuscire a contemplare colei che, spingendo il suo desiderio di adorazione fino ai piedi del Signore, sta prefigurando la totalità del dono d’amore con cui Dio ha deciso di salvare il mondo: «Lasciala fare, perché ella lo conservi per il giorno della mia sepoltura» (Gv 12,7). Solo obbedendo a questo imperativo si può entrare nella gioia e nel mistero della Pasqua: posando le armi, scaricando la rabbia, rinunciando ai giudizi, disobbedendo alle proteste del cuore. In punta di piedi.
</p>

<p>
<u>HomilyVoice-21</u> / PRIMA LETTURA Io, il Signore, ti ho chiamato per la giustizia e ti ho preso per mano; ti ho formato e ti ho stabilito come alleanza del popolo e luce delle nazioni, perché tu apra gli occhi ai ciechi e faccia uscire dal carcere i prigionieri, dalla reclusione coloro che abitano nelle tenebre. Il Signore decide, stabilisce, vuole, ordina, comanda. Il suo Servo fedele trasforma la volontà di Dio in sua vita. La trasformazione in vita della volontà del Signore Dio diviene grazia di salvezza e di redenzione. Possiamo dire che il Servo del Signore è il Realizzatore, l’Esecutore, l’Attuatore, Colui che dona vita, trasformandoli in storia, a tutte le promesse, le profezie, i giuramenti, gli oracoli pronunciati dal Signore dal Signore. Il Signore ordina al suo Servo fedele cosa fare e come farla, fin nei più piccoli dettagli e il Servo fedele compie ogni ordine e comando del Padre senza nulla tralascia, nulla omettere. Il Servo del Signore è Gesù di Nazaret. Lui sa cosa fare e lo rivela fin da subito, non appena inizia la sua missione. Lo spirito del Signore Dio è su di me, perché il Signore mi ha consacrato con l’unzione; mi ha mandato a portare il lieto annuncio ai miseri, a fasciare le piaghe dei cuori spezzati, a proclamare la libertà degli schiavi, la scarcerazione dei prigionieri, a promulgare l’anno di grazia del Signore, il giorno di vendetta del nostro Dio, per consolare tutti gli afflitti, per dare agli afflitti di Sion una corona invece della cenere, olio di letizia invece dell’abito da lutto, veste di lode invece di uno spirito mesto. Essi si chiameranno querce di giustizia, piantagione del Signore, per manifestare la sua gloria (Is 61,1-3). Diciamo questo perché le profezie parlano con divina chiarezza e sapienza eterna nello Spirito Santo. La volontà della salvezza e della redenzione è del Padre celeste. Ma è volontà del Padre celeste che ogni salvezza, ogni redenzione, ogni giustificazione sia un premio che Lui dona al Figlio suo. Questo premio lo dona per la fede nel suo Figlio e solo per essa. Il Padre non solo vuole che tutti gli uomini siano salvati. Vuole anche che il solo nome nel quale si possa essere salvati è il nome di Gesù il Nazareno. È una sola volontà. Non sono due. Una sola volontà deve rimanere per i secoli eterni. Diciamo questo perché oggi non solo si separa il Padre da Cristo Gesù, non solo si separa anche Dio dal Padre, quanto anche si separa la salvezza per Cristo dalla salvezza in Cristo. Gesù può compiere la salvezza e la redenzione dell’uomo perché il Padre, per opera dello Spirito Santo, agisce in Lui e per Lui, con Lui. Senza il Padre Cristo non esiste come Salvatore e Redentore. Ma anche senza Cristo il Padre non esiste come Salvatore e Redentore. Qualcuno pensa ad una salvezza per Cristo, ma non ad una salvezza in Cristo e con Cristo. Neanche questa divisione potrà mai esistere. Il Padre, Cristo Gesù, nello Spirito Santo, Per Cristo, con Cristo, in Cristo devono rimanere in eterno una cosa sola. Chi separa e chi divide non ha né il Padre, né Cristo Gesù, né lo Spirito Santo, né per Cristo, né in Cristo, né con Cristo. Nella separazione regna il nulla redentivo. Leggiamo Is 42, 1-7 Ecco il mio servo che io sostengo, il mio eletto di cui mi compiaccio. Ho posto il mio spirito su di lui; egli porterà il diritto alle nazioni. Non griderà né alzerà il tono, non farà udire in piazza la sua voce, non spezzerà una canna incrinata, non spegnerà uno stoppino dalla fiamma smorta; proclamerà il diritto con verità. Non verrà meno e non si abbatterà, finché non avrà stabilito il diritto sulla terra, e le isole attendono il suo insegnamento. Così dice il Signore Dio, che crea i cieli e li dispiega, distende la terra con ciò che vi nasce, dà il respiro alla gente che la abita e l’alito a quanti camminano su di essa: Io, il Signore, ti ho chiamato per la giustizia e ti ho preso per mano; ti ho formato e ti ho stabilito come alleanza del popolo e luce delle nazioni, perché tu apra gli occhi ai ciechi e faccia uscire dal carcere i prigionieri, dalla reclusione coloro che abitano nelle tenebre. Il Servo del Signore non è il Salvatore, il Redentore di un uomo, una tribù, un popolo, una lingua, una nazione. Lui è stato costituito dal Padre per decreto eterno Salvatore e Redentore di tutta l’umanità. Non solo. Lui è stato innalzato a Signore e Giudice dell’universo. Tutte le nazioni dovranno essere salvate e rendete per Lui, con Lui, in Lui. Meditando solo questa profezia, dobbiamo confessare che oggi i nostri pensieri veramente sono un abisso distanti dai pensieri del nostro Dio. Oggi ci stiamo trasformando tutti in assertori, annunciatori, propagandisti di una redenzione, di una salvezza senza il Padre – il Padre lo abbiamo sostituito con Dio –, senza Cristo Gesù – ogni religione è via di vera salvezza –, senza lo Spirito Santo, il Creatore del cuore nuovo dentro di noi, colui che deve generarci come nuove creature nelle acque del Battesimo. Tutto il mistero della redenzione è stato ridotto in cenere. Sembra ai nostri giorni compiersi il sogno del faraone: “Due anni dopo, il faraone sognò di trovarsi presso il Nilo. Ed ecco, salirono dal Nilo sette vacche, belle di aspetto e grasse, e si misero a pascolare tra i giunchi. Ed ecco, dopo quelle, salirono dal Nilo altre sette vacche, brutte di aspetto e magre, e si fermarono accanto alle prime vacche sulla riva del Nilo. Le vacche brutte di aspetto e magre divorarono le sette vacche belle di aspetto e grasse. E il faraone si svegliò. Poi si addormentò e sognò una seconda volta: ecco, sette spighe spuntavano da un unico stelo, grosse e belle. Ma, dopo quelle, ecco spuntare altre sette spighe vuote e arse dal vento d’oriente. Le spighe vuote inghiottirono le sette spighe grosse e piene. Il faraone si svegliò: era stato un sogno (41.1-7). Oggi le sette vacche magre dell’eresia e le sette spighe vuote della falsità e della menzogna sul mistero della salvezza in pochi anni ha distrutto tutto l’edificio della nostra fede che il Signore aveva impiegato a innalzare circa quattromila anni. Se non ci svegliamo da questo sonno di morte ereticale, della nostra fede rimarranno pochissime tracce. È vero. C’è la promessa di Cristo Gesù che ci rassicura. Le potenze degli inferi non prevarranno contro la Chiesa. Oggi però dobbiamo confessare che lo spirito della menzogna, della falsità, dell’eresia sta mietendo il campo della Chiesa non solo indisturbato, ma con mitissimi figli della stessa Chiesa che gli fanno da mietitori. Il momento è delicato. Anche se sappiamo che la Parola di Gesù rimarrà vera in eterno. LETTURA DEL VANGELO «Perché non si è venduto questo profumo per trecento denari e non si sono dati ai poveri?». «Lasciala fare, perché essa lo conservi per il giorno della mia sepoltura. I poveri infatti li avete sempre con voi, ma non sempre avete me». Maria è donna mossa dallo Spirito Santo. È lo Spirito del Signore che spinge il suo cuore a compiere un gesto di consolazione e di conforto verso Cristo Gesù. Il suo è anche un gesto profetico. Unge in anticipo il corpo di Cristo in vista della sepoltura. Inoltre, quanto rimane dell’unguento dovrà essere conservato perché necessario prima che il corpo di Gesù venga posto nel sepolcro. Questa unzione è frutto dello Spirito, non del cuore di Maria. Giuda è ladro e da ladro pensa. A lui nulla interessa dei poveri. Dei poveri invece si serve per un suo personale lucro. Pensando da ladro, con un cuore da ladro, mai potrà comprendere le mozioni dello Spirito Santo. Chi è dallo Spirito, pensa secondo lo Spirito, produce i frutti dello Spirito. Chi è dal peccato, pensa secondo il peccato, compie le opere del peccato. A Giuda si può applicare quanto il Libro della Sapienza dice di coloro che fabbricano idoli. Anche dal male costoro traggono profitto. Cenere è il suo cuore, la sua speranza più vile della terra, la sua vita più spregevole del fango, perché disconosce colui che lo ha plasmato, colui che gli inspirò un’anima attiva e gli infuse uno spirito vitale. Ma egli considera la nostra vita come un gioco da bambini, l’esistenza un mercato lucroso. Egli dice che da tutto, anche dal male, si deve trarre profitto (Sap 15,10-12). Chi legge il cuore di Giuda e lo vede “pieno di fiele amaro e preso nei lacci dell’iniquità” (At 8,12), non sono gli occhi di un uomo. Sono invece gli occhi dello Spirito Santo. È lo Spirito Santo che rivela le intenzioni del cuore di Giuda: “Disse questo non perché gli importasse dei poveri, ma perché era un ladro e, siccome teneva la cassa, prendeva quello che vi mettevano dentro”. O crediamo che è lo Spirito Santo che rivela il cuore di Giuda, oppure per noi si chiuderanno tutte le porte per la comprensione di ogni Parola contenuta nei Sacri Testi. Al di là del genere letterario, al di là del metodo storico-critico, al di là di ogni regola moderna di esegesi e di ermeneutica, c’è una regola che tutto deve precedere e tutto deve verificare, tutto leggere e tutto interpretare: lo Spirito Santo che il Sacro Testo ha scritto servendosi dei suoi agiografi. Lo Spirito Santo che ha scritto i Sacri Testi è lo stesso Spirito Santo che li dovrà interpretare. Dovrà essere lo Spirito Santo che oggi muove il cuore di Maria a ungere il corpo di Cristo Gesù. Deve essere lo Spirito Santo che svela il cuore di Giuda. Deve essere lo Spirito Santo che dice a Giuda di lasciare che Maria obbedisca allo Spirito. Un uomo può ascoltare un altro uomo se l’uomo parla dallo Spirito Santo. Ma nessun uomo dovrà ascoltare un altro uomo se quest’uomo parla dal peccato, dal vizio, dalla trasgressione dei Comandamenti. Chi non è nella Legge del Signore, chi non vive nel Vangelo, mai parlerà dallo Spirito Santo. Parlerà dal suo cuore e dal suo peccato. Quest’uomo non va ascoltato. Quando un uomo ha parole di calunnia, falsità, menzogna, falsa testimonianza, giudizio, condanna, odio, disprezzo verso i suoi fratelli, quest’uomo non parla dallo Spirito Santo, parla dal peccato, mai andrà ascoltato. Ecco cosa rivela a noi il Libro della Sapienza: La sapienza non entra in un’anima che compie il male né abita in un corpo oppresso dal peccato. Il santo spirito, che ammaestra, fugge ogni inganno, si tiene lontano dai discorsi insensati e viene scacciato al sopraggiungere dell’ingiustizia (Sap 1,4-5). È grande falsità quando uno dice che è lo Spirito Santo che parla, quando dalla sua bocca esce ogni lava e fuoco di odio, disprezzo, calunnia. LEGGIAMO IL TESTO DI Gv 12,1-11 Sei giorni prima della Pasqua, Gesù andò a Betània, dove si trovava Lazzaro, che egli aveva risuscitato dai morti. E qui fecero per lui una cena: Marta serviva e Lazzaro era uno dei commensali. Maria allora prese trecento grammi di profumo di puro nardo, assai prezioso, ne cosparse i piedi di Gesù, poi li asciugò con i suoi capelli, e tutta la casa si riempì dell’aroma di quel profumo. Allora Giuda Iscariota, uno dei suoi discepoli, che stava per tradirlo, disse: «Perché non si è venduto questo profumo per trecento denari e non si sono dati ai poveri?». Disse questo non perché gli importasse dei poveri, ma perché era un ladro e, siccome teneva la cassa, prendeva quello che vi mettevano dentro. Gesù allora disse: «Lasciala fare, perché essa lo conservi per il giorno della mia sepoltura. I poveri infatti li avete sempre con voi, ma non sempre avete me». Intanto una grande folla di Giudei venne a sapere che egli si trovava là e accorse, non solo per Gesù, ma anche per vedere Lazzaro che egli aveva risuscitato dai morti. I capi dei sacerdoti allora decisero di uccidere anche Lazzaro, perché molti Giudei se ne andavano a causa di lui e credevano in Gesù. Oggi noi, discepoli di Gesù, stiamo pensando come Giuda. Il Signore Dio ha posto nelle nostre mani un vaso di alabastro, che è il suo cuore, contenente in esso un profumo assai prezioso, anzi preziosissimo: il mistero di Cristo Gesù e il mistero dello Spirito Santo. Con questo unguento preziosissimo il Signore nostro Dio ci chiede di ungere ogni uomo così da farlo divenire corpo di Cristo e tempio vivo dello Spirito Santo, casa del nostro Dio sulla terra. Noi cosa abbiamo fatto? Abbiamo venduto questo unguento dall’inestimabile valore per una misera gloria mondana, per una peccaminosa considerazione da parte degli uomini, per un loro applauso. Abbiamo venduto Cristo Gesù e lo Spirito Santo per assumere il pensiero del mondo, il pensiero di Giuda. È questo oggi il nostro peccato. Il mondo è povero, affamato, assetato. Ma non di pane, bensì di Cristo e dello Spirito Santo. Il Signore Dio ha dato a noi il suo cuore e nel suo cuore Cristo e lo Spirito Santo, capaci di sfamare e di dissetare il mondo intero. Noi invece ci siamo lasciati conquistare dal pensiero di Giuda, ci siamo venduti Cristo, lo Spirito Santo, lo stesso cuore del Padre. Qual è il frutto di questa nostra azione? Non abbiamo dissetato e sfamato il mondo. In più i poveri, anziché diminuire, aumentano sempre di più. Senza Cristo e senza lo Spirito Santo tutto il mondo diventerà povero materialmente. Mentre con Cristo e lo Spirito Santo, anche i poveri più poveri saranno ricchi, anzi ricchissimi. Non manca loro nulla. Materialmente nessuno è più povero di Cristo Crocifisso. Spiritualmente nessuno è più ricco di Lui. “Siamo poveri, ma facciamo ricco il mondo”. Madre di Cristo Crocifisso, aiutaci. Vogliamo essere sempre mossi e guidati dallo Spirito Santo. Daremo al mondo Cristo e lo Spirito. Amen.  
</p>

<span class="backlinks">
<hr class='footnotes'>
<b>Backlinks:</b>
<br />
<a href='file:///C:/MYZAPP/PRAXIS/QUOTIDIE.html'>QUOTIDIE</a>

</span>

</div>
</div>
</body>
</html>
