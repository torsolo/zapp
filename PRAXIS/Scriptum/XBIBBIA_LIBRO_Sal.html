<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Sal</div>
<div class="edizione CEI2008">
<div class="libro Sal">
<p class="CCAPITOLO VVERSO">TESTO</p>
<p class="C1 V1">Beato l’uomo che non entra nel consiglio dei malvagi, non resta nella via dei peccatori e non siede in compagnia degli arroganti,</p>
<p class="C1 V2">ma nella legge del Signore trova la sua gioia, la sua legge medita giorno e notte.</p>
<p class="C1 V3">È come albero piantato lungo corsi d’acqua, che dà frutto a suo tempo: le sue foglie non appassiscono e tutto quello che fa, riesce bene.</p>
<p class="C1 V4">Non così, non così i malvagi, ma come pula che il vento disperde;</p>
<p class="C1 V5">perciò non si alzeranno i malvagi nel giudizio né i peccatori nell’assemblea dei giusti,</p>
<p class="C1 V6">poiché il Signore veglia sul cammino dei giusti, mentre la via dei malvagi va in rovina.   </p>
<p class="C2 V1">Perché le genti sono in tumulto e i popoli cospirano invano?</p>
<p class="C2 V2">Insorgono i re della terra e i prìncipi congiurano insieme contro il Signore e il suo consacrato:</p>
<p class="C2 V3">«Spezziamo le loro catene, gettiamo via da noi il loro giogo!».</p>
<p class="C2 V4">Ride colui che sta nei cieli, il Signore si fa beffe di loro.</p>
<p class="C2 V5">Egli parla nella sua ira, li spaventa con la sua collera:</p>
<p class="C2 V6">«Io stesso ho stabilito il mio sovrano sul Sion, mia santa montagna».</p>
<p class="C2 V7">Voglio annunciare il decreto del Signore. Egli mi ha detto: «Tu sei mio figlio, io oggi ti ho generato.</p>
<p class="C2 V8">Chiedimi e ti darò in eredità le genti e in tuo dominio le terre più lontane.</p>
<p class="C2 V9">Le spezzerai con scettro di ferro, come vaso di argilla le frantumerai».</p>
<p class="C2 V10">E ora siate saggi, o sovrani; lasciatevi correggere, o giudici della terra;</p>
<p class="C2 V11">servite il Signore con timore e rallegratevi con tremore.</p>
<p class="C2 V12">Imparate la disciplina, perché non si adiri e voi perdiate la via: in un attimo divampa la sua ira. Beato chi in lui si rifugia.  </p>
<p class="C3 V1">Salmo. Di Davide. Quando fuggiva davanti al figlio Assalonne.</p>
<p class="C3 V2">Signore, quanti sono i miei avversari! Molti contro di me insorgono.</p>
<p class="C3 V3">Molti dicono della mia vita: «Per lui non c’è salvezza in Dio!».</p>
<p class="C3 V4">Ma tu sei mio scudo, Signore, sei la mia gloria e tieni alta la mia testa.</p>
<p class="C3 V5">A gran voce grido al Signore ed egli mi risponde dalla sua santa montagna.</p>
<p class="C3 V6">Io mi corico, mi addormento e mi risveglio: il Signore mi sostiene.</p>
<p class="C3 V7">Non temo la folla numerosa che intorno a me si è accampata.</p>
<p class="C3 V8">Sorgi, Signore! Salvami, Dio mio! Tu hai colpito alla mascella tutti i miei nemici, hai spezzato i denti dei malvagi.</p>
<p class="C3 V9">La salvezza viene dal Signore: sul tuo popolo la tua benedizione.  </p>
<p class="C4 V1">Al maestro del coro. Per strumenti a corda. Salmo. Di Davide.</p>
<p class="C4 V2">Quando t’invoco, rispondimi, Dio della mia giustizia! Nell’angoscia mi hai dato sollievo; pietà di me, ascolta la mia preghiera.</p>
<p class="C4 V3">Fino a quando, voi uomini, calpesterete il mio onore, amerete cose vane e cercherete la menzogna?</p>
<p class="C4 V4">Sappiatelo: il Signore fa prodigi per il suo fedele; il Signore mi ascolta quando lo invoco.</p>
<p class="C4 V5">Tremate e più non peccate, nel silenzio, sul vostro letto, esaminate il vostro cuore.</p>
<p class="C4 V6">Offrite sacrifici legittimi e confidate nel Signore.</p>
<p class="C4 V7">Molti dicono: «Chi ci farà vedere il bene, se da noi, Signore, è fuggita la luce del tuo volto?».</p>
<p class="C4 V8">Hai messo più gioia nel mio cuore di quanta ne diano a loro grano e vino in abbondanza.</p>
<p class="C4 V9">In pace mi corico e subito mi addormento, perché tu solo, Signore, fiducioso mi fai riposare.  </p>
<p class="C5 V1">Al maestro del coro. Per flauti. Salmo. Di Davide.</p>
<p class="C5 V2">Porgi l’orecchio, Signore, alle mie parole: intendi il mio lamento.</p>
<p class="C5 V3">Sii attento alla voce del mio grido, o mio re e mio Dio, perché a te, Signore, rivolgo la mia preghiera.</p>
<p class="C5 V4">Al mattino ascolta la mia voce; al mattino ti espongo la mia richiesta e resto in attesa.</p>
<p class="C5 V5">Tu non sei un Dio che gode del male, non è tuo ospite il malvagio;</p>
<p class="C5 V6">gli stolti non resistono al tuo sguardo. Tu hai in odio tutti i malfattori,</p>
<p class="C5 V7">tu distruggi chi dice menzogne. Sanguinari e ingannatori, il Signore li detesta.</p>
<p class="C5 V8">Io, invece, per il tuo grande amore, entro nella tua casa; mi prostro verso il tuo tempio santo nel tuo timore.</p>
<p class="C5 V9">Guidami, Signore, nella tua giustizia a causa dei miei nemici; spiana davanti a me la tua strada.</p>
<p class="C5 V10">Non c’è sincerità sulla loro bocca, è pieno di perfidia il loro cuore; la loro gola è un sepolcro aperto, la loro lingua seduce.</p>
<p class="C5 V11">Condannali, o Dio, soccombano alle loro trame, per i tanti loro delitti disperdili, perché a te si sono ribellati.</p>
<p class="C5 V12">Gioiscano quanti in te si rifugiano, esultino senza fine. Proteggili, perché in te si allietino quanti amano il tuo nome,</p>
<p class="C5 V13">poiché tu benedici il giusto, Signore, come scudo lo circondi di benevolenza.  </p>
<p class="C6 V1">Al maestro del coro. Per strumenti a corda. Sull’ottava. Salmo. Di Davide.</p>
<p class="C6 V2">Signore, non punirmi nella tua ira, non castigarmi nel tuo furore.</p>
<p class="C6 V3">Pietà di me, Signore, sono sfinito; guariscimi, Signore: tremano le mie ossa.</p>
<p class="C6 V4">Trema tutta l’anima mia. Ma tu, Signore, fino a quando?</p>
<p class="C6 V5">Ritorna, Signore, libera la mia vita, salvami per la tua misericordia.</p>
<p class="C6 V6">Nessuno tra i morti ti ricorda. Chi negli inferi canta le tue lodi?</p>
<p class="C6 V7">Sono stremato dai miei lamenti, ogni notte inondo di pianto il mio giaciglio, bagno di lacrime il mio letto.</p>
<p class="C6 V8">I miei occhi nel dolore si consumano, invecchiano fra tante mie afflizioni.</p>
<p class="C6 V9">Via da me, voi tutti che fate il male: il Signore ascolta la voce del mio pianto.</p>
<p class="C6 V10">Il Signore ascolta la mia supplica, il Signore accoglie la mia preghiera.</p>
<p class="C6 V11">Si vergognino e tremino molto tutti i miei nemici, tornino indietro e si vergognino all’istante.  </p>
<p class="C7 V1">Lamento che Davide cantò al Signore a causa delle parole di Cus, il Beniaminita.</p>
<p class="C7 V2">Signore, mio Dio, in te ho trovato rifugio: salvami da chi mi perseguita e liberami,</p>
<p class="C7 V3">perché non mi sbrani come un leone, dilaniandomi senza che alcuno mi liberi.</p>
<p class="C7 V4">Signore, mio Dio, se così ho agito, se c’è ingiustizia nelle mie mani,</p>
<p class="C7 V5">se ho ripagato il mio amico con il male, se ho spogliato i miei avversari senza motivo,</p>
<p class="C7 V6">il nemico mi insegua e mi raggiunga, calpesti a terra la mia vita e getti nella polvere il mio onore.</p>
<p class="C7 V7">Sorgi, Signore, nella tua ira, àlzati contro la furia dei miei avversari, svégliati, mio Dio, emetti un giudizio!</p>
<p class="C7 V8">L’assemblea dei popoli ti circonda: ritorna dall’alto a dominarla!</p>
<p class="C7 V9">Il Signore giudica i popoli. Giudicami, Signore, secondo la mia giustizia, secondo l’innocenza che è in me.</p>
<p class="C7 V10">Cessi la cattiveria dei malvagi. Rendi saldo il giusto, tu che scruti mente e cuore, o Dio giusto.</p>
<p class="C7 V11">Il mio scudo è in Dio: egli salva i retti di cuore.</p>
<p class="C7 V12">Dio è giudice giusto, Dio si sdegna ogni giorno.</p>
<p class="C7 V13">Non torna forse ad affilare la spada, a tendere, a puntare il suo arco?</p>
<p class="C7 V14">Si prepara strumenti di morte, arroventa le sue frecce.</p>
<p class="C7 V15">Ecco, il malvagio concepisce ingiustizia, è gravido di cattiveria, partorisce menzogna.</p>
<p class="C7 V16">Egli scava un pozzo profondo e cade nella fossa che ha fatto;</p>
<p class="C7 V17">la sua cattiveria ricade sul suo capo, la sua violenza gli piomba sulla testa.</p>
<p class="C7 V18">Renderò grazie al Signore per la sua giustizia e canterò il nome di Dio, l’Altissimo.  </p>
<p class="C8 V1">Al maestro del coro. Su «I torchi». Salmo. Di Davide.</p>
<p class="C8 V2">O Signore, Signore nostro, quanto è mirabile il tuo nome su tutta la terra! Voglio innalzare sopra i cieli la tua magnificenza,</p>
<p class="C8 V3">con la bocca di bambini e di lattanti: hai posto una difesa contro i tuoi avversari, per ridurre al silenzio nemici e ribelli.</p>
<p class="C8 V4">Quando vedo i tuoi cieli, opera delle tue dita, la luna e le stelle che tu hai fissato,</p>
<p class="C8 V5">che cosa è mai l’uomo perché di lui ti ricordi, il figlio dell’uomo, perché te ne curi?</p>
<p class="C8 V6">Davvero l’hai fatto poco meno di un dio, di gloria e di onore lo hai coronato.</p>
<p class="C8 V7">Gli hai dato potere sulle opere delle tue mani, tutto hai posto sotto i suoi piedi:</p>
<p class="C8 V8">tutte le greggi e gli armenti e anche le bestie della campagna,</p>
<p class="C8 V9">gli uccelli del cielo e i pesci del mare, ogni essere che percorre le vie dei mari.</p>
<p class="C8 V10">O Signore, Signore nostro, quanto è mirabile il tuo nome su tutta la terra!  </p>
<p class="C9 V1">Al maestro del coro. Su «La morte del figlio». Salmo. Di Davide.</p>
<p class="C9 V2">Renderò grazie al Signore con tutto il cuore, annuncerò tutte le tue meraviglie. </p>
<p class="C9 V3">Gioirò ed esulterò in te, canterò inni al tuo nome, o Altissimo,</p>
<p class="C9 V4">mentre i miei nemici tornano indietro, davanti a te inciampano e scompaiono, </p>
<p class="C9 V5">perché hai sostenuto il mio diritto e la mia causa: ti sei seduto in trono come giudice giusto.</p>
<p class="C9 V6">Hai minacciato le nazioni, hai sterminato il malvagio, il loro nome hai cancellato in eterno, per sempre. </p>
<p class="C9 V7">Il nemico è battuto, ridotto a rovine per sempre. È scomparso il ricordo delle città che hai distrutto.</p>
<p class="C9 V8">Ma il Signore siede in eterno, stabilisce il suo trono per il giudizio: </p>
<p class="C9 V9">governerà il mondo con giustizia, giudicherà i popoli con rettitudine.</p>
<p class="C9 V10">Il Signore sarà un rifugio per l’oppresso, un rifugio nei momenti di angoscia. </p>
<p class="C9 V11">Confidino in te quanti conoscono il tuo nome, perché tu non abbandoni chi ti cerca, Signore.</p>
<p class="C9 V12">Cantate inni al Signore, che abita in Sion, narrate le sue imprese tra i popoli, </p>
<p class="C9 V13">perché egli chiede conto del sangue versato, se ne ricorda, non dimentica il grido dei poveri.</p>
<p class="C9 V14">Abbi pietà di me, Signore, vedi la mia miseria, opera dei miei nemici, tu che mi fai risalire dalle porte della morte, </p>
<p class="C9 V15">perché io possa annunciare tutte le tue lodi; alle porte della figlia di Sion esulterò per la tua salvezza.</p>
<p class="C9 V16">Sono sprofondate le genti nella fossa che hanno scavato, nella rete che hanno nascosto si è impigliato il loro piede. </p>
<p class="C9 V17">Il Signore si è fatto conoscere, ha reso giustizia; il malvagio è caduto nella rete, opera delle sue mani.</p>
<p class="C9 V18">Tornino i malvagi negli inferi, tutte le genti che dimenticano Dio.</p>
<p class="C9 V19">Perché il misero non sarà mai dimenticato, la speranza dei poveri non sarà mai delusa. </p>
<p class="C9 V20">Sorgi, Signore, non prevalga l’uomo: davanti a te siano giudicate le genti. </p>
<p class="C9 V21">Riempile di spavento, Signore, riconoscano le genti di essere mortali.  </p>
<p class="C10 V1">Perché, Signore, ti tieni lontano, nei momenti di pericolo ti nascondi? </p>
<p class="C10 V2">Con arroganza il malvagio perseguita il povero: cadano nelle insidie che hanno tramato! </p>
<p class="C10 V3">Il malvagio si vanta dei suoi desideri, l’avido benedice se stesso. </p>
<p class="C10 V4">Nel suo orgoglio il malvagio disprezza il Signore: «Dio non ne chiede conto, non esiste!»; questo è tutto il suo pensiero. </p>
<p class="C10 V5">Le sue vie vanno sempre a buon fine, troppo in alto per lui sono i tuoi giudizi: con un soffio spazza via i suoi avversari. </p>
<p class="C10 V6">Egli pensa: «Non sarò mai scosso, vivrò sempre senza sventure».</p>
<p class="C10 V7">Di spergiuri, di frodi e d’inganni ha piena la bocca, sulla sua lingua sono cattiveria e prepotenza. </p>
<p class="C10 V8">Sta in agguato dietro le siepi, dai nascondigli uccide l’innocente. I suoi occhi spiano il misero,</p>
<p class="C10 V9">sta in agguato di nascosto come un leone nel covo. Sta in agguato per ghermire il povero, ghermisce il povero attirandolo nella rete. </p>
<p class="C10 V10">Si piega e si acquatta, cadono i miseri sotto i suoi artigli. </p>
<p class="C10 V11">Egli pensa: «Dio dimentica, nasconde il volto, non vede più nulla».</p>
<p class="C10 V12">Signore Dio, alza la tua mano, non dimenticare i poveri. </p>
<p class="C10 V13">Perché il malvagio disprezza Dio e pensa: «Non ne chiederai conto»? </p>
<p class="C10 V14">Eppure tu vedi l’affanno e il dolore, li guardi e li prendi nelle tue mani. A te si abbandona il misero, dell’orfano tu sei l’aiuto. </p>
<p class="C10 V15">Spezza il braccio del malvagio e dell’empio, cercherai il suo peccato e più non lo troverai. </p>
<p class="C10 V16">Il Signore è re in eterno, per sempre: dalla sua terra sono scomparse le genti.     Tau 17 (9,38) Tu accogli, Signore, il desiderio dei poveri, rafforzi i loro cuori, porgi l’orecchio, </p>
<p class="C10 V17">perché sia fatta giustizia all’orfano e all’oppresso, e non continui più a spargere terrore l’uomo fatto di terra.  </p>
<p class="C11 V1">Al maestro del coro. Di Davide. Nel Signore mi sono rifugiato. Come potete dirmi: «Fuggi come un passero verso il monte»?</p>
<p class="C11 V2">Ecco, i malvagi tendono l’arco, aggiustano la freccia sulla corda per colpire nell’ombra i retti di cuore.</p>
<p class="C11 V3">Quando sono scosse le fondamenta, il giusto che cosa può fare?</p>
<p class="C11 V4">Ma il Signore sta nel suo tempio santo, il Signore ha il trono nei cieli. I suoi occhi osservano attenti, le sue pupille scrutano l’uomo.</p>
<p class="C11 V5">Il Signore scruta giusti e malvagi, egli odia chi ama la violenza.</p>
<p class="C11 V6">Brace, fuoco e zolfo farà piovere sui malvagi; vento bruciante toccherà loro in sorte.</p>
<p class="C11 V7">Giusto è il Signore, ama le cose giuste; gli uomini retti contempleranno il suo volto.  </p>
<p class="C12 V1">Al maestro del coro. Sull’ottava. Salmo. Di Davide.</p>
<p class="C12 V2">Salvami, Signore! Non c’è più un uomo giusto; sono scomparsi i fedeli tra i figli dell’uomo.</p>
<p class="C12 V3">Si dicono menzogne l’uno all’altro, labbra adulatrici parlano con cuore doppio.</p>
<p class="C12 V4">Recida il Signore le labbra adulatrici, la lingua che vanta imprese grandiose,</p>
<p class="C12 V5">quanti dicono: «Con la nostra lingua siamo forti, le nostre labbra sono con noi: chi sarà il nostro padrone?».</p>
<p class="C12 V6">«Per l’oppressione dei miseri e il gemito dei poveri, ecco, mi alzerò – dice il Signore –; metterò in salvo chi è disprezzato».</p>
<p class="C12 V7">Le parole del Signore sono parole pure, argento separato dalle scorie nel crogiuolo, raffinato sette volte.</p>
<p class="C12 V8">Tu, o Signore, le manterrai, ci proteggerai da questa gente, per sempre,</p>
<p class="C12 V9">anche se attorno si aggirano i malvagi e cresce la corruzione in mezzo agli uomini.  </p>
<p class="C13 V1">Al maestro del coro. Salmo. Di Davide.</p>
<p class="C13 V2">Fino a quando, Signore, continuerai a dimenticarmi? Fino a quando mi nasconderai il tuo volto?</p>
<p class="C13 V3">Fino a quando nell’anima mia addenserò pensieri, tristezza nel mio cuore tutto il giorno? Fino a quando su di me prevarrà il mio nemico?</p>
<p class="C13 V4">Guarda, rispondimi, Signore, mio Dio, conserva la luce ai miei occhi, perché non mi sorprenda il sonno della morte,</p>
<p class="C13 V5">perché il mio nemico non dica: «L’ho vinto!» e non esultino i miei avversari se io vacillo.</p>
<p class="C13 V6">Ma io nella tua fedeltà ho confidato; esulterà il mio cuore nella tua salvezza, canterò al Signore, che mi ha beneficato.  </p>
<p class="C14 V1">Al maestro del coro. Di Davide. Lo stolto pensa: «Dio non c’è». Sono corrotti, fanno cose abominevoli: non c’è chi agisca bene.</p>
<p class="C14 V2">Il Signore dal cielo si china sui figli dell’uomo per vedere se c’è un uomo saggio, uno che cerchi Dio.</p>
<p class="C14 V3">Sono tutti traviati, tutti corrotti; non c’è chi agisca bene, neppure uno.</p>
<p class="C14 V4">Non impareranno dunque tutti i malfattori, che divorano il mio popolo come il pane e non invocano il Signore?</p>
<p class="C14 V5">Ecco, hanno tremato di spavento, perché Dio è con la stirpe del giusto.</p>
<p class="C14 V6">Voi volete umiliare le speranze del povero, ma il Signore è il suo rifugio.</p>
<p class="C14 V7">Chi manderà da Sion la salvezza d’Israele? Quando il Signore ristabilirà la sorte del suo popolo, esulterà Giacobbe e gioirà Israele.  </p>
<p class="C15 V1">Salmo. Di Davide. Signore, chi abiterà nella tua tenda? Chi dimorerà sulla tua santa montagna?</p>
<p class="C15 V2">Colui che cammina senza colpa, pratica la giustizia e dice la verità che ha nel cuore,</p>
<p class="C15 V3">non sparge calunnie con la sua lingua, non fa danno al suo prossimo e non lancia insulti al suo vicino.</p>
<p class="C15 V4">Ai suoi occhi è spregevole il malvagio, ma onora chi teme il Signore. Anche se ha giurato a proprio danno, mantiene la parola;</p>
<p class="C15 V5">non presta il suo denaro a usura e non accetta doni contro l’innocente. Colui che agisce in questo modo resterà saldo per sempre.  </p>
<p class="C16 V1">Miktam. Di Davide. Proteggimi, o Dio: in te mi rifugio.</p>
<p class="C16 V2">Ho detto al Signore: «Il mio Signore sei tu, solo in te è il mio bene».</p>
<p class="C16 V3">Agli idoli del paese, agli dèi potenti andava tutto il mio favore.</p>
<p class="C16 V4">Moltiplicano le loro pene quelli che corrono dietro a un dio straniero. Io non spanderò le loro libagioni di sangue, né pronuncerò con le mie labbra i loro nomi.</p>
<p class="C16 V5">Il Signore è mia parte di eredità e mio calice: nelle tue mani è la mia vita.</p>
<p class="C16 V6">Per me la sorte è caduta su luoghi deliziosi: la mia eredità è stupenda.</p>
<p class="C16 V7">Benedico il Signore che mi ha dato consiglio; anche di notte il mio animo mi istruisce.</p>
<p class="C16 V8">Io pongo sempre davanti a me il Signore, sta alla mia destra, non potrò vacillare.</p>
<p class="C16 V9">Per questo gioisce il mio cuore ed esulta la mia anima; anche il mio corpo riposa al sicuro,</p>
<p class="C16 V10">perché non abbandonerai la mia vita negli inferi, né lascerai che il tuo fedele veda la fossa.</p>
<p class="C16 V11">Mi indicherai il sentiero della vita, gioia piena alla tua presenza, dolcezza senza fine alla tua destra.  </p>
<p class="C17 V1">Preghiera. Di Davide. Ascolta, Signore, la mia giusta causa, sii attento al mio grido. Porgi l’orecchio alla mia preghiera: sulle mie labbra non c’è inganno.</p>
<p class="C17 V2">Dal tuo volto venga per me il giudizio, i tuoi occhi vedano la giustizia.</p>
<p class="C17 V3">Saggia il mio cuore, scrutalo nella notte, provami al fuoco: non troverai malizia. La mia bocca non si è resa colpevole,</p>
<p class="C17 V4">secondo l’agire degli uomini; seguendo la parola delle tue labbra, ho evitato i sentieri del violento.</p>
<p class="C17 V5">Tieni saldi i miei passi sulle tue vie e i miei piedi non vacilleranno.</p>
<p class="C17 V6">Io t’invoco poiché tu mi rispondi, o Dio; tendi a me l’orecchio, ascolta le mie parole,</p>
<p class="C17 V7">mostrami i prodigi della tua misericordia, tu che salvi dai nemici chi si affida alla tua destra.</p>
<p class="C17 V8">Custodiscimi come pupilla degli occhi, all’ombra delle tue ali nascondimi,</p>
<p class="C17 V9">di fronte ai malvagi che mi opprimono, ai nemici mortali che mi accerchiano.</p>
<p class="C17 V10">Il loro animo è insensibile, le loro bocche parlano con arroganza.</p>
<p class="C17 V11">Eccoli: avanzano, mi circondano, puntano gli occhi per gettarmi a terra,</p>
<p class="C17 V12">simili a un leone che brama la preda, a un leoncello che si apposta in agguato.</p>
<p class="C17 V13">Àlzati, Signore, affrontalo, abbattilo; con la tua spada liberami dal malvagio,</p>
<p class="C17 V14">con la tua mano, Signore, dai mortali, dai mortali del mondo, la cui sorte è in questa vita. Sazia pure dei tuoi beni il loro ventre, se ne sazino anche i figli e ne avanzi per i loro bambini.</p>
<p class="C17 V15">Ma io nella giustizia contemplerò il tuo volto, al risveglio mi sazierò della tua immagine.  </p>
<p class="C18 V1">Al maestro del coro. Di Davide, servo del Signore, che rivolse al Signore le parole di questo canto quando il Signore lo liberò dal potere di tutti i suoi nemici e dalla mano di Saul. </p>
<p class="C18 V2">Disse dunque: Ti amo, Signore, mia forza,</p>
<p class="C18 V3">Signore, mia roccia, mia fortezza, mio liberatore, mio Dio, mia rupe, in cui mi rifugio; mio scudo, mia potente salvezza e mio baluardo.</p>
<p class="C18 V4">Invoco il Signore, degno di lode, e sarò salvato dai miei nemici.</p>
<p class="C18 V5">Mi circondavano flutti di morte, mi travolgevano torrenti infernali;</p>
<p class="C18 V6">già mi avvolgevano i lacci degli inferi, già mi stringevano agguati mortali.</p>
<p class="C18 V7">Nell’angoscia invocai il Signore, nell’angoscia gridai al mio Dio: dal suo tempio ascoltò la mia voce, a lui, ai suoi orecchi, giunse il mio grido.</p>
<p class="C18 V8">La terra tremò e si scosse; vacillarono le fondamenta dei monti, si scossero perché egli era adirato.</p>
<p class="C18 V9">Dalle sue narici saliva fumo, dalla sua bocca un fuoco divorante; da lui sprizzavano carboni ardenti.</p>
<p class="C18 V10">Abbassò i cieli e discese, una nube oscura sotto i suoi piedi.</p>
<p class="C18 V11">Cavalcava un cherubino e volava, si librava sulle ali del vento.</p>
<p class="C18 V12">Si avvolgeva di tenebre come di un velo, di acque oscure e di nubi come di una tenda.</p>
<p class="C18 V13">Davanti al suo fulgore passarono le nubi, con grandine e carboni ardenti.</p>
<p class="C18 V14">Il Signore tuonò dal cielo, l’Altissimo fece udire la sua voce: grandine e carboni ardenti.</p>
<p class="C18 V15">Scagliò saette e li disperse, fulminò con folgori e li sconfisse.</p>
<p class="C18 V16">Allora apparve il fondo del mare, si scoprirono le fondamenta del mondo, per la tua minaccia, Signore, per lo spirare del tuo furore.</p>
<p class="C18 V17">Stese la mano dall’alto e mi prese, mi sollevò dalle grandi acque,</p>
<p class="C18 V18">mi liberò da nemici potenti, da coloro che mi odiavano ed erano più forti di me.</p>
<p class="C18 V19">Mi assalirono nel giorno della mia sventura, ma il Signore fu il mio sostegno;</p>
<p class="C18 V20">mi portò al largo, mi liberò perché mi vuol bene.</p>
<p class="C18 V21">Il Signore mi tratta secondo la mia giustizia, mi ripaga secondo l’innocenza delle mie mani,</p>
<p class="C18 V22">perché ho custodito le vie del Signore, non ho abbandonato come un empio il mio Dio.</p>
<p class="C18 V23">I suoi giudizi mi stanno tutti davanti, non ho respinto da me la sua legge;</p>
<p class="C18 V24">ma integro sono stato con lui e mi sono guardato dalla colpa.</p>
<p class="C18 V25">Il Signore mi ha ripagato secondo la mia giustizia, secondo l’innocenza delle mie mani davanti ai suoi occhi.</p>
<p class="C18 V26">Con l’uomo buono tu sei buono, con l’uomo integro tu sei integro,</p>
<p class="C18 V27">con l’uomo puro tu sei puro e dal perverso non ti fai ingannare.</p>
<p class="C18 V28">Perché tu salvi il popolo dei poveri, ma abbassi gli occhi dei superbi.</p>
<p class="C18 V29">Signore, tu dai luce alla mia lampada; il mio Dio rischiara le mie tenebre.</p>
<p class="C18 V30">Con te mi getterò nella mischia, con il mio Dio scavalcherò le mura.</p>
<p class="C18 V31">La via di Dio è perfetta, la parola del Signore è purificata nel fuoco; egli è scudo per chi in lui si rifugia.</p>
<p class="C18 V32">Infatti, chi è Dio, se non il Signore? O chi è roccia, se non il nostro Dio?</p>
<p class="C18 V33">Il Dio che mi ha cinto di vigore e ha reso integro il mio cammino,</p>
<p class="C18 V34">mi ha dato agilità come di cerve e sulle alture mi ha fatto stare saldo,</p>
<p class="C18 V35">ha addestrato le mie mani alla battaglia, le mie braccia a tendere l’arco di bronzo.</p>
<p class="C18 V36">Tu mi hai dato il tuo scudo di salvezza, la tua destra mi ha sostenuto, mi hai esaudito e mi hai fatto crescere.</p>
<p class="C18 V37">Hai spianato la via ai miei passi, i miei piedi non hanno vacillato.</p>
<p class="C18 V38">Ho inseguito i miei nemici e li ho raggiunti, non sono tornato senza averli annientati.</p>
<p class="C18 V39">Li ho colpiti e non si sono rialzati, sono caduti sotto i miei piedi.</p>
<p class="C18 V40">Tu mi hai cinto di forza per la guerra, hai piegato sotto di me gli avversari.</p>
<p class="C18 V41">Dei nemici mi hai mostrato le spalle: quelli che mi odiavano, li ho distrutti.</p>
<p class="C18 V42">Hanno gridato e nessuno li ha salvati, hanno gridato al Signore, ma non ha risposto.</p>
<p class="C18 V43">Come polvere al vento li ho dispersi, calpestati come fango delle strade.</p>
<p class="C18 V44">Mi hai scampato dal popolo in rivolta, mi hai posto a capo di nazioni. Un popolo che non conoscevo mi ha servito;</p>
<p class="C18 V45">all’udirmi, subito mi obbedivano, stranieri cercavano il mio favore,</p>
<p class="C18 V46">impallidivano uomini stranieri e uscivano tremanti dai loro nascondigli.</p>
<p class="C18 V47">Viva il Signore e benedetta la mia roccia, sia esaltato il Dio della mia salvezza.</p>
<p class="C18 V48">Dio, tu mi accordi la rivincita e sottometti i popoli al mio giogo,</p>
<p class="C18 V49">mi salvi dai nemici furenti, dei miei avversari mi fai trionfare e mi liberi dall’uomo violento.</p>
<p class="C18 V50">Per questo, Signore, ti loderò tra le genti e canterò inni al tuo nome.</p>
<p class="C18 V51">Egli concede al suo re grandi vittorie, si mostra fedele al suo consacrato, a Davide e alla sua discendenza per sempre.  </p>
<p class="C19 V1">Al maestro del coro. Salmo. Di Davide.</p>
<p class="C19 V2">I cieli narrano la gloria di Dio, l’opera delle sue mani annuncia il firmamento.</p>
<p class="C19 V3">Il giorno al giorno ne affida il racconto e la notte alla notte ne trasmette notizia.</p>
<p class="C19 V4">Senza linguaggio, senza parole, senza che si oda la loro voce,</p>
<p class="C19 V5">per tutta la terra si diffonde il loro annuncio e ai confini del mondo il loro messaggio. Là pose una tenda per il sole</p>
<p class="C19 V6">che esce come sposo dalla stanza nuziale: esulta come un prode che percorre la via.</p>
<p class="C19 V7">Sorge da un estremo del cielo e la sua orbita raggiunge l’altro estremo: nulla si sottrae al suo calore.</p>
<p class="C19 V8">La legge del Signore è perfetta, rinfranca l’anima; la testimonianza del Signore è stabile, rende saggio il semplice.</p>
<p class="C19 V9">I precetti del Signore sono retti, fanno gioire il cuore; il comando del Signore è limpido, illumina gli occhi.</p>
<p class="C19 V10">Il timore del Signore è puro, rimane per sempre; i giudizi del Signore sono fedeli, sono tutti giusti,</p>
<p class="C19 V11">più preziosi dell’oro, di molto oro fino, più dolci del miele e di un favo stillante.</p>
<p class="C19 V12">Anche il tuo servo ne è illuminato, per chi li osserva è grande il profitto.</p>
<p class="C19 V13">Le inavvertenze, chi le discerne? Assolvimi dai peccati nascosti.</p>
<p class="C19 V14">Anche dall’orgoglio salva il tuo servo perché su di me non abbia potere; allora sarò irreprensibile, sarò puro da grave peccato.</p>
<p class="C19 V15">Ti siano gradite le parole della mia bocca; davanti a te i pensieri del mio cuore, Signore, mia roccia e mio redentore.  </p>
<p class="C20 V1">Al maestro del coro. Salmo. Di Davide.</p>
<p class="C20 V2">Ti risponda il Signore nel giorno dell’angoscia, ti protegga il nome del Dio di Giacobbe.</p>
<p class="C20 V3">Ti mandi l’aiuto dal suo santuario e dall’alto di Sion ti sostenga.</p>
<p class="C20 V4">Si ricordi di tutte le tue offerte e gradisca i tuoi olocausti.</p>
<p class="C20 V5">Ti conceda ciò che il tuo cuore desidera, adempia ogni tuo progetto.</p>
<p class="C20 V6">Esulteremo per la tua vittoria, nel nome del nostro Dio alzeremo i nostri vessilli: adempia il Signore tutte le tue richieste.</p>
<p class="C20 V7">Ora so che il Signore dà vittoria al suo consacrato; gli risponde dal suo cielo santo con la forza vittoriosa della sua destra.</p>
<p class="C20 V8">Chi fa affidamento sui carri, chi sui cavalli: noi invochiamo il nome del Signore, nostro Dio.</p>
<p class="C20 V9">Quelli si piegano e cadono, ma noi restiamo in piedi e siamo saldi.</p>
<p class="C20 V10">Da’ al re la vittoria, Signore; rispondici, quando t’invochiamo.  </p>
<p class="C21 V1">Al maestro del coro. Salmo. Di Davide.</p>
<p class="C21 V2">Signore, il re gioisce della tua potenza! Quanto esulta per la tua vittoria!</p>
<p class="C21 V3">Hai esaudito il desiderio del suo cuore, non hai respinto la richiesta delle sue labbra.</p>
<p class="C21 V4">Gli vieni incontro con larghe benedizioni, gli poni sul capo una corona di oro puro.</p>
<p class="C21 V5">Vita ti ha chiesto, a lui l’hai concessa, lunghi giorni in eterno, per sempre.</p>
<p class="C21 V6">Grande è la sua gloria per la tua vittoria, lo ricopri di maestà e di onore,</p>
<p class="C21 V7">poiché gli accordi benedizioni per sempre, lo inondi di gioia dinanzi al tuo volto.</p>
<p class="C21 V8">Perché il re confida nel Signore: per la fedeltà dell’Altissimo non sarà mai scosso.</p>
<p class="C21 V9">La tua mano raggiungerà tutti i nemici, la tua destra raggiungerà quelli che ti odiano.</p>
<p class="C21 V10">Gettali in una fornace ardente nel giorno in cui ti mostrerai; nella sua ira li inghiottirà il Signore, li divorerà il fuoco.</p>
<p class="C21 V11">Eliminerai dalla terra il loro frutto, la loro stirpe di mezzo agli uomini.</p>
<p class="C21 V12">Perché hanno riversato su di te il male, hanno tramato insidie; ma non avranno successo.</p>
<p class="C21 V13">Hai fatto loro voltare la schiena, quando contro di loro puntavi il tuo arco.</p>
<p class="C21 V14">Àlzati, Signore, in tutta la tua forza: canteremo e inneggeremo alla tua potenza.  </p>
<p class="C22 V1">Al maestro del coro. Su «Cerva dell’aurora». Salmo. Di Davide.</p>
<p class="C22 V2">Dio mio, Dio mio, perché mi hai abbandonato? Lontane dalla mia salvezza le parole del mio grido!</p>
<p class="C22 V3">Mio Dio, grido di giorno e non rispondi; di notte, e non c’è tregua per me.</p>
<p class="C22 V4">Eppure tu sei il Santo, tu siedi in trono fra le lodi d’Israele.</p>
<p class="C22 V5">In te confidarono i nostri padri, confidarono e tu li liberasti;</p>
<p class="C22 V6">a te gridarono e furono salvati, in te confidarono e non rimasero delusi.</p>
<p class="C22 V7">Ma io sono un verme e non un uomo, rifiuto degli uomini, disprezzato dalla gente.</p>
<p class="C22 V8">Si fanno beffe di me quelli che mi vedono, storcono le labbra, scuotono il capo:</p>
<p class="C22 V9">«Si rivolga al Signore; lui lo liberi, lo porti in salvo, se davvero lo ama!».</p>
<p class="C22 V10">Sei proprio tu che mi hai tratto dal grembo, mi hai affidato al seno di mia madre.</p>
<p class="C22 V11">Al mio nascere, a te fui consegnato; dal grembo di mia madre sei tu il mio Dio.</p>
<p class="C22 V12">Non stare lontano da me, perché l’angoscia è vicina e non c’è chi mi aiuti.</p>
<p class="C22 V13">Mi circondano tori numerosi, mi accerchiano grossi tori di Basan.</p>
<p class="C22 V14">Spalancano contro di me le loro fauci: un leone che sbrana e ruggisce.</p>
<p class="C22 V15">Io sono come acqua versata, sono slogate tutte le mie ossa. Il mio cuore è come cera, si scioglie in mezzo alle mie viscere.</p>
<p class="C22 V16">Arido come un coccio è il mio vigore, la mia lingua si è incollata al palato, mi deponi su polvere di morte.</p>
<p class="C22 V17">Un branco di cani mi circonda, mi accerchia una banda di malfattori; hanno scavato le mie mani e i miei piedi.</p>
<p class="C22 V18">Posso contare tutte le mie ossa. Essi stanno a guardare e mi osservano:</p>
<p class="C22 V19">si dividono le mie vesti, sulla mia tunica gettano la sorte.</p>
<p class="C22 V20">Ma tu, Signore, non stare lontano, mia forza, vieni presto in mio aiuto.</p>
<p class="C22 V21">Libera dalla spada la mia vita, dalle zampe del cane l’unico mio bene.</p>
<p class="C22 V22">Salvami dalle fauci del leone e dalle corna dei bufali. Tu mi hai risposto!</p>
<p class="C22 V23">Annuncerò il tuo nome ai miei fratelli, ti loderò in mezzo all’assemblea.</p>
<p class="C22 V24">Lodate il Signore, voi suoi fedeli, gli dia gloria tutta la discendenza di Giacobbe, lo tema tutta la discendenza d’Israele;</p>
<p class="C22 V25">perché egli non ha disprezzato né disdegnato l’afflizione del povero, il proprio volto non gli ha nascosto ma ha ascoltato il suo grido di aiuto.</p>
<p class="C22 V26">Da te la mia lode nella grande assemblea; scioglierò i miei voti davanti ai suoi fedeli.</p>
<p class="C22 V27">I poveri mangeranno e saranno saziati, loderanno il Signore quanti lo cercano; il vostro cuore viva per sempre!</p>
<p class="C22 V28">Ricorderanno e torneranno al Signore tutti i confini della terra; davanti a te si prostreranno tutte le famiglie dei popoli.</p>
<p class="C22 V29">Perché del Signore è il regno: è lui che domina sui popoli!</p>
<p class="C22 V30">A lui solo si prostreranno quanti dormono sotto terra, davanti a lui si curveranno quanti discendono nella polvere; ma io vivrò per lui,</p>
<p class="C22 V31">lo servirà la mia discendenza. Si parlerà del Signore alla generazione che viene;</p>
<p class="C22 V32">annunceranno la sua giustizia; al popolo che nascerà diranno: «Ecco l’opera del Signore!».  </p>
<p class="C23 V1">Salmo. Di Davide. Il Signore è il mio pastore: non manco di nulla.</p>
<p class="C23 V2">Su pascoli erbosi mi fa riposare, ad acque tranquille mi conduce.</p>
<p class="C23 V3">Rinfranca l’anima mia, mi guida per il giusto cammino a motivo del suo nome.</p>
<p class="C23 V4">Anche se vado per una valle oscura, non temo alcun male, perché tu sei con me. Il tuo bastone e il tuo vincastro mi danno sicurezza.</p>
<p class="C23 V5">Davanti a me tu prepari una mensa sotto gli occhi dei miei nemici. Ungi di olio il mio capo; il mio calice trabocca.</p>
<p class="C23 V6">Sì, bontà e fedeltà mi saranno compagne tutti i giorni della mia vita, abiterò ancora nella casa del Signore per lunghi giorni.  </p>
<p class="C24 V1">Di Davide. Salmo. Del Signore è la terra e quanto contiene: il mondo, con i suoi abitanti.</p>
<p class="C24 V2">È lui che l’ha fondato sui mari e sui fiumi l’ha stabilito.</p>
<p class="C24 V3">Chi potrà salire il monte del Signore? Chi potrà stare nel suo luogo santo?</p>
<p class="C24 V4">Chi ha mani innocenti e cuore puro, chi non si rivolge agli idoli, chi non giura con inganno.</p>
<p class="C24 V5">Egli otterrà benedizione dal Signore, giustizia da Dio sua salvezza.</p>
<p class="C24 V6">Ecco la generazione che lo cerca, che cerca il tuo volto, Dio di Giacobbe.</p>
<p class="C24 V7">Alzate, o porte, la vostra fronte, alzatevi, soglie antiche, ed entri il re della gloria.</p>
<p class="C24 V8">Chi è questo re della gloria? Il Signore forte e valoroso, il Signore valoroso in battaglia.</p>
<p class="C24 V9">Alzate, o porte, la vostra fronte, alzatevi, soglie antiche, ed entri il re della gloria.</p>
<p class="C24 V10">Chi è mai questo re della gloria? Il Signore degli eserciti è il re della gloria.  </p>
<p class="C25 V1">Di Davide. Alef A te, Signore, innalzo l’anima mia,     </p>
<p class="C25 V2">Bet:mio Dio, in te confido: che io non resti deluso! Non trionfino su di me i miei nemici!     </p>
<p class="C25 V3">Ghimel: Chiunque in te spera non resti deluso; sia deluso chi tradisce senza motivo.     </p>
<p class="C25 V4">Dalet: Fammi conoscere, Signore, le tue vie, insegnami i tuoi sentieri.     </p>
<p class="C25 V5">He: Guidami nella tua fedeltà e istruiscimi, perché sei tu il Dio della mia salvezza; Vau io spero in te tutto il giorno.     </p>
<p class="C25 V6">Zain: Ricòrdati, Signore, della tua misericordia e del tuo amore, che è da sempre.     </p>
<p class="C25 V7">Het: I peccati della mia giovinezza e le mie ribellioni, non li ricordare: ricòrdati di me nella tua misericordia, per la tua bontà, Signore.     </p>
<p class="C25 V8">Tet: Buono e retto è il Signore, indica ai peccatori la via giusta;     </p>
<p class="C25 V9">Iod: guida i poveri secondo giustizia, insegna ai poveri la sua via.     </p>
<p class="C25 V10">Caf: Tutti i sentieri del Signore sono amore e fedeltà per chi custodisce la sua alleanza e i suoi precetti.     </p>
<p class="C25 V11">Lamed: Per il tuo nome, Signore, perdona la mia colpa, anche se è grande.</p>
<p class="C25 V12">Mem: C’è un uomo che teme il Signore? Gli indicherà la via da scegliere.     </p>
<p class="C25 V13">Nun: Egli riposerà nel benessere, la sua discendenza possederà la terra.     </p>
<p class="C25 V14">Samec: Il Signore si confida con chi lo teme: gli fa conoscere la sua alleanza.     </p>
<p class="C25 V15">Ain: I miei occhi sono sempre rivolti al Signore, è lui che fa uscire dalla rete il mio piede.     </p>
<p class="C25 V16">Pe: Volgiti a me e abbi pietà, perché sono povero e solo.     </p>
<p class="C25 V17">Sade: Allarga il mio cuore angosciato, liberami dagli affanni. </p>
<p class="C25 V18">Vedi la mia povertà e la mia fatica e perdona tutti i miei peccati.     </p>
<p class="C25 V19">Res: Guarda i miei nemici: sono molti, e mi detestano con odio violento.     </p>
<p class="C25 V20">Sin: Proteggimi, portami in salvo; che io non resti deluso, perché in te mi sono rifugiato.     </p>
<p class="C25 V21">Tau: Mi proteggano integrità e rettitudine, perché in te ho sperato. </p>
<p class="C25 V22">O Dio, libera Israele da tutte le sue angosce.  </p>
<p class="C26 V1">Di Davide. Fammi giustizia, Signore: nell’integrità ho camminato, confido nel Signore, non potrò vacillare.</p>
<p class="C26 V2">Scrutami, Signore, e mettimi alla prova, raffinami al fuoco il cuore e la mente.</p>
<p class="C26 V3">La tua bontà è davanti ai miei occhi, nella tua verità ho camminato.</p>
<p class="C26 V4">Non siedo con gli uomini falsi e non vado con gli ipocriti;</p>
<p class="C26 V5">odio la banda dei malfattori e non siedo con i malvagi.</p>
<p class="C26 V6">Lavo nell’innocenza le mie mani e giro attorno al tuo altare, o Signore,</p>
<p class="C26 V7">per far risuonare voci di lode e narrare tutte le tue meraviglie.</p>
<p class="C26 V8">Signore, amo la casa dove tu dimori e il luogo dove abita la tua gloria.</p>
<p class="C26 V9">Non associare me ai peccatori né la mia vita agli uomini di sangue,</p>
<p class="C26 V10">perché vi è delitto nelle loro mani, di corruzione è piena la loro destra.</p>
<p class="C26 V11">Ma io cammino nella mia integrità; riscattami e abbi pietà di me.</p>
<p class="C26 V12">Il mio piede sta su terra piana; nelle assemblee benedirò il Signore.  </p>
<p class="C27 V1">Di Davide. Il Signore è mia luce e mia salvezza: di chi avrò timore? Il Signore è difesa della mia vita: di chi avrò paura?</p>
<p class="C27 V2">Quando mi assalgono i malvagi per divorarmi la carne, sono essi, avversari e nemici, a inciampare e cadere.</p>
<p class="C27 V3">Se contro di me si accampa un esercito, il mio cuore non teme; se contro di me si scatena una guerra, anche allora ho fiducia.</p>
<p class="C27 V4">Una cosa ho chiesto al Signore, questa sola io cerco: abitare nella casa del Signore tutti i giorni della mia vita, per contemplare la bellezza del Signore e ammirare il suo santuario.</p>
<p class="C27 V5">Nella sua dimora mi offre riparo nel giorno della sventura. Mi nasconde nel segreto della sua tenda, sopra una roccia mi innalza.</p>
<p class="C27 V6">E ora rialzo la testa sui nemici che mi circondano. Immolerò nella sua tenda sacrifici di vittoria, inni di gioia canterò al Signore.</p>
<p class="C27 V7">Ascolta, Signore, la mia voce. Io grido: abbi pietà di me, rispondimi!</p>
<p class="C27 V8">Il mio cuore ripete il tuo invito: «Cercate il mio volto!». Il tuo volto, Signore, io cerco.</p>
<p class="C27 V9">Non nascondermi il tuo volto, non respingere con ira il tuo servo. Sei tu il mio aiuto, non lasciarmi, non abbandonarmi, Dio della mia salvezza.</p>
<p class="C27 V10">Mio padre e mia madre mi hanno abbandonato, ma il Signore mi ha raccolto.</p>
<p class="C27 V11">Mostrami, Signore, la tua via, guidami sul retto cammino, perché mi tendono insidie.</p>
<p class="C27 V12">Non gettarmi in preda ai miei avversari. Contro di me si sono alzàti falsi testimoni che soffiano violenza.</p>
<p class="C27 V13">Sono certo di contemplare la bontà del Signore nella terra dei viventi.</p>
<p class="C27 V14">Spera nel Signore, sii forte, si rinsaldi il tuo cuore e spera nel Signore.  </p>
<p class="C28 V1">Di Davide. A te grido, Signore, mia roccia, con me non tacere: se tu non mi parli, sono come chi scende nella fossa.</p>
<p class="C28 V2">Ascolta la voce della mia supplica, quando a te grido aiuto, quando alzo le mie mani verso il tuo santo tempio.</p>
<p class="C28 V3">Non trascinarmi via con malvagi e malfattori, che parlano di pace al loro prossimo, ma hanno la malizia nel cuore.</p>
<p class="C28 V4">Ripagali secondo il loro agire, secondo la malvagità delle loro azioni; secondo le opere delle loro mani, rendi loro quanto meritano.</p>
<p class="C28 V5">Non hanno compreso l’agire del Signore e l’opera delle sue mani: egli li demolirà, senza più riedificarli.</p>
<p class="C28 V6">Sia benedetto il Signore, che ha dato ascolto alla voce della mia supplica.</p>
<p class="C28 V7">Il Signore è mia forza e mio scudo, in lui ha confidato il mio cuore. Mi ha dato aiuto: esulta il mio cuore, con il mio canto voglio rendergli grazie.</p>
<p class="C28 V8">Forza è il Signore per il suo popolo, rifugio di salvezza per il suo consacrato.</p>
<p class="C28 V9">Salva il tuo popolo e benedici la tua eredità, sii loro pastore e sostegno per sempre.  </p>
<p class="C29 V1">Salmo. Di Davide. Date al Signore, figli di Dio, date al Signore gloria e potenza.</p>
<p class="C29 V2">Date al Signore la gloria del suo nome, prostratevi al Signore nel suo atrio santo.</p>
<p class="C29 V3">La voce del Signore è sopra le acque, tuona il Dio della gloria, il Signore sulle grandi acque.</p>
<p class="C29 V4">La voce del Signore è forza, la voce del Signore è potenza.</p>
<p class="C29 V5">La voce del Signore schianta i cedri, schianta il Signore i cedri del Libano.</p>
<p class="C29 V6">Fa balzare come un vitello il Libano, e il monte Sirion come un giovane bufalo.</p>
<p class="C29 V7">La voce del Signore saetta fiamme di fuoco,</p>
<p class="C29 V8">la voce del Signore scuote il deserto, scuote il Signore il deserto di Kades.</p>
<p class="C29 V9">La voce del Signore provoca le doglie alle cerve e affretta il parto delle capre. Nel suo tempio tutti dicono: «Gloria!».</p>
<p class="C29 V10">Il Signore è seduto sull’oceano del cielo, il Signore siede re per sempre.</p>
<p class="C29 V11">Il Signore darà potenza al suo popolo, il Signore benedirà il suo popolo con la pace.  </p>
<p class="C30 V1">Salmo. Canto per la dedicazione del tempio. Di Davide.</p>
<p class="C30 V2">Ti esalterò, Signore, perché mi hai risollevato, non hai permesso ai miei nemici di gioire su di me.</p>
<p class="C30 V3">Signore, mio Dio, a te ho gridato e mi hai guarito.</p>
<p class="C30 V4">Signore, hai fatto risalire la mia vita dagli inferi, mi hai fatto rivivere perché non scendessi nella fossa.</p>
<p class="C30 V5">Cantate inni al Signore, o suoi fedeli, della sua santità celebrate il ricordo,</p>
<p class="C30 V6">perché la sua collera dura un istante, la sua bontà per tutta la vita. Alla sera ospite è il pianto e al mattino la gioia.</p>
<p class="C30 V7">Ho detto, nella mia sicurezza: «Mai potrò vacillare!».</p>
<p class="C30 V8">Nella tua bontà, o Signore, mi avevi posto sul mio monte sicuro; il tuo volto hai nascosto e lo spavento mi ha preso.</p>
<p class="C30 V9">A te grido, Signore, al Signore chiedo pietà:</p>
<p class="C30 V10">«Quale guadagno dalla mia morte, dalla mia discesa nella fossa? Potrà ringraziarti la polvere e proclamare la tua fedeltà?</p>
<p class="C30 V11">Ascolta, Signore, abbi pietà di me, Signore, vieni in mio aiuto!».</p>
<p class="C30 V12">Hai mutato il mio lamento in danza, mi hai tolto l’abito di sacco, mi hai rivestito di gioia,</p>
<p class="C30 V13">perché ti canti il mio cuore, senza tacere; Signore, mio Dio, ti renderò grazie per sempre.  </p>
<p class="C31 V1">Al maestro del coro. Salmo. Di Davide.</p>
<p class="C31 V2">In te, Signore, mi sono rifugiato, mai sarò deluso; difendimi per la tua giustizia.</p>
<p class="C31 V3">Tendi a me il tuo orecchio, vieni presto a liberarmi. Sii per me una roccia di rifugio, un luogo fortificato che mi salva.</p>
<p class="C31 V4">Perché mia rupe e mia fortezza tu sei, per il tuo nome guidami e conducimi.</p>
<p class="C31 V5">Scioglimi dal laccio che mi hanno teso, perché sei tu la mia difesa.</p>
<p class="C31 V6">Alle tue mani affido il mio spirito; tu mi hai riscattato, Signore, Dio fedele.</p>
<p class="C31 V7">Tu hai in odio chi serve idoli falsi, io invece confido nel Signore.</p>
<p class="C31 V8">Esulterò e gioirò per la tua grazia, perché hai guardato alla mia miseria, hai conosciuto le angosce della mia vita;</p>
<p class="C31 V9">non mi hai consegnato nelle mani del nemico, hai posto i miei piedi in un luogo spazioso.</p>
<p class="C31 V10">Abbi pietà di me, Signore, sono nell’affanno; per il pianto si consumano i miei occhi, la mia gola e le mie viscere.</p>
<p class="C31 V11">Si logora nel dolore la mia vita, i miei anni passano nel gemito; inaridisce per la pena il mio vigore e si consumano le mie ossa.</p>
<p class="C31 V12">Sono il rifiuto dei miei nemici e persino dei miei vicini, il terrore dei miei conoscenti; chi mi vede per strada mi sfugge.</p>
<p class="C31 V13">Sono come un morto, lontano dal cuore; sono come un coccio da gettare.</p>
<p class="C31 V14">Ascolto la calunnia di molti: «Terrore all’intorno!», quando insieme contro di me congiurano, tramano per togliermi la vita.</p>
<p class="C31 V15">Ma io confido in te, Signore; dico: «Tu sei il mio Dio,</p>
<p class="C31 V16">i miei giorni sono nelle tue mani». Liberami dalla mano dei miei nemici e dai miei persecutori:</p>
<p class="C31 V17">sul tuo servo fa’ splendere il tuo volto, salvami per la tua misericordia.</p>
<p class="C31 V18">Signore, che io non debba vergognarmi per averti invocato; si vergognino i malvagi, siano ridotti al silenzio negli inferi.</p>
<p class="C31 V19">Tacciano le labbra bugiarde, che dicono insolenze contro il giusto con orgoglio e disprezzo.</p>
<p class="C31 V20">Quanto è grande la tua bontà, Signore! La riservi per coloro che ti temono, la dispensi, davanti ai figli dell’uomo, a chi in te si rifugia.</p>
<p class="C31 V21">Tu li nascondi al riparo del tuo volto, lontano dagli intrighi degli uomini; li metti al sicuro nella tua tenda, lontano dai litigi delle lingue.</p>
<p class="C31 V22">Benedetto il Signore, che per me ha fatto meraviglie di grazia in una città fortificata.</p>
<p class="C31 V23">Io dicevo, nel mio sgomento: «Sono escluso dalla tua presenza». Tu invece hai ascoltato la voce della mia preghiera quando a te gridavo aiuto.</p>
<p class="C31 V24">Amate il Signore, voi tutti suoi fedeli; il Signore protegge chi ha fiducia in lui e ripaga in abbondanza chi opera con superbia.</p>
<p class="C31 V25">Siate forti, rendete saldo il vostro cuore, voi tutti che sperate nel Signore.  </p>
<p class="C32 V1">Di Davide. Maskil. Beato l’uomo a cui è tolta la colpa e coperto il peccato.</p>
<p class="C32 V2">Beato l’uomo a cui Dio non imputa il delitto e nel cui spirito non è inganno.</p>
<p class="C32 V3">Tacevo e si logoravano le mie ossa, mentre ruggivo tutto il giorno.</p>
<p class="C32 V4">Giorno e notte pesava su di me la tua mano, come nell’arsura estiva si inaridiva il mio vigore.</p>
<p class="C32 V5">Ti ho fatto conoscere il mio peccato, non ho coperto la mia colpa. Ho detto: «Confesserò al Signore le mie iniquità» e tu hai tolto la mia colpa e il mio peccato.</p>
<p class="C32 V6">Per questo ti prega ogni fedele nel tempo dell’angoscia; quando irromperanno grandi acque non potranno raggiungerlo.</p>
<p class="C32 V7">Tu sei il mio rifugio, mi liberi dall’angoscia, mi circondi di canti di liberazione:</p>
<p class="C32 V8">«Ti istruirò e ti insegnerò la via da seguire; con gli occhi su di te, ti darò consiglio.</p>
<p class="C32 V9">Non siate privi d’intelligenza come il cavallo e come il mulo: la loro foga si piega con il morso e le briglie, se no, a te non si avvicinano».</p>
<p class="C32 V10">Molti saranno i dolori del malvagio, ma l’amore circonda chi confida nel Signore.</p>
<p class="C32 V11">Rallegratevi nel Signore ed esultate, o giusti! Voi tutti, retti di cuore, gridate di gioia!  </p>
<p class="C33 V1">Esultate, o giusti, nel Signore; per gli uomini retti è bella la lode.</p>
<p class="C33 V2">Lodate il Signore con la cetra, con l’arpa a dieci corde a lui cantate.</p>
<p class="C33 V3">Cantate al Signore un canto nuovo, con arte suonate la cetra e acclamate,</p>
<p class="C33 V4">perché retta è la parola del Signore e fedele ogni sua opera.</p>
<p class="C33 V5">Egli ama la giustizia e il diritto; dell’amore del Signore è piena la terra.</p>
<p class="C33 V6">Dalla parola del Signore furono fatti i cieli, dal soffio della sua bocca ogni loro schiera.</p>
<p class="C33 V7">Come in un otre raccoglie le acque del mare, chiude in riserve gli abissi.</p>
<p class="C33 V8">Tema il Signore tutta la terra, tremino davanti a lui gli abitanti del mondo,</p>
<p class="C33 V9">perché egli parlò e tutto fu creato, comandò e tutto fu compiuto.</p>
<p class="C33 V10">Il Signore annulla i disegni delle nazioni, rende vani i progetti dei popoli.</p>
<p class="C33 V11">Ma il disegno del Signore sussiste per sempre, i progetti del suo cuore per tutte le generazioni.</p>
<p class="C33 V12">Beata la nazione che ha il Signore come Dio, il popolo che egli ha scelto come sua eredità.</p>
<p class="C33 V13">Il Signore guarda dal cielo: egli vede tutti gli uomini;</p>
<p class="C33 V14">dal trono dove siede scruta tutti gli abitanti della terra,</p>
<p class="C33 V15">lui, che di ognuno ha plasmato il cuore e ne comprende tutte le opere.</p>
<p class="C33 V16">Il re non si salva per un grande esercito né un prode scampa per il suo grande vigore.</p>
<p class="C33 V17">Un’illusione è il cavallo per la vittoria, e neppure un grande esercito può dare salvezza.</p>
<p class="C33 V18">Ecco, l’occhio del Signore è su chi lo teme, su chi spera nel suo amore,</p>
<p class="C33 V19">per liberarlo dalla morte e nutrirlo in tempo di fame.</p>
<p class="C33 V20">L’anima nostra attende il Signore: egli è nostro aiuto e nostro scudo.</p>
<p class="C33 V21">È in lui che gioisce il nostro cuore, nel suo santo nome noi confidiamo.</p>
<p class="C33 V22">Su di noi sia il tuo amore, Signore, come da te noi speriamo.  </p>
<p class="C34 V1">Di Davide. Quando si finse pazzo in presenza di Abimèlec, tanto che questi lo scacciò ed egli se ne andò. </p>
<p class="C34 V2">Benedirò il Signore in ogni tempo, sulla mia bocca sempre la sua lode.</p>
<p class="C34 V3">Io mi glorio nel Signore: i poveri ascoltino e si rallegrino.</p>
<p class="C34 V4">Magnificate con me il Signore, esaltiamo insieme il suo nome.</p>
<p class="C34 V5">Ho cercato il Signore: mi ha risposto e da ogni mia paura mi ha liberato.</p>
<p class="C34 V6">Guardate a lui e sarete raggianti, i vostri volti non dovranno arrossire.</p>
<p class="C34 V7">Questo povero grida e il Signore lo ascolta, lo salva da tutte le sue angosce.</p>
<p class="C34 V8">L’angelo del Signore si accampa attorno a quelli che lo temono, e li libera.</p>
<p class="C34 V9">Gustate e vedete com’è buono il Signore; beato l’uomo che in lui si rifugia.</p>
<p class="C34 V10">Temete il Signore, suoi santi: nulla manca a coloro che lo temono.</p>
<p class="C34 V11">I leoni sono miseri e affamati, ma a chi cerca il Signore non manca alcun bene.     Venite, figli, ascoltatemi: vi insegnerò il timore del Signore.</p>
<p class="C34 V12">Chi è l’uomo che desidera la vita e ama i giorni in cui vedere il bene?</p>
<p class="C34 V13">Custodisci la lingua dal male, le labbra da parole di menzogna.</p>
<p class="C34 V14">Sta’ lontano dal male e fa’ il bene, cerca e persegui la pace.</p>
<p class="C34 V15">Gli occhi del Signore sui giusti, i suoi orecchi al loro grido di aiuto.</p>
<p class="C34 V16">Il volto del Signore contro i malfattori, per eliminarne dalla terra il ricordo.</p>
<p class="C34 V17">Gridano e il Signore li ascolta, li libera da tutte le loro angosce.</p>
<p class="C34 V18">Il Signore è vicino a chi ha il cuore spezzato, egli salva gli spiriti affranti.</p>
<p class="C34 V19">Molti sono i mali del giusto, ma da tutti lo libera il Signore.</p>
<p class="C34 V20">Custodisce tutte le sue ossa: neppure uno sarà spezzato.</p>
<p class="C34 V21">Il male fa morire il malvagio e chi odia il giusto sarà condannato. </p>
<p class="C34 V22">Il Signore riscatta la vita dei suoi servi; non sarà condannato chi in lui si rifugia.  </p>
<p class="C35 V1">Di Davide. Signore, accusa chi mi accusa, combatti chi mi combatte.</p>
<p class="C35 V2">Afferra scudo e corazza e sorgi in mio aiuto.</p>
<p class="C35 V3">Impugna lancia e scure contro chi mi insegue; dimmi: «Sono io la tua salvezza».</p>
<p class="C35 V4">Siano svergognati e confusi quanti attentano alla mia vita; retrocedano e siano umiliati quanti tramano la mia sventura.</p>
<p class="C35 V5">Siano come pula al vento e l’angelo del Signore li disperda;</p>
<p class="C35 V6">la loro strada sia buia e scivolosa quando l’angelo del Signore li insegue.</p>
<p class="C35 V7">Poiché senza motivo mi hanno teso una rete, senza motivo mi hanno scavato una fossa.</p>
<p class="C35 V8">Li colga una rovina improvvisa, li catturi la rete che hanno teso e nella rovina siano travolti.</p>
<p class="C35 V9">Ma l’anima mia esulterà nel Signore e gioirà per la sua salvezza.</p>
<p class="C35 V10">Tutte le mie ossa dicano: «Chi è come te, Signore, che liberi il povero dal più forte, il povero e il misero da chi li rapina?».</p>
<p class="C35 V11">Sorgevano testimoni violenti, mi interrogavano su ciò che ignoravo,</p>
<p class="C35 V12">mi rendevano male per bene: una desolazione per l’anima mia.</p>
<p class="C35 V13">Ma io, quand’erano malati, vestivo di sacco, mi affliggevo col digiuno, la mia preghiera riecheggiava nel mio petto.</p>
<p class="C35 V14">Accorrevo come per un amico, come per un mio fratello, mi prostravo nel dolore come in lutto per la madre.</p>
<p class="C35 V15">Ma essi godono della mia caduta, si radunano, si radunano contro di me per colpirmi di sorpresa. Mi dilaniano di continuo,</p>
<p class="C35 V16">mi mettono alla prova, mi coprono di scherni; contro di me digrignano i loro denti.</p>
<p class="C35 V17">Fino a quando, Signore, starai a guardare? Libera la mia vita dalla loro violenza, dalle zanne dei leoni l’unico mio bene.</p>
<p class="C35 V18">Ti renderò grazie nella grande assemblea, ti loderò in mezzo a un popolo numeroso.</p>
<p class="C35 V19">Non esultino su di me i nemici bugiardi, non strizzino l’occhio quelli che, senza motivo, mi odiano.</p>
<p class="C35 V20">Poiché essi non parlano di pace; contro gente pacifica tramano inganni.</p>
<p class="C35 V21">Spalancano contro di me la loro bocca; dicono: «Bene! I nostri occhi hanno visto!».</p>
<p class="C35 V22">Signore, tu hai visto, non tacere; Signore, da me non stare lontano.</p>
<p class="C35 V23">Déstati, svégliati per il mio giudizio, per la mia causa, mio Dio e Signore!</p>
<p class="C35 V24">Giudicami secondo la tua giustizia, Signore, mio Dio, perché di me non debbano gioire.</p>
<p class="C35 V25">Non pensino in cuor loro: «È ciò che volevamo!». Non dicano: «Lo abbiamo divorato!».</p>
<p class="C35 V26">Sia svergognato e confuso chi gode della mia rovina, sia coperto di vergogna e disonore chi mi insulta.</p>
<p class="C35 V27">Esulti e gioisca chi ama il mio diritto, dica sempre: «Grande è il Signore, che vuole la pace del suo servo».</p>
<p class="C35 V28">La mia lingua mediterà la tua giustizia, canterà la tua lode per sempre.  </p>
<p class="C36 V1">Al maestro del coro. Di Davide, servo del Signore.</p>
<p class="C36 V2">Oracolo del peccato nel cuore del malvagio: non c’è paura di Dio davanti ai suoi occhi;</p>
<p class="C36 V3">perché egli s’illude con se stesso, davanti ai suoi occhi, nel non trovare la sua colpa e odiarla.</p>
<p class="C36 V4">Le sue parole sono cattiveria e inganno, rifiuta di capire, di compiere il bene.</p>
<p class="C36 V5">Trama cattiveria nel suo letto, si ostina su vie non buone, non respinge il male.</p>
<p class="C36 V6">Signore, il tuo amore è nel cielo, la tua fedeltà fino alle nubi,</p>
<p class="C36 V7">la tua giustizia è come le più alte montagne, il tuo giudizio come l’abisso profondo: uomini e bestie tu salvi, Signore.</p>
<p class="C36 V8">Quanto è prezioso il tuo amore, o Dio! Si rifugiano gli uomini all’ombra delle tue ali,</p>
<p class="C36 V9">si saziano dell’abbondanza della tua casa: tu li disseti al torrente delle tue delizie.</p>
<p class="C36 V10">È in te la sorgente della vita, alla tua luce vediamo la luce.</p>
<p class="C36 V11">Riversa il tuo amore su chi ti riconosce, la tua giustizia sui retti di cuore.</p>
<p class="C36 V12">Non mi raggiunga il piede dei superbi e non mi scacci la mano dei malvagi.</p>
<p class="C36 V13">Ecco, sono caduti i malfattori: abbattuti, non possono rialzarsi.  </p>
<p class="C37 V1">Di Davide. Alef Non irritarti a causa dei malvagi, non invidiare i malfattori. </p>
<p class="C37 V2">Come l’erba presto appassiranno; come il verde del prato avvizziranno.</p>
<p class="C37 V3">Confida nel Signore e fa’ il bene: abiterai la terra e vi pascolerai con sicurezza. </p>
<p class="C37 V4">Cerca la gioia nel Signore: esaudirà i desideri del tuo cuore.</p>
<p class="C37 V5">Affida al Signore la tua via, confida in lui ed egli agirà: </p>
<p class="C37 V6">farà brillare come luce la tua giustizia, il tuo diritto come il mezzogiorno.</p>
<p class="C37 V7">Sta’ in silenzio davanti al Signore e spera in lui; non irritarti per chi ha successo, per l’uomo che trama insidie.</p>
<p class="C37 V8">Desisti dall’ira e deponi lo sdegno, non irritarti: non ne verrebbe che male; </p>
<p class="C37 V9">perché i malvagi saranno eliminati, ma chi spera nel Signore avrà in eredità la terra.</p>
<p class="C37 V10">Ancora un poco e il malvagio scompare: cerchi il suo posto, ma lui non c’è più. </p>
<p class="C37 V11">I poveri invece avranno in eredità la terra e godranno di una grande pace.</p>
<p class="C37 V12">Il malvagio trama contro il giusto, contro di lui digrigna i denti. </p>
<p class="C37 V13">Ma il Signore ride di lui, perché vede arrivare il suo giorno.</p>
<p class="C37 V14">I malvagi sfoderano la spada e tendono l’arco per abbattere il povero e il misero, per uccidere chi cammina onestamente. </p>
<p class="C37 V15">Ma la loro spada penetrerà nel loro cuore e i loro archi saranno spezzati.</p>
<p class="C37 V16">È meglio il poco del giusto che la grande abbondanza dei malvagi; </p>
<p class="C37 V17">le braccia dei malvagi saranno spezzate, ma il Signore è il sostegno dei giusti.</p>
<p class="C37 V18">Il Signore conosce i giorni degli uomini integri: la loro eredità durerà per sempre. </p>
<p class="C37 V19">Non si vergogneranno nel tempo della sventura e nei giorni di carestia saranno saziati.</p>
<p class="C37 V20">I malvagi infatti periranno, i nemici del Signore svaniranno; come lo splendore dei prati, in fumo svaniranno.</p>
<p class="C37 V21">Il malvagio prende in prestito e non restituisce, ma il giusto ha compassione e dà in dono. </p>
<p class="C37 V22">Quelli che sono benedetti dal Signore avranno in eredità la terra, ma quelli che sono da lui maledetti saranno eliminati.</p>
<p class="C37 V23">Il Signore rende sicuri i passi dell’uomo e si compiace della sua via. </p>
<p class="C37 V24">Se egli cade, non rimane a terra, perché il Signore sostiene la sua mano.</p>
<p class="C37 V25">Sono stato fanciullo e ora sono vecchio: non ho mai visto il giusto abbandonato né i suoi figli mendicare il pane; </p>
<p class="C37 V26">ogni giorno egli ha compassione e dà in prestito, e la sua stirpe sarà benedetta.</p>
<p class="C37 V27">Sta’ lontano dal male e fa’ il bene e avrai sempre una casa. </p>
<p class="C37 V28">Perché il Signore ama il diritto e non abbandona i suoi fedeli. Ain Gli ingiusti saranno distrutti per sempre e la stirpe dei malvagi sarà eliminata. </p>
<p class="C37 V29">I giusti avranno in eredità la terra e vi abiteranno per sempre.</p>
<p class="C37 V30">La bocca del giusto medita la sapienza e la sua lingua esprime il diritto; </p>
<p class="C37 V31">la legge del suo Dio è nel suo cuore: i suoi passi non vacilleranno.</p>
<p class="C37 V32">Il malvagio spia il giusto e cerca di farlo morire. </p>
<p class="C37 V33">Ma il Signore non lo abbandona alla sua mano, nel giudizio non lo lascia condannare.</p>
<p class="C37 V34">Spera nel Signore e custodisci la sua via: egli t’innalzerà perché tu erediti la terra; tu vedrai eliminati i malvagi.</p>
<p class="C37 V35">Ho visto un malvagio trionfante, gagliardo come cedro verdeggiante; </p>
<p class="C37 V36">sono ripassato ed ecco non c’era più, l’ho cercato e non si è più trovato.</p>
<p class="C37 V37">Osserva l’integro, guarda l’uomo retto: perché avrà una discendenza l’uomo di pace. </p>
<p class="C37 V38">Ma i peccatori tutti insieme saranno eliminati, la discendenza dei malvagi sarà sterminata.</p>
<p class="C37 V39">La salvezza dei giusti viene dal Signore: nel tempo dell’angoscia è loro fortezza. </p>
<p class="C37 V40">Il Signore li aiuta e li libera, li libera dai malvagi e li salva, perché in lui si sono rifugiati.  </p>
<p class="C38 V1">Salmo. Di Davide. Per fare memoria.</p>
<p class="C38 V2">Signore, non punirmi nella tua collera, non castigarmi nel tuo furore.</p>
<p class="C38 V3">Le tue frecce mi hanno trafitto, la tua mano mi schiaccia.</p>
<p class="C38 V4">Per il tuo sdegno, nella mia carne non c’è nulla di sano, nulla è intatto nelle mie ossa per il mio peccato.</p>
<p class="C38 V5">Le mie colpe hanno superato il mio capo, sono un carico per me troppo pesante.</p>
<p class="C38 V6">Fetide e purulente sono le mie piaghe a causa della mia stoltezza.</p>
<p class="C38 V7">Sono tutto curvo e accasciato, triste mi aggiro tutto il giorno.</p>
<p class="C38 V8">Sono tutti infiammati i miei fianchi, nella mia carne non c’è più nulla di sano.</p>
<p class="C38 V9">Sfinito e avvilito all’estremo, ruggisco per il fremito del mio cuore.</p>
<p class="C38 V10">Signore, è davanti a te ogni mio desiderio e il mio gemito non ti è nascosto.</p>
<p class="C38 V11">Palpita il mio cuore, le forze mi abbandonano, non mi resta neppure la luce degli occhi.</p>
<p class="C38 V12">I miei amici e i miei compagni si scostano dalle mie piaghe, i miei vicini stanno a distanza.</p>
<p class="C38 V13">Tendono agguati quelli che attentano alla mia vita, quelli che cercano la mia rovina tramano insidie e tutto il giorno studiano inganni.</p>
<p class="C38 V14">Io come un sordo non ascolto e come un muto non apro la bocca;</p>
<p class="C38 V15">sono come un uomo che non sente e non vuole rispondere.</p>
<p class="C38 V16">Perché io attendo te, Signore; tu risponderai, Signore, mio Dio.</p>
<p class="C38 V17">Avevo detto: «Non ridano di me! Quando il mio piede vacilla, non si facciano grandi su di me!».</p>
<p class="C38 V18">Ecco, io sto per cadere e ho sempre dinanzi la mia pena.</p>
<p class="C38 V19">Ecco, io confesso la mia colpa, sono in ansia per il mio peccato.</p>
<p class="C38 V20">I miei nemici sono vivi e forti, troppi mi odiano senza motivo:</p>
<p class="C38 V21">mi rendono male per bene, mi accusano perché cerco il bene.</p>
<p class="C38 V22">Non abbandonarmi, Signore, Dio mio, da me non stare lontano;</p>
<p class="C38 V23">vieni presto in mio aiuto, Signore, mia salvezza.  </p>
<p class="C39 V1">Al maestro del coro. A Iedutùn. Salmo. Di Davide.</p>
<p class="C39 V2">Ho detto: «Vigilerò sulla mia condotta per non peccare con la mia lingua; metterò il morso alla mia bocca finché ho davanti il malvagio».</p>
<p class="C39 V3">Ammutolito, in silenzio, tacevo, ma a nulla serviva, e più acuta si faceva la mia sofferenza.</p>
<p class="C39 V4">Mi ardeva il cuore nel petto; al ripensarci è divampato il fuoco. Allora ho lasciato parlare la mia lingua:</p>
<p class="C39 V5">«Fammi conoscere, Signore, la mia fine, quale sia la misura dei miei giorni, e saprò quanto fragile io sono».</p>
<p class="C39 V6">Ecco, di pochi palmi hai fatto i miei giorni, è un nulla per te la durata della mia vita. Sì, è solo un soffio ogni uomo che vive.</p>
<p class="C39 V7">Sì, è come un’ombra l’uomo che passa. Sì, come un soffio si affanna, accumula e non sa chi raccolga.</p>
<p class="C39 V8">Ora, che potrei attendere, Signore? È in te la mia speranza.</p>
<p class="C39 V9">Liberami da tutte le mie iniquità, non fare di me lo scherno dello stolto.</p>
<p class="C39 V10">Ammutolito, non apro bocca, perché sei tu che agisci.</p>
<p class="C39 V11">Allontana da me i tuoi colpi: sono distrutto sotto il peso della tua mano.</p>
<p class="C39 V12">Castigando le sue colpe tu correggi l’uomo, corrodi come un tarlo i suoi tesori. Sì, ogni uomo non è che un soffio.</p>
<p class="C39 V13">Ascolta la mia preghiera, Signore, porgi l’orecchio al mio grido, non essere sordo alle mie lacrime, perché presso di te io sono forestiero, ospite come tutti i miei padri.</p>
<p class="C39 V14">Distogli da me il tuo sguardo: che io possa respirare, prima che me ne vada e di me non resti più nulla.  </p>
<p class="C40 V1">Al maestro del coro. Di Davide. Salmo.</p>
<p class="C40 V2">Ho sperato, ho sperato nel Signore, ed egli su di me si è chinato, ha dato ascolto al mio grido.</p>
<p class="C40 V3">Mi ha tratto da un pozzo di acque tumultuose, dal fango della palude; ha stabilito i miei piedi sulla roccia, ha reso sicuri i miei passi.</p>
<p class="C40 V4">Mi ha messo sulla bocca un canto nuovo, una lode al nostro Dio. Molti vedranno e avranno timore e confideranno nel Signore.</p>
<p class="C40 V5">Beato l’uomo che ha posto la sua fiducia nel Signore e non si volge verso chi segue gli idoli né verso chi segue la menzogna.</p>
<p class="C40 V6">Quante meraviglie hai fatto, tu, Signore, mio Dio, quanti progetti in nostro favore: nessuno a te si può paragonare! Se li voglio annunciare e proclamare, sono troppi per essere contati.</p>
<p class="C40 V7">Sacrificio e offerta non gradisci, gli orecchi mi hai aperto, non hai chiesto olocausto né sacrificio per il peccato.</p>
<p class="C40 V8">Allora ho detto: «Ecco, io vengo. Nel rotolo del libro su di me è scritto</p>
<p class="C40 V9">di fare la tua volontà: mio Dio, questo io desidero; la tua legge è nel mio intimo».</p>
<p class="C40 V10">Ho annunciato la tua giustizia nella grande assemblea; vedi: non tengo chiuse le labbra, Signore, tu lo sai.</p>
<p class="C40 V11">Non ho nascosto la tua giustizia dentro il mio cuore, la tua verità e la tua salvezza ho proclamato. Non ho celato il tuo amore e la tua fedeltà alla grande assemblea.</p>
<p class="C40 V12">Non rifiutarmi, Signore, la tua misericordia; il tuo amore e la tua fedeltà mi proteggano sempre,</p>
<p class="C40 V13">perché mi circondano mali senza numero, le mie colpe mi opprimono e non riesco più a vedere: sono più dei capelli del mio capo, il mio cuore viene meno.</p>
<p class="C40 V14">Dégnati, Signore, di liberarmi; Signore, vieni presto in mio aiuto.</p>
<p class="C40 V15">Siano svergognati e confusi quanti cercano di togliermi la vita. Retrocedano, coperti d’infamia, quanti godono della mia rovina.</p>
<p class="C40 V16">Se ne tornino indietro pieni di vergogna quelli che mi dicono: «Ti sta bene!».</p>
<p class="C40 V17">Esultino e gioiscano in te quelli che ti cercano; dicano sempre: «Il Signore è grande!» quelli che amano la tua salvezza.</p>
<p class="C40 V18">Ma io sono povero e bisognoso: di me ha cura il Signore. Tu sei mio aiuto e mio liberatore: mio Dio, non tardare.  </p>
<p class="C41 V1">Al maestro del coro. Salmo. Di Davide.</p>
<p class="C41 V2">Beato l’uomo che ha cura del debole: nel giorno della sventura il Signore lo libera.</p>
<p class="C41 V3">Il Signore veglierà su di lui, lo farà vivere beato sulla terra, non lo abbandonerà in preda ai nemici.</p>
<p class="C41 V4">Il Signore lo sosterrà sul letto del dolore; tu lo assisti quando giace ammalato.</p>
<p class="C41 V5">Io ho detto: «Pietà di me, Signore, guariscimi: contro di te ho peccato».</p>
<p class="C41 V6">I miei nemici mi augurano il male: «Quando morirà e perirà il suo nome?».</p>
<p class="C41 V7">Chi viene a visitarmi dice il falso, il suo cuore cova cattiveria e, uscito fuori, sparla.</p>
<p class="C41 V8">Tutti insieme, quelli che mi odiano contro di me tramano malefìci, hanno per me pensieri maligni:</p>
<p class="C41 V9">«Lo ha colpito una malattia infernale; dal letto dove è steso non potrà più rialzarsi».</p>
<p class="C41 V10">Anche l’amico in cui confidavo, che con me divideva il pane, contro di me alza il suo piede.</p>
<p class="C41 V11">Ma tu, Signore, abbi pietà, rialzami, che io li possa ripagare.</p>
<p class="C41 V12">Da questo saprò che tu mi vuoi bene: se non trionfa su di me il mio nemico.</p>
<p class="C41 V13">Per la mia integrità tu mi sostieni e mi fai stare alla tua presenza per sempre.</p>
<p class="C41 V14">Sia benedetto il Signore, Dio d’Israele, da sempre e per sempre. Amen, amen.  </p>
<p class="C42 V1">Al maestro del coro. Maskil. Dei figli di Core.</p>
<p class="C42 V2">Come la cerva anela ai corsi d’acqua, così l’anima mia anela a te, o Dio.</p>
<p class="C42 V3">L’anima mia ha sete di Dio, del Dio vivente: quando verrò e vedrò il volto di Dio?</p>
<p class="C42 V4">Le lacrime sono il mio pane giorno e notte, mentre mi dicono sempre: «Dov’è il tuo Dio?».</p>
<p class="C42 V5">Questo io ricordo e l’anima mia si strugge: avanzavo tra la folla, la precedevo fino alla casa di Dio, fra canti di gioia e di lode di una moltitudine in festa.</p>
<p class="C42 V6">Perché ti rattristi, anima mia, perché ti agiti in me? Spera in Dio: ancora potrò lodarlo, lui, salvezza del mio volto e mio Dio.</p>
<p class="C42 V7">In me si rattrista l’anima mia; perciò di te mi ricordo dalla terra del Giordano e dell’Ermon, dal monte Misar.</p>
<p class="C42 V8">Un abisso chiama l’abisso al fragore delle tue cascate; tutti i tuoi flutti e le tue onde sopra di me sono passati.</p>
<p class="C42 V9">Di giorno il Signore mi dona il suo amore e di notte il suo canto è con me, preghiera al Dio della mia vita.</p>
<p class="C42 V10">Dirò a Dio: «Mia roccia! Perché mi hai dimenticato? Perché triste me ne vado, oppresso dal nemico?».</p>
<p class="C42 V11">Mi insultano i miei avversari quando rompono le mie ossa, mentre mi dicono sempre: «Dov’è il tuo Dio?».</p>
<p class="C42 V12">Perché ti rattristi, anima mia, perché ti agiti in me? Spera in Dio: ancora potrò lodarlo, lui, salvezza del mio volto e mio Dio.  </p>
<p class="C43 V1">Fammi giustizia, o Dio, difendi la mia causa contro gente spietata; liberami dall’uomo perfido e perverso.</p>
<p class="C43 V2">Tu sei il Dio della mia difesa: perché mi respingi? Perché triste me ne vado, oppresso dal nemico?</p>
<p class="C43 V3">Manda la tua luce e la tua verità: siano esse a guidarmi, mi conducano alla tua santa montagna, alla tua dimora.</p>
<p class="C43 V4">Verrò all’altare di Dio, a Dio, mia gioiosa esultanza. A te canterò sulla cetra, Dio, Dio mio.</p>
<p class="C43 V5">Perché ti rattristi, anima mia, perché ti agiti in me? Spera in Dio: ancora potrò lodarlo, lui, salvezza del mio volto e mio Dio.  </p>
<p class="C44 V1">Al maestro del coro. Dei figli di Core. Maskil.</p>
<p class="C44 V2">Dio, con i nostri orecchi abbiamo udito, i nostri padri ci hanno raccontato l’opera che hai compiuto ai loro giorni, nei tempi antichi.</p>
<p class="C44 V3">Tu, per piantarli, con la tua mano hai sradicato le genti, per farli prosperare hai distrutto i popoli.</p>
<p class="C44 V4">Non con la spada, infatti, conquistarono la terra, né fu il loro braccio a salvarli; ma la tua destra e il tuo braccio e la luce del tuo volto, perché tu li amavi.</p>
<p class="C44 V5">Sei tu il mio re, Dio mio, che decidi vittorie per Giacobbe.</p>
<p class="C44 V6">Per te abbiamo respinto i nostri avversari, nel tuo nome abbiamo annientato i nostri aggressori.</p>
<p class="C44 V7">Nel mio arco infatti non ho confidato, la mia spada non mi ha salvato,</p>
<p class="C44 V8">ma tu ci hai salvati dai nostri avversari, hai confuso i nostri nemici.</p>
<p class="C44 V9">In Dio ci gloriamo ogni giorno e lodiamo per sempre il tuo nome.</p>
<p class="C44 V10">Ma ora ci hai respinti e coperti di vergogna, e più non esci con le nostre schiere.</p>
<p class="C44 V11">Ci hai fatto fuggire di fronte agli avversari e quelli che ci odiano ci hanno depredato.</p>
<p class="C44 V12">Ci hai consegnati come pecore da macello, ci hai dispersi in mezzo alle genti.</p>
<p class="C44 V13">Hai svenduto il tuo popolo per una miseria, sul loro prezzo non hai guadagnato.</p>
<p class="C44 V14">Hai fatto di noi il disprezzo dei nostri vicini, lo scherno e la derisione di chi ci sta intorno.</p>
<p class="C44 V15">Ci hai resi la favola delle genti, su di noi i popoli scuotono il capo.</p>
<p class="C44 V16">Il mio disonore mi sta sempre davanti e la vergogna copre il mio volto,</p>
<p class="C44 V17">per la voce di chi insulta e bestemmia davanti al nemico e al vendicatore.</p>
<p class="C44 V18">Tutto questo ci è accaduto e non ti avevamo dimenticato, non avevamo rinnegato la tua alleanza.</p>
<p class="C44 V19">Non si era vòlto indietro il nostro cuore, i nostri passi non avevano abbandonato il tuo sentiero;</p>
<p class="C44 V20">ma tu ci hai stritolati in un luogo di sciacalli e ci hai avvolti nell’ombra di morte.</p>
<p class="C44 V21">Se avessimo dimenticato il nome del nostro Dio e teso le mani verso un dio straniero,</p>
<p class="C44 V22">forse che Dio non lo avrebbe scoperto, lui che conosce i segreti del cuore?</p>
<p class="C44 V23">Per te ogni giorno siamo messi a morte, stimati come pecore da macello.</p>
<p class="C44 V24">Svégliati! Perché dormi, Signore? Déstati, non respingerci per sempre!</p>
<p class="C44 V25">Perché nascondi il tuo volto, dimentichi la nostra miseria e oppressione?</p>
<p class="C44 V26">La nostra gola è immersa nella polvere, il nostro ventre è incollato al suolo.</p>
<p class="C44 V27">Àlzati, vieni in nostro aiuto! Salvaci per la tua misericordia!  </p>
<p class="C45 V1">Al maestro del coro. Su «I gigli». Dei figli di Core. Maskil. Canto d’amore.</p>
<p class="C45 V2">Liete parole mi sgorgano dal cuore: io proclamo al re il mio poema, la mia lingua è come stilo di scriba veloce.</p>
<p class="C45 V3">Tu sei il più bello tra i figli dell’uomo, sulle tue labbra è diffusa la grazia, perciò Dio ti ha benedetto per sempre.</p>
<p class="C45 V4">O prode, cingiti al fianco la spada, tua gloria e tuo vanto,</p>
<p class="C45 V5">e avanza trionfante. Cavalca per la causa della verità, della mitezza e della giustizia. La tua destra ti mostri prodigi.</p>
<p class="C45 V6">Le tue frecce sono acute – sotto di te cadono i popoli –, colpiscono al cuore i nemici del re.</p>
<p class="C45 V7">Il tuo trono, o Dio, dura per sempre; scettro di rettitudine è il tuo scettro regale.</p>
<p class="C45 V8">Ami la giustizia e la malvagità detesti: Dio, il tuo Dio, ti ha consacrato con olio di letizia, a preferenza dei tuoi compagni.</p>
<p class="C45 V9">Di mirra, àloe e cassia profumano tutte le tue vesti; da palazzi d’avorio ti rallegri il suono di strumenti a corda.</p>
<p class="C45 V10">Figlie di re fra le tue predilette; alla tua destra sta la regina, in ori di Ofir.</p>
<p class="C45 V11">Ascolta, figlia, guarda, porgi l’orecchio: dimentica il tuo popolo e la casa di tuo padre;</p>
<p class="C45 V12">il re è invaghito della tua bellezza. È lui il tuo signore: rendigli omaggio.</p>
<p class="C45 V13">Gli abitanti di Tiro portano doni, i più ricchi del popolo cercano il tuo favore.</p>
<p class="C45 V14">Entra la figlia del re: è tutta splendore, tessuto d’oro è il suo vestito.</p>
<p class="C45 V15">È condotta al re in broccati preziosi; dietro a lei le vergini, sue compagne, a te sono presentate;</p>
<p class="C45 V16">condotte in gioia ed esultanza, sono presentate nel palazzo del re.</p>
<p class="C45 V17">Ai tuoi padri succederanno i tuoi figli; li farai prìncipi di tutta la terra.</p>
<p class="C45 V18">Il tuo nome voglio far ricordare per tutte le generazioni; così i popoli ti loderanno in eterno, per sempre.  </p>
<p class="C46 V1">Al maestro del coro. Dei figli di Core. Per voci di soprano. Canto.</p>
<p class="C46 V2">Dio è per noi rifugio e fortezza, aiuto infallibile si è mostrato nelle angosce.</p>
<p class="C46 V3">Perciò non temiamo se trema la terra, se vacillano i monti nel fondo del mare.</p>
<p class="C46 V4">Fremano, si gonfino le sue acque, si scuotano i monti per i suoi flutti.</p>
<p class="C46 V5">Un fiume e i suoi canali rallegrano la città di Dio, la più santa delle dimore dell’Altissimo.</p>
<p class="C46 V6">Dio è in mezzo ad essa: non potrà vacillare. Dio la soccorre allo spuntare dell’alba.</p>
<p class="C46 V7">Fremettero le genti, vacillarono i regni; egli tuonò: si sgretolò la terra.</p>
<p class="C46 V8">Il Signore degli eserciti è con noi, nostro baluardo è il Dio di Giacobbe.</p>
<p class="C46 V9">Venite, vedete le opere del Signore, egli ha fatto cose tremende sulla terra.</p>
<p class="C46 V10">Farà cessare le guerre sino ai confini della terra, romperà gli archi e spezzerà le lance, brucerà nel fuoco gli scudi.</p>
<p class="C46 V11">Fermatevi! Sappiate che io sono Dio, eccelso tra le genti, eccelso sulla terra.</p>
<p class="C46 V12">Il Signore degli eserciti è con noi, nostro baluardo è il Dio di Giacobbe.  </p>
<p class="C47 V1">Al maestro del coro. Dei figli di Core. Salmo.</p>
<p class="C47 V2">Popoli tutti, battete le mani! Acclamate Dio con grida di gioia,</p>
<p class="C47 V3">perché terribile è il Signore, l’Altissimo, grande re su tutta la terra.</p>
<p class="C47 V4">Egli ci ha sottomesso i popoli, sotto i nostri piedi ha posto le nazioni.</p>
<p class="C47 V5">Ha scelto per noi la nostra eredità, orgoglio di Giacobbe che egli ama.</p>
<p class="C47 V6">Ascende Dio tra le acclamazioni, il Signore al suono di tromba.</p>
<p class="C47 V7">Cantate inni a Dio, cantate inni, cantate inni al nostro re, cantate inni;</p>
<p class="C47 V8">perché Dio è re di tutta la terra, cantate inni con arte.</p>
<p class="C47 V9">Dio regna sulle genti, Dio siede sul suo trono santo.</p>
<p class="C47 V10">I capi dei popoli si sono raccolti come popolo del Dio di Abramo. Sì, a Dio appartengono i poteri della terra: egli è eccelso.  </p>
<p class="C48 V1">Cantico. Salmo. Dei figli di Core.</p>
<p class="C48 V2">Grande è il Signore e degno di ogni lode nella città del nostro Dio. La tua santa montagna, 3altura stupenda, è la gioia di tutta la terra. Il monte Sion, vera dimora divina, è la capitale del grande re.</p>
<p class="C48 V3">Dio nei suoi palazzi un baluardo si è dimostrato.</p>
<p class="C48 V4">Ecco, i re si erano alleati, avanzavano insieme.</p>
<p class="C48 V5">Essi hanno visto: atterriti, presi dal panico, sono fuggiti.</p>
<p class="C48 V6">Là uno sgomento li ha colti, doglie come di partoriente,</p>
<p class="C48 V7">simile al vento orientale, che squarcia le navi di Tarsis.</p>
<p class="C48 V8">Come avevamo udito, così abbiamo visto nella città del Signore degli eserciti, nella città del nostro Dio; Dio l’ha fondata per sempre.</p>
<p class="C48 V9">O Dio, meditiamo il tuo amore dentro il tuo tempio.</p>
<p class="C48 V10">Come il tuo nome, o Dio, così la tua lode si estende sino all’estremità della terra; di giustizia è piena la tua destra.</p>
<p class="C48 V11">Gioisca il monte Sion, esultino i villaggi di Giuda a causa dei tuoi giudizi.</p>
<p class="C48 V12">Circondate Sion, giratele intorno, contate le sue torri,</p>
<p class="C48 V13">osservate le sue mura, passate in rassegna le sue fortezze, per narrare alla generazione futura:</p>
<p class="C48 V14">questo è Dio, il nostro Dio in eterno e per sempre; egli è colui che ci guida in ogni tempo.  </p>
<p class="C49 V1">Al maestro del coro. Dei figli di Core. Salmo.</p>
<p class="C49 V2">Ascoltate questo, popoli tutti, porgete l’orecchio, voi tutti abitanti del mondo,</p>
<p class="C49 V3">voi, gente del popolo e nobili, ricchi e poveri insieme.</p>
<p class="C49 V4">La mia bocca dice cose sapienti, il mio cuore medita con discernimento.</p>
<p class="C49 V5">Porgerò l’orecchio a un proverbio, esporrò sulla cetra il mio enigma.</p>
<p class="C49 V6">Perché dovrò temere nei giorni del male, quando mi circonda la malizia di quelli che mi fanno inciampare?</p>
<p class="C49 V7">Essi confidano nella loro forza, si vantano della loro grande ricchezza.</p>
<p class="C49 V8">Certo, l’uomo non può riscattare se stesso né pagare a Dio il proprio prezzo.</p>
<p class="C49 V9">Troppo caro sarebbe il riscatto di una vita: non sarà mai sufficiente</p>
<p class="C49 V10">per vivere senza fine e non vedere la fossa.</p>
<p class="C49 V11">Vedrai infatti morire i sapienti; periranno insieme lo stolto e l’insensato e lasceranno ad altri le loro ricchezze.</p>
<p class="C49 V12">Il sepolcro sarà loro eterna dimora, loro tenda di generazione in generazione: eppure a terre hanno dato il proprio nome.</p>
<p class="C49 V13">Ma nella prosperità l’uomo non dura: è simile alle bestie che muoiono.</p>
<p class="C49 V14">Questa è la via di chi confida in se stesso, la fine di chi si compiace dei propri discorsi.</p>
<p class="C49 V15">Come pecore sono destinati agli inferi, sarà loro pastore la morte; scenderanno a precipizio nel sepolcro, svanirà di loro ogni traccia, gli inferi saranno la loro dimora.</p>
<p class="C49 V16">Certo, Dio riscatterà la mia vita, mi strapperà dalla mano degli inferi.</p>
<p class="C49 V17">Non temere se un uomo arricchisce, se aumenta la gloria della sua casa.</p>
<p class="C49 V18">Quando muore, infatti, con sé non porta nulla né scende con lui la sua gloria.</p>
<p class="C49 V19">Anche se da vivo benediceva se stesso: «Si congratuleranno, perché ti è andata bene»,</p>
<p class="C49 V20">andrà con la generazione dei suoi padri, che non vedranno mai più la luce.</p>
<p class="C49 V21">Nella prosperità l’uomo non comprende, è simile alle bestie che muoiono.  </p>
<p class="C50 V1">Salmo. Di Asaf. Parla il Signore, Dio degli dèi, convoca la terra da oriente a occidente.</p>
<p class="C50 V2">Da Sion, bellezza perfetta, Dio risplende.</p>
<p class="C50 V3">Viene il nostro Dio e non sta in silenzio; davanti a lui un fuoco divorante, intorno a lui si scatena la tempesta.</p>
<p class="C50 V4">Convoca il cielo dall’alto e la terra per giudicare il suo popolo:</p>
<p class="C50 V5">«Davanti a me riunite i miei fedeli, che hanno stabilito con me l’alleanza offrendo un sacrificio».</p>
<p class="C50 V6">I cieli annunciano la sua giustizia: è Dio che giudica.</p>
<p class="C50 V7">«Ascolta, popolo mio, voglio parlare, testimonierò contro di te, Israele! Io sono Dio, il tuo Dio!</p>
<p class="C50 V8">Non ti rimprovero per i tuoi sacrifici, i tuoi olocausti mi stanno sempre davanti.</p>
<p class="C50 V9">Non prenderò vitelli dalla tua casa né capri dai tuoi ovili.</p>
<p class="C50 V10">Sono mie tutte le bestie della foresta, animali a migliaia sui monti.</p>
<p class="C50 V11">Conosco tutti gli uccelli del cielo, è mio ciò che si muove nella campagna.</p>
<p class="C50 V12">Se avessi fame, non te lo direi: mio è il mondo e quanto contiene.</p>
<p class="C50 V13">Mangerò forse la carne dei tori? Berrò forse il sangue dei capri?</p>
<p class="C50 V14">Offri a Dio come sacrificio la lode e sciogli all’Altissimo i tuoi voti;</p>
<p class="C50 V15">invocami nel giorno dell’angoscia: ti libererò e tu mi darai gloria».</p>
<p class="C50 V16">Al malvagio Dio dice: «Perché vai ripetendo i miei decreti e hai sempre in bocca la mia alleanza,</p>
<p class="C50 V17">tu che hai in odio la disciplina e le mie parole ti getti alle spalle?</p>
<p class="C50 V18">Se vedi un ladro, corri con lui e degli adùlteri ti fai compagno.</p>
<p class="C50 V19">Abbandoni la tua bocca al male e la tua lingua trama inganni.</p>
<p class="C50 V20">Ti siedi, parli contro il tuo fratello, getti fango contro il figlio di tua madre.</p>
<p class="C50 V21">Hai fatto questo e io dovrei tacere? Forse credevi che io fossi come te! Ti rimprovero: pongo davanti a te la mia accusa.</p>
<p class="C50 V22">Capite questo, voi che dimenticate Dio, perché non vi afferri per sbranarvi e nessuno vi salvi.</p>
<p class="C50 V23">Chi offre la lode in sacrificio, questi mi onora; a chi cammina per la retta via mostrerò la salvezza di Dio».  </p>
<p class="C51 V1">Al maestro del coro. Salmo. Di Davide.</p>
<p class="C51 V2">Quando il profeta Natan andò da lui, che era andato con Betsabea.</p>
<p class="C51 V3">Pietà di me, o Dio, nel tuo amore; nella tua grande misericordia cancella la mia iniquità.</p>
<p class="C51 V4">Lavami tutto dalla mia colpa, dal mio peccato rendimi puro.</p>
<p class="C51 V5">Sì, le mie iniquità io le riconosco, il mio peccato mi sta sempre dinanzi.</p>
<p class="C51 V6">Contro di te, contro te solo ho peccato, quello che è male ai tuoi occhi, io l’ho fatto: così sei giusto nella tua sentenza, sei retto nel tuo giudizio.</p>
<p class="C51 V7">Ecco, nella colpa io sono nato, nel peccato mi ha concepito mia madre.</p>
<p class="C51 V8">Ma tu gradisci la sincerità nel mio intimo, nel segreto del cuore mi insegni la sapienza.</p>
<p class="C51 V9">Aspergimi con rami d’issòpo e sarò puro; lavami e sarò più bianco della neve.</p>
<p class="C51 V10">Fammi sentire gioia e letizia: esulteranno le ossa che hai spezzato.</p>
<p class="C51 V11">Distogli lo sguardo dai miei peccati, cancella tutte le mie colpe.</p>
<p class="C51 V12">Crea in me, o Dio, un cuore puro, rinnova in me uno spirito saldo.</p>
<p class="C51 V13">Non scacciarmi dalla tua presenza e non privarmi del tuo santo spirito.</p>
<p class="C51 V14">Rendimi la gioia della tua salvezza, sostienimi con uno spirito generoso.</p>
<p class="C51 V15">Insegnerò ai ribelli le tue vie e i peccatori a te ritorneranno.</p>
<p class="C51 V16">Liberami dal sangue, o Dio, Dio mia salvezza: la mia lingua esalterà la tua giustizia.</p>
<p class="C51 V17">Signore, apri le mie labbra e la mia bocca proclami la tua lode.</p>
<p class="C51 V18">Tu non gradisci il sacrificio; se offro olocausti, tu non li accetti.</p>
<p class="C51 V19">Uno spirito contrito è sacrificio a Dio; un cuore contrito e affranto tu, o Dio, non disprezzi.</p>
<p class="C51 V20">Nella tua bontà fa’ grazia a Sion, ricostruisci le mura di Gerusalemme.</p>
<p class="C51 V21">Allora gradirai i sacrifici legittimi, l’olocausto e l’intera oblazione; allora immoleranno vittime sopra il tuo altare.  </p>
<p class="C52 V1">Al maestro del coro. Maskil. Di Davide.</p>
<p class="C52 V2">Quando l’idumeo Doeg andò da Saul per informarlo e dirgli: «Davide è entrato in casa di Achimèlec».</p>
<p class="C52 V3">Perché ti vanti del male, o prepotente? Dio è fedele ogni giorno.</p>
<p class="C52 V4">Tu escogiti insidie; la tua lingua è come lama affilata, o artefice d’inganni!</p>
<p class="C52 V5">Tu ami il male invece del bene, la menzogna invece della giustizia.</p>
<p class="C52 V6">Tu ami ogni parola che distrugge, o lingua d’inganno.</p>
<p class="C52 V7">Perciò Dio ti demolirà per sempre, ti spezzerà e ti strapperà dalla tenda e ti sradicherà dalla terra dei viventi.</p>
<p class="C52 V8">I giusti vedranno e avranno timore e di lui rideranno:</p>
<p class="C52 V9">«Ecco l’uomo che non ha posto Dio come sua fortezza, ma ha confidato nella sua grande ricchezza e si è fatto forte delle sue insidie».</p>
<p class="C52 V10">Ma io, come olivo verdeggiante nella casa di Dio, confido nella fedeltà di Dio in eterno e per sempre.</p>
<p class="C52 V11">Voglio renderti grazie in eterno per quanto hai operato; spero nel tuo nome, perché è buono, davanti ai tuoi fedeli.  </p>
<p class="C53 V1">Al maestro del coro. Su «Macalàt». Maskil. Di Davide.</p>
<p class="C53 V2">Lo stolto pensa: «Dio non c’è». Sono corrotti, fanno cose abominevoli: non c’è chi agisca bene.</p>
<p class="C53 V3">Dio dal cielo si china sui figli dell’uomo per vedere se c’è un uomo saggio, uno che cerchi Dio.</p>
<p class="C53 V4">Sono tutti traviati, tutti corrotti; non c’è chi agisca bene, neppure uno.</p>
<p class="C53 V5">Non impareranno dunque tutti i malfattori che divorano il mio popolo come il pane e non invocano Dio?</p>
<p class="C53 V6">Ecco, hanno tremato di spavento là dove non c’era da tremare. Sì, Dio ha disperso le ossa degli aggressori, sono confusi perché Dio li ha respinti.</p>
<p class="C53 V7">Chi manderà da Sion la salvezza d’Israele? Quando Dio ristabilirà la sorte del suo popolo, esulterà Giacobbe e gioirà Israele.  </p>
<p class="C54 V1">Al maestro del coro. Per strumenti a corda. Maskil. Di Davide.</p>
<p class="C54 V2">Dopo che gli abitanti di Zif andarono da Saul a dirgli: «Ecco, Davide se ne sta nascosto presso di noi».</p>
<p class="C54 V3">Dio, per il tuo nome salvami, per la tua potenza rendimi giustizia.</p>
<p class="C54 V4">Dio, ascolta la mia preghiera, porgi l’orecchio alle parole della mia bocca,</p>
<p class="C54 V5">poiché stranieri contro di me sono insorti e prepotenti insidiano la mia vita; non pongono Dio davanti ai loro occhi.</p>
<p class="C54 V6">Ecco, Dio è il mio aiuto, il Signore sostiene la mia vita.</p>
<p class="C54 V7">Ricada il male sui miei nemici, nella tua fedeltà annientali.</p>
<p class="C54 V8">Ti offrirò un sacrificio spontaneo, loderò il tuo nome, Signore, perché è buono;</p>
<p class="C54 V9">da ogni angoscia egli mi ha liberato e il mio occhio ha guardato dall’alto i miei nemici.  </p>
<p class="C55 V1">Al maestro del coro. Per strumenti a corda. Maskil. Di Davide.</p>
<p class="C55 V2">Porgi l’orecchio, Dio, alla mia preghiera, non nasconderti di fronte alla mia supplica.</p>
<p class="C55 V3">Dammi ascolto e rispondimi; mi agito ansioso e sono sconvolto</p>
<p class="C55 V4">dalle grida del nemico, dall’oppressione del malvagio. Mi rovesciano addosso cattiveria e con ira mi aggrediscono.</p>
<p class="C55 V5">Dentro di me si stringe il mio cuore, piombano su di me terrori di morte.</p>
<p class="C55 V6">Mi invadono timore e tremore e mi ricopre lo sgomento.</p>
<p class="C55 V7">Dico: «Chi mi darà ali come di colomba per volare e trovare riposo?</p>
<p class="C55 V8">Ecco, errando, fuggirei lontano, abiterei nel deserto.</p>
<p class="C55 V9">In fretta raggiungerei un riparo dalla furia del vento, dalla bufera».</p>
<p class="C55 V10">Disperdili, Signore, confondi le loro lingue. Ho visto nella città violenza e discordia:</p>
<p class="C55 V11">giorno e notte fanno la ronda sulle sue mura; in mezzo ad essa cattiveria e dolore,</p>
<p class="C55 V12">in mezzo ad essa insidia, e non cessano nelle sue piazze sopruso e inganno.</p>
<p class="C55 V13">Se mi avesse insultato un nemico, l’avrei sopportato; se fosse insorto contro di me un avversario, da lui mi sarei nascosto.</p>
<p class="C55 V14">Ma tu, mio compagno, mio intimo amico,</p>
<p class="C55 V15">legato a me da dolce confidenza! Camminavamo concordi verso la casa di Dio.</p>
<p class="C55 V16">Li sorprenda improvvisa la morte, scendano vivi negli inferi, perché il male è nelle loro case e nel loro cuore.</p>
<p class="C55 V17">Io invoco Dio e il Signore mi salva.</p>
<p class="C55 V18">Di sera, al mattino, a mezzogiorno vivo nell’ansia e sospiro, ma egli ascolta la mia voce;</p>
<p class="C55 V19">in pace riscatta la mia vita da quelli che mi combattono: sono tanti i miei avversari.</p>
<p class="C55 V20">Dio ascolterà e li umilierà, egli che domina da sempre; essi non cambiano e non temono Dio.</p>
<p class="C55 V21">Ognuno ha steso la mano contro i suoi amici, violando i suoi patti.</p>
<p class="C55 V22">Più untuosa del burro è la sua bocca, ma nel cuore ha la guerra; più fluide dell’olio le sue parole, ma sono pugnali sguainati.</p>
<p class="C55 V23">Affida al Signore il tuo peso ed egli ti sosterrà, mai permetterà che il giusto vacilli.</p>
<p class="C55 V24">Tu, o Dio, li sprofonderai nella fossa profonda, questi uomini sanguinari e fraudolenti: essi non giungeranno alla metà dei loro giorni. Ma io, Signore, in te confido.  </p>
<p class="C56 V1">Al maestro del coro. Su «Colomba dei terebinti lontani». Di Davide. Miktam. Quando i Filistei lo tenevano prigioniero a Gat.</p>
<p class="C56 V2">Pietà di me, o Dio, perché un uomo mi perseguita, un aggressore tutto il giorno mi opprime.</p>
<p class="C56 V3">Tutto il giorno mi perseguitano i miei nemici, numerosi sono quelli che dall’alto mi combattono.</p>
<p class="C56 V4">Nell’ora della paura io in te confido.</p>
<p class="C56 V5">In Dio, di cui lodo la parola, in Dio confido, non avrò timore: che cosa potrà farmi un essere di carne?</p>
<p class="C56 V6">Travisano tutto il giorno le mie parole, ogni loro progetto su di me è per il male.</p>
<p class="C56 V7">Congiurano, tendono insidie, spiano i miei passi, per attentare alla mia vita.</p>
<p class="C56 V8">Ripagali per tanta cattiveria! Nella tua ira abbatti i popoli, o Dio.</p>
<p class="C56 V9">I passi del mio vagare tu li hai contati, nel tuo otre raccogli le mie lacrime: non sono forse scritte nel tuo libro?</p>
<p class="C56 V10">Allora si ritireranno i miei nemici, nel giorno in cui ti avrò invocato; questo io so: che Dio è per me.</p>
<p class="C56 V11">In Dio, di cui lodo la parola, nel Signore, di cui lodo la parola,</p>
<p class="C56 V12">in Dio confido, non avrò timore: che cosa potrà farmi un uomo?</p>
<p class="C56 V13">Manterrò, o Dio, i voti che ti ho fatto: ti renderò azioni di grazie,</p>
<p class="C56 V14">perché hai liberato la mia vita dalla morte, i miei piedi dalla caduta, per camminare davanti a Dio nella luce dei viventi.  </p>
<p class="C57 V1">Al maestro del coro. Su «Non distruggere». Di Davide. Miktam. Quando fuggì da Saul nella caverna.</p>
<p class="C57 V2">Pietà di me, pietà di me, o Dio, in te si rifugia l’anima mia; all’ombra delle tue ali mi rifugio finché l’insidia sia passata.</p>
<p class="C57 V3">Invocherò Dio, l’Altissimo, Dio che fa tutto per me.</p>
<p class="C57 V4">Mandi dal cielo a salvarmi, confonda chi vuole inghiottirmi; Dio mandi il suo amore e la sua fedeltà.</p>
<p class="C57 V5">In mezzo a leoni devo coricarmi, infiammàti di rabbia contro gli uomini! I loro denti sono lance e frecce, la loro lingua è spada affilata.</p>
<p class="C57 V6">Innàlzati sopra il cielo, o Dio, su tutta la terra la tua gloria.</p>
<p class="C57 V7">Hanno teso una rete ai miei piedi, hanno piegato il mio collo, hanno scavato davanti a me una fossa, ma dentro vi sono caduti.</p>
<p class="C57 V8">Saldo è il mio cuore, o Dio, saldo è il mio cuore. Voglio cantare, voglio inneggiare:</p>
<p class="C57 V9">svégliati, mio cuore, svegliatevi, arpa e cetra, voglio svegliare l’aurora.</p>
<p class="C57 V10">Ti loderò fra i popoli, Signore, a te canterò inni fra le nazioni:</p>
<p class="C57 V11">grande fino ai cieli è il tuo amore e fino alle nubi la tua fedeltà.</p>
<p class="C57 V12">Innàlzati sopra il cielo, o Dio, su tutta la terra la tua gloria.  </p>
<p class="C58 V1">Al maestro del coro. Su «Non distruggere». Di Davide. Miktam.</p>
<p class="C58 V2">Rendete veramente giustizia, o potenti, giudicate con equità gli uomini?</p>
<p class="C58 V3">No! Voi commettete iniquità con il cuore, sulla terra le vostre mani soppesano violenza.</p>
<p class="C58 V4">Sono traviati i malvagi fin dal seno materno, sono pervertiti dalla nascita i mentitori.</p>
<p class="C58 V5">Sono velenosi come un serpente, come una vipera sorda che si tura le orecchie,</p>
<p class="C58 V6">che non segue la voce degli incantatori, del mago abile nei sortilegi.</p>
<p class="C58 V7">Spezzagli, o Dio, i denti nella bocca, rompi, o Signore, le zanne dei leoni.</p>
<p class="C58 V8">Si dissolvano come acqua che scorre, come erba calpestata inaridiscano.</p>
<p class="C58 V9">Passino come bava di lumaca che si scioglie, come aborto di donna non vedano il sole!</p>
<p class="C58 V10">Prima che producano spine come il rovo, siano bruciati vivi, la collera li travolga.</p>
<p class="C58 V11">Il giusto godrà nel vedere la vendetta, laverà i piedi nel sangue dei malvagi.</p>
<p class="C58 V12">Gli uomini diranno: «C’è un guadagno per il giusto, c’è un Dio che fa giustizia sulla terra!».  </p>
<p class="C59 V1">Al maestro del coro. Su «Non distruggere». Di Davide. Miktam. Quando Saul mandò uomini a sorvegliare la casa e a ucciderlo.</p>
<p class="C59 V2">Liberami dai nemici, mio Dio, difendimi dai miei aggressori.</p>
<p class="C59 V3">Liberami da chi fa il male, salvami da chi sparge sangue.</p>
<p class="C59 V4">Ecco, insidiano la mia vita, contro di me congiurano i potenti. Non c’è delitto in me, non c’è peccato, Signore;</p>
<p class="C59 V5">senza mia colpa accorrono e si schierano. Svégliati, vienimi incontro e guarda.</p>
<p class="C59 V6">Tu, Signore, Dio degli eserciti, Dio d’Israele, àlzati a punire tutte le genti; non avere pietà dei perfidi traditori.</p>
<p class="C59 V7">Ritornano a sera e ringhiano come cani, si aggirano per la città.</p>
<p class="C59 V8">Eccoli, la bava alla bocca; le loro labbra sono spade. Dicono: «Chi ci ascolta?».</p>
<p class="C59 V9">Ma tu, Signore, ridi di loro, ti fai beffe di tutte le genti.</p>
<p class="C59 V10">Io veglio per te, mia forza, perché Dio è la mia difesa.</p>
<p class="C59 V11">Il mio Dio mi preceda con il suo amore; Dio mi farà guardare dall’alto i miei nemici.</p>
<p class="C59 V12">Non ucciderli, perché il mio popolo non dimentichi; disperdili con la tua potenza e abbattili, Signore, nostro scudo.</p>
<p class="C59 V13">Peccato della loro bocca è la parola delle loro labbra; essi cadono nel laccio del loro orgoglio, per le bestemmie e le menzogne che pronunciano.</p>
<p class="C59 V14">Annientali con furore, annientali e più non esistano, e sappiano che Dio governa in Giacobbe, sino ai confini della terra.</p>
<p class="C59 V15">Ritornano a sera e ringhiano come cani, si aggirano per la città;</p>
<p class="C59 V16">ecco, vagano in cerca di cibo, ringhiano se non possono saziarsi.</p>
<p class="C59 V17">Ma io canterò la tua forza, esalterò la tua fedeltà al mattino, perché sei stato mia difesa, mio rifugio nel giorno della mia angoscia.</p>
<p class="C59 V18">O mia forza, a te voglio cantare, poiché tu sei, o Dio, la mia difesa, Dio della mia fedeltà.  </p>
<p class="C60 V1">Al maestro del coro. Su «Il giglio della testimonianza». Miktam. Di Davide. Da insegnare.</p>
<p class="C60 V2">Quando uscì contro Aram Naharàim e contro Aram Soba e quando Ioab, nel ritorno, sconfisse gli Edomiti nella valle del Sale: dodicimila uomini.</p>
<p class="C60 V3">Dio, tu ci hai respinti, ci hai messi in rotta, ti sei sdegnato: ritorna a noi.</p>
<p class="C60 V4">Hai fatto tremare la terra, l’hai squarciata: risana le sue crepe, perché essa vacilla.</p>
<p class="C60 V5">Hai messo a dura prova il tuo popolo, ci hai fatto bere vino che stordisce.</p>
<p class="C60 V6">Hai dato un segnale a quelli che ti temono, perché fuggano lontano dagli archi.</p>
<p class="C60 V7">Perché siano liberati i tuoi amici, salvaci con la tua destra e rispondici!</p>
<p class="C60 V8">Dio ha parlato nel suo santuario: «Esulto e divido Sichem, spartisco la valle di Succot.</p>
<p class="C60 V9">Mio è Gàlaad, mio è Manasse, Èfraim è l’elmo del mio capo, Giuda lo scettro del mio comando.</p>
<p class="C60 V10">Moab è il catino per lavarmi, su Edom getterò i miei sandali, il mio grido di vittoria sulla Filistea!».</p>
<p class="C60 V11">Chi mi condurrà alla città fortificata, chi potrà guidarmi fino al paese di Edom,</p>
<p class="C60 V12">se non tu, o Dio, che ci hai respinti e più non esci, o Dio, con le nostre schiere?</p>
<p class="C60 V13">Nell’oppressione vieni in nostro aiuto, perché vana è la salvezza dell’uomo.</p>
<p class="C60 V14">Con Dio noi faremo prodezze, egli calpesterà i nostri nemici.  </p>
<p class="C61 V1">Al maestro del coro. Per strumenti a corda. Di Davide.</p>
<p class="C61 V2">Ascolta, o Dio, il mio grido, sii attento alla mia preghiera.</p>
<p class="C61 V3">Sull’orlo dell’abisso io t’invoco, mentre sento che il cuore mi manca: guidami tu sulla rupe per me troppo alta.</p>
<p class="C61 V4">Per me sei diventato un rifugio, una torre fortificata davanti al nemico.</p>
<p class="C61 V5">Vorrei abitare nella tua tenda per sempre, vorrei rifugiarmi all’ombra delle tue ali.</p>
<p class="C61 V6">Tu, o Dio, hai accolto i miei voti, mi hai dato l’eredità di chi teme il tuo nome.</p>
<p class="C61 V7">Ai giorni del re aggiungi altri giorni, per molte generazioni siano i suoi anni!</p>
<p class="C61 V8">Regni per sempre sotto gli occhi di Dio; comanda che amore e fedeltà lo custodiscano.</p>
<p class="C61 V9">Così canterò inni al tuo nome per sempre, adempiendo i miei voti giorno per giorno.  </p>
<p class="C62 V1">Al maestro del coro. Su «Iedutùn». Salmo. Di Davide.</p>
<p class="C62 V2">Solo in Dio riposa l’anima mia: da lui la mia salvezza.</p>
<p class="C62 V3">Lui solo è mia roccia e mia salvezza, mia difesa: mai potrò vacillare.</p>
<p class="C62 V4">Fino a quando vi scaglierete contro un uomo, per abbatterlo tutti insieme come un muro cadente, come un recinto che crolla?</p>
<p class="C62 V5">Tramano solo di precipitarlo dall’alto, godono della menzogna. Con la bocca benedicono, nel loro intimo maledicono.</p>
<p class="C62 V6">Solo in Dio riposa l’anima mia: da lui la mia speranza.</p>
<p class="C62 V7">Lui solo è mia roccia e mia salvezza, mia difesa: non potrò vacillare.</p>
<p class="C62 V8">In Dio è la mia salvezza e la mia gloria; il mio riparo sicuro, il mio rifugio è in Dio.</p>
<p class="C62 V9">Confida in lui, o popolo, in ogni tempo; davanti a lui aprite il vostro cuore: nostro rifugio è Dio.</p>
<p class="C62 V10">Sì, sono un soffio i figli di Adamo, una menzogna tutti gli uomini: tutti insieme, posti sulla bilancia, sono più lievi di un soffio.</p>
<p class="C62 V11">Non confidate nella violenza, non illudetevi della rapina; alla ricchezza, anche se abbonda, non attaccate il cuore.</p>
<p class="C62 V12">Una parola ha detto Dio, due ne ho udite: la forza appartiene a Dio,</p>
<p class="C62 V13">tua è la fedeltà, Signore; secondo le sue opere tu ripaghi ogni uomo.  </p>
<p class="C63 V1">Salmo. Di Davide, quando era nel deserto di Giuda.</p>
<p class="C63 V2">O Dio, tu sei il mio Dio, dall’aurora io ti cerco, ha sete di te l'anima mia, desidera te la mia carne in terra arida, assetata, senz’acqua.</p>
<p class="C63 V3">Così nel santuario ti ho contemplato, guardando la tua potenza e la tua gloria.</p>
<p class="C63 V4">Poiché il tuo amore vale più della vita, le mie labbra canteranno la tua lode.</p>
<p class="C63 V5">Così ti benedirò per tutta la vita: nel tuo nome alzerò le mie mani.</p>
<p class="C63 V6">Come saziato dai cibi migliori, con labbra gioiose ti loderà la mia bocca.</p>
<p class="C63 V7">Quando nel mio letto di te mi ricordo e penso a te nelle veglie notturne,</p>
<p class="C63 V8">a te che sei stato il mio aiuto, esulto di gioia all’ombra delle tue ali.</p>
<p class="C63 V9">A te si stringe l’anima mia: la tua destra mi sostiene.</p>
<p class="C63 V10">Ma quelli che cercano di rovinarmi sprofondino sotto terra,</p>
<p class="C63 V11">siano consegnati in mano alla spada, divengano preda di sciacalli.</p>
<p class="C63 V12">Il re troverà in Dio la sua gioia; si glorierà chi giura per lui, perché ai mentitori verrà chiusa la bocca.  </p>
<p class="C64 V1">Al maestro del coro. Salmo. Di Davide.</p>
<p class="C64 V2">Ascolta, o Dio, la voce del mio lamento, dal terrore del nemico proteggi la mia vita.</p>
<p class="C64 V3">Tienimi lontano dal complotto dei malvagi, dal tumulto di chi opera il male.</p>
<p class="C64 V4">Affilano la loro lingua come spada, scagliano come frecce parole amare</p>
<p class="C64 V5">per colpire di nascosto l’innocente; lo colpiscono all’improvviso e non hanno timore.</p>
<p class="C64 V6">Si ostinano a fare il male, progettano di nascondere tranelli; dicono: «Chi potrà vederli?».</p>
<p class="C64 V7">Tramano delitti, attuano le trame che hanno ordito; l’intimo dell’uomo e il suo cuore: un abisso!</p>
<p class="C64 V8">Ma Dio li colpisce con le sue frecce: all’improvviso sono feriti,</p>
<p class="C64 V9">la loro stessa lingua li manderà in rovina, chiunque, al vederli, scuoterà la testa.</p>
<p class="C64 V10">Allora ognuno sarà preso da timore, annuncerà le opere di Dio e saprà discernere il suo agire.</p>
<p class="C64 V11">Il giusto gioirà nel Signore e riporrà in lui la sua speranza: si glorieranno tutti i retti di cuore.  </p>
<p class="C65 V1">Al maestro del coro. Salmo. Di Davide. Canto.</p>
<p class="C65 V2">Per te il silenzio è lode, o Dio, in Sion, a te si sciolgono i voti.</p>
<p class="C65 V3">A te, che ascolti la preghiera, viene ogni mortale.</p>
<p class="C65 V4">Pesano su di noi le nostre colpe, ma tu perdoni i nostri delitti.</p>
<p class="C65 V5">Beato chi hai scelto perché ti stia vicino: abiterà nei tuoi atri. Ci sazieremo dei beni della tua casa, delle cose sacre del tuo tempio.</p>
<p class="C65 V6">Con i prodigi della tua giustizia, tu ci rispondi, o Dio, nostra salvezza, fiducia degli estremi confini della terra e dei mari più lontani.</p>
<p class="C65 V7">Tu rendi saldi i monti con la tua forza, cinto di potenza.</p>
<p class="C65 V8">Tu plachi il fragore del mare, il fragore dei suoi flutti, il tumulto dei popoli.</p>
<p class="C65 V9">Gli abitanti degli estremi confini sono presi da timore davanti ai tuoi segni: tu fai gridare di gioia le soglie dell’oriente e dell’occidente.</p>
<p class="C65 V10">Tu visiti la terra e la disseti, la ricolmi di ricchezze. Il fiume di Dio è gonfio di acque; tu prepari il frumento per gli uomini. Così prepari la terra:</p>
<p class="C65 V11">ne irrighi i solchi, ne spiani le zolle, la bagni con le piogge e benedici i suoi germogli.</p>
<p class="C65 V12">Coroni l’anno con i tuoi benefici, i tuoi solchi stillano abbondanza.</p>
<p class="C65 V13">Stillano i pascoli del deserto e le colline si cingono di esultanza.</p>
<p class="C65 V14">I prati si coprono di greggi, le valli si ammantano di messi: gridano e cantano di gioia!  </p>
<p class="C66 V1">Al maestro del coro. Canto. Salmo. Acclamate Dio, voi tutti della terra,</p>
<p class="C66 V2">cantate la gloria del suo nome, dategli gloria con la lode.</p>
<p class="C66 V3">Dite a Dio: «Terribili sono le tue opere! Per la grandezza della tua potenza ti lusingano i tuoi nemici.</p>
<p class="C66 V4">A te si prostri tutta la terra, a te canti inni, canti al tuo nome».</p>
<p class="C66 V5">Venite e vedete le opere di Dio, terribile nel suo agire sugli uomini.</p>
<p class="C66 V6">Egli cambiò il mare in terraferma; passarono a piedi il fiume: per questo in lui esultiamo di gioia.</p>
<p class="C66 V7">Con la sua forza domina in eterno, il suo occhio scruta le genti; contro di lui non si sollevino i ribelli.</p>
<p class="C66 V8">Popoli, benedite il nostro Dio, fate risuonare la voce della sua lode;</p>
<p class="C66 V9">è lui che ci mantiene fra i viventi e non ha lasciato vacillare i nostri piedi.</p>
<p class="C66 V10">O Dio, tu ci hai messi alla prova; ci hai purificati come si purifica l’argento.</p>
<p class="C66 V11">Ci hai fatto cadere in un agguato, hai stretto i nostri fianchi in una morsa.</p>
<p class="C66 V12">Hai fatto cavalcare uomini sopra le nostre teste; siamo passati per il fuoco e per l’acqua, poi ci hai fatto uscire verso l’abbondanza.</p>
<p class="C66 V13">Entrerò nella tua casa con olocausti, a te scioglierò i miei voti,</p>
<p class="C66 V14">pronunciati dalle mie labbra, promessi dalla mia bocca nel momento dell’angoscia.</p>
<p class="C66 V15">Ti offrirò grassi animali in olocausto con il fumo odoroso di arieti, ti immolerò tori e capri.</p>
<p class="C66 V16">Venite, ascoltate, voi tutti che temete Dio, e narrerò quanto per me ha fatto.</p>
<p class="C66 V17">A lui gridai con la mia bocca, lo esaltai con la mia lingua.</p>
<p class="C66 V18">Se nel mio cuore avessi cercato il male, il Signore non mi avrebbe ascoltato.</p>
<p class="C66 V19">Ma Dio ha ascoltato, si è fatto attento alla voce della mia preghiera.</p>
<p class="C66 V20">Sia benedetto Dio, che non ha respinto la mia preghiera, non mi ha negato la sua misericordia.  </p>
<p class="C67 V1">Al maestro del coro. Per strumenti a corda. Salmo. Canto.</p>
<p class="C67 V2">Dio abbia pietà di noi e ci benedica, su di noi faccia splendere il suo volto;</p>
<p class="C67 V3">perché si conosca sulla terra la tua via, la tua salvezza fra tutte le genti.</p>
<p class="C67 V4">Ti lodino i popoli, o Dio, ti lodino i popoli tutti.</p>
<p class="C67 V5">Gioiscano le nazioni e si rallegrino, perché tu giudichi i popoli con rettitudine, governi le nazioni sulla terra.</p>
<p class="C67 V6">Ti lodino i popoli, o Dio, ti lodino i popoli tutti.</p>
<p class="C67 V7">La terra ha dato il suo frutto. Ci benedica Dio, il nostro Dio,</p>
<p class="C67 V8">ci benedica Dio e lo temano tutti i confini della terra.  </p>
<p class="C68 V1">Al maestro del coro. Di Davide. Salmo. Canto.</p>
<p class="C68 V2">Sorga Dio e siano dispersi i suoi nemici e fuggano davanti a lui quelli che lo odiano.</p>
<p class="C68 V3">Come si dissolve il fumo, tu li dissolvi; come si scioglie la cera di fronte al fuoco, periscono i malvagi davanti a Dio.</p>
<p class="C68 V4">I giusti invece si rallegrano, esultano davanti a Dio e cantano di gioia.</p>
<p class="C68 V5">Cantate a Dio, inneggiate al suo nome, appianate la strada a colui che cavalca le nubi: Signore è il suo nome, esultate davanti a lui.</p>
<p class="C68 V6">Padre degli orfani e difensore delle vedove è Dio nella sua santa dimora.</p>
<p class="C68 V7">A chi è solo, Dio fa abitare una casa, fa uscire con gioia i prigionieri. Solo i ribelli dimorano in arida terra.</p>
<p class="C68 V8">O Dio, quando uscivi davanti al tuo popolo, quando camminavi per il deserto,</p>
<p class="C68 V9">tremò la terra, i cieli stillarono davanti a Dio, quello del Sinai, davanti a Dio, il Dio d’Israele.</p>
<p class="C68 V10">Pioggia abbondante hai riversato, o Dio, la tua esausta eredità tu hai consolidato</p>
<p class="C68 V11">e in essa ha abitato il tuo popolo, in quella che, nella tua bontà, hai reso sicura per il povero, o Dio.</p>
<p class="C68 V12">Il Signore annuncia una notizia, grande schiera sono le messaggere di vittoria:</p>
<p class="C68 V13">«Fuggono, fuggono i re degli eserciti! Nel campo, presso la casa, ci si divide la preda.</p>
<p class="C68 V14">Non restate a dormire nei recinti! Splendono d’argento le ali della colomba, di riflessi d’oro le sue piume».</p>
<p class="C68 V15">Quando l’Onnipotente là disperdeva i re, allora nevicava sul Salmon.</p>
<p class="C68 V16">Montagna eccelsa è il monte di Basan, montagna dalle alte cime è il monte di Basan.</p>
<p class="C68 V17">Perché invidiate, montagne dalle alte cime, la montagna che Dio ha desiderato per sua dimora? Il Signore l’abiterà per sempre.</p>
<p class="C68 V18">I carri di Dio sono miriadi, migliaia gli arcieri: il Signore è tra loro, sul Sinai, in santità.</p>
<p class="C68 V19">Sei salito in alto e hai fatto prigionieri – dagli uomini hai ricevuto tributi e anche dai ribelli –, perché là tu dimori, Signore Dio!</p>
<p class="C68 V20">Di giorno in giorno benedetto il Signore: a noi Dio porta la salvezza.</p>
<p class="C68 V21">Il nostro Dio è un Dio che salva; al Signore Dio appartengono le porte della morte.</p>
<p class="C68 V22">Sì, Dio schiaccerà il capo dei suoi nemici, la testa dai lunghi capelli di chi percorre la via del delitto.</p>
<p class="C68 V23">Ha detto il Signore: «Da Basan li farò tornare, li farò tornare dagli abissi del mare,</p>
<p class="C68 V24">perché il tuo piede si bagni nel sangue e la lingua dei tuoi cani riceva la sua parte tra i nemici».</p>
<p class="C68 V25">Appare il tuo corteo, Dio, il corteo del mio Dio, del mio re, nel santuario.</p>
<p class="C68 V26">Precedono i cantori, seguono i suonatori di cetra, insieme a fanciulle che suonano tamburelli.</p>
<p class="C68 V27">«Benedite Dio nelle vostre assemblee, benedite il Signore, voi della comunità d’Israele».</p>
<p class="C68 V28">Ecco Beniamino, un piccolo che guida i capi di Giuda, la loro schiera, i capi di Zàbulon, i capi di Nèftali.</p>
<p class="C68 V29">Mostra, o Dio, la tua forza, conferma, o Dio, quanto hai fatto per noi!</p>
<p class="C68 V30">Per il tuo tempio, in Gerusalemme, i re ti porteranno doni.</p>
<p class="C68 V31">Minaccia la bestia del canneto, quel branco di bufali, quell’esercito di tori, che si prostrano a idoli d’argento; disperdi i popoli che amano la guerra!</p>
<p class="C68 V32">Verranno i grandi dall’Egitto, l’Etiopia tenderà le mani a Dio.</p>
<p class="C68 V33">Regni della terra, cantate a Dio, cantate inni al Signore,</p>
<p class="C68 V34">a colui che cavalca nei cieli, nei cieli eterni. Ecco, fa sentire la sua voce, una voce potente!</p>
<p class="C68 V35">Riconoscete a Dio la sua potenza, la sua maestà sopra Israele, la sua potenza sopra le nubi.</p>
<p class="C68 V36">Terribile tu sei, o Dio, nel tuo santuario. È lui, il Dio d’Israele, che dà forza e vigore al suo popolo. Sia benedetto Dio!  </p>
<p class="C69 V1">Al maestro del coro. Su «I gigli». Di Davide.</p>
<p class="C69 V2">Salvami, o Dio: l’acqua mi giunge alla gola.</p>
<p class="C69 V3">Affondo in un abisso di fango, non ho nessun sostegno; sono caduto in acque profonde e la corrente mi travolge.</p>
<p class="C69 V4">Sono sfinito dal gridare, la mia gola è riarsa; i miei occhi si consumano nell’attesa del mio Dio.</p>
<p class="C69 V5">Sono più numerosi dei capelli del mio capo quelli che mi odiano senza ragione. Sono potenti quelli che mi vogliono distruggere, i miei nemici bugiardi: quanto non ho rubato, dovrei forse restituirlo?</p>
<p class="C69 V6">Dio, tu conosci la mia stoltezza e i miei errori non ti sono nascosti.</p>
<p class="C69 V7">Chi spera in te, per colpa mia non sia confuso, Signore, Dio degli eserciti; per causa mia non si vergogni chi ti cerca, Dio d’Israele.</p>
<p class="C69 V8">Per te io sopporto l’insulto e la vergogna mi copre la faccia;</p>
<p class="C69 V9">sono diventato un estraneo ai miei fratelli, uno straniero per i figli di mia madre.</p>
<p class="C69 V10">Perché mi divora lo zelo per la tua casa, gli insulti di chi ti insulta ricadono su di me.</p>
<p class="C69 V11">Piangevo su di me nel digiuno, ma sono stato insultato.</p>
<p class="C69 V12">Ho indossato come vestito un sacco e sono diventato per loro oggetto di scherno.</p>
<p class="C69 V13">Sparlavano di me quanti sedevano alla porta, gli ubriachi mi deridevano.</p>
<p class="C69 V14">Ma io rivolgo a te la mia preghiera, Signore, nel tempo della benevolenza. O Dio, nella tua grande bontà, rispondimi, nella fedeltà della tua salvezza.</p>
<p class="C69 V15">Liberami dal fango, perché io non affondi, che io sia liberato dai miei nemici e dalle acque profonde.</p>
<p class="C69 V16">Non mi travolga la corrente, l’abisso non mi sommerga, la fossa non chiuda su di me la sua bocca.</p>
<p class="C69 V17">Rispondimi, Signore, perché buono è il tuo amore; volgiti a me nella tua grande tenerezza.</p>
<p class="C69 V18">Non nascondere il volto al tuo servo; sono nell’angoscia: presto, rispondimi!</p>
<p class="C69 V19">Avvicìnati a me, riscattami, liberami a causa dei miei nemici.</p>
<p class="C69 V20">Tu sai quanto sono stato insultato: quanto disonore, quanta vergogna! Sono tutti davanti a te i miei avversari.</p>
<p class="C69 V21">L’insulto ha spezzato il mio cuore e mi sento venir meno. Mi aspettavo compassione, ma invano, consolatori, ma non ne ho trovati.</p>
<p class="C69 V22">Mi hanno messo veleno nel cibo e quando avevo sete mi hanno dato aceto.</p>
<p class="C69 V23">La loro tavola sia per loro una trappola, un’insidia i loro banchetti.</p>
<p class="C69 V24">Si offuschino i loro occhi e più non vedano: sfibra i loro fianchi per sempre.</p>
<p class="C69 V25">Riversa su di loro il tuo sdegno, li raggiunga la tua ira ardente.</p>
<p class="C69 V26">Il loro accampamento sia desolato, senza abitanti la loro tenda;</p>
<p class="C69 V27">perché inseguono colui che hai percosso, aggiungono dolore a chi tu hai ferito.</p>
<p class="C69 V28">Aggiungi per loro colpa su colpa e non possano appellarsi alla tua giustizia.</p>
<p class="C69 V29">Dal libro dei viventi siano cancellati e non siano iscritti tra i giusti.</p>
<p class="C69 V30">Io sono povero e sofferente: la tua salvezza, Dio, mi ponga al sicuro.</p>
<p class="C69 V31">Loderò il nome di Dio con un canto, lo magnificherò con un ringraziamento,</p>
<p class="C69 V32">che per il Signore è meglio di un toro, di un torello con corna e zoccoli.</p>
<p class="C69 V33">Vedano i poveri e si rallegrino; voi che cercate Dio, fatevi coraggio,</p>
<p class="C69 V34">perché il Signore ascolta i miseri e non disprezza i suoi che sono prigionieri.</p>
<p class="C69 V35">A lui cantino lode i cieli e la terra, i mari e quanto brulica in essi.</p>
<p class="C69 V36">Perché Dio salverà Sion, ricostruirà le città di Giuda: vi abiteranno e ne riavranno il possesso.</p>
<p class="C69 V37">La stirpe dei suoi servi ne sarà erede e chi ama il suo nome vi porrà dimora.  </p>
<p class="C70 V1">Al maestro del coro. Di Davide. Per fare memoria.</p>
<p class="C70 V2">O Dio, vieni a salvarmi, Signore, vieni presto in mio aiuto.</p>
<p class="C70 V3">Siano svergognati e confusi quanti attentano alla mia vita. Retrocedano, coperti d’infamia, quanti godono della mia rovina.</p>
<p class="C70 V4">Se ne tornino indietro pieni di vergogna quelli che mi dicono: «Ti sta bene!».</p>
<p class="C70 V5">Esultino e gioiscano in te quelli che ti cercano; dicano sempre: «Dio è grande!» quelli che amano la tua salvezza.</p>
<p class="C70 V6">Ma io sono povero e bisognoso: Dio, affréttati verso di me. Tu sei mio aiuto e mio liberatore: Signore, non tardare.  </p>
<p class="C71 V1">In te, Signore, mi sono rifugiato, mai sarò deluso.</p>
<p class="C71 V2">Per la tua giustizia, liberami e difendimi, tendi a me il tuo orecchio e salvami.</p>
<p class="C71 V3">Sii tu la mia roccia, una dimora sempre accessibile; hai deciso di darmi salvezza: davvero mia rupe e mia fortezza tu sei!</p>
<p class="C71 V4">Mio Dio, liberami dalle mani del malvagio, dal pugno dell’uomo violento e perverso.</p>
<p class="C71 V5">Sei tu, mio Signore, la mia speranza, la mia fiducia, Signore, fin dalla mia giovinezza.</p>
<p class="C71 V6">Su di te mi appoggiai fin dal grembo materno, dal seno di mia madre sei tu il mio sostegno: a te la mia lode senza fine.</p>
<p class="C71 V7">Per molti ero un prodigio, ma eri tu il mio rifugio sicuro.</p>
<p class="C71 V8">Della tua lode è piena la mia bocca: tutto il giorno canto il tuo splendore.</p>
<p class="C71 V9">Non gettarmi via nel tempo della vecchiaia, non abbandonarmi quando declinano le mie forze.</p>
<p class="C71 V10">Contro di me parlano i miei nemici, coloro che mi spiano congiurano insieme</p>
<p class="C71 V11">e dicono: «Dio lo ha abbandonato, inseguitelo, prendetelo: nessuno lo libera!».</p>
<p class="C71 V12">O Dio, da me non stare lontano: Dio mio, vieni presto in mio aiuto.</p>
<p class="C71 V13">Siano svergognati e annientati quanti mi accusano, siano coperti di insulti e d’infamia quanti cercano la mia rovina.</p>
<p class="C71 V14">Io, invece, continuo a sperare; moltiplicherò le tue lodi.</p>
<p class="C71 V15">La mia bocca racconterà la tua giustizia, ogni giorno la tua salvezza, che io non so misurare.</p>
<p class="C71 V16">Verrò a cantare le imprese del Signore Dio: farò memoria della tua giustizia, di te solo.</p>
<p class="C71 V17">Fin dalla giovinezza, o Dio, mi hai istruito e oggi ancora proclamo le tue meraviglie.</p>
<p class="C71 V18">Venuta la vecchiaia e i capelli bianchi, o Dio, non abbandonarmi, fino a che io annunci la tua potenza, a tutte le generazioni le tue imprese.</p>
<p class="C71 V19">La tua giustizia, Dio, è alta come il cielo. Tu hai fatto cose grandi: chi è come te, o Dio?</p>
<p class="C71 V20">Molte angosce e sventure mi hai fatto vedere: tu mi darai ancora vita, mi farai risalire dagli abissi della terra,</p>
<p class="C71 V21">accrescerai il mio onore e tornerai a consolarmi.</p>
<p class="C71 V22">Allora io ti renderò grazie al suono dell’arpa, per la tua fedeltà, o mio Dio, a te canterò sulla cetra, o Santo d’Israele.</p>
<p class="C71 V23">Cantando le tue lodi esulteranno le mie labbra e la mia vita, che tu hai riscattato.</p>
<p class="C71 V24">Allora la mia lingua tutto il giorno mediterà la tua giustizia. Sì, saranno svergognati e confusi quelli che cercano la mia rovina.  </p>
<p class="C72 V1">Di Salomone. O Dio, affida al re il tuo diritto, al figlio di re la tua giustizia;</p>
<p class="C72 V2">egli giudichi il tuo popolo secondo giustizia e i tuoi poveri secondo il diritto.</p>
<p class="C72 V3">Le montagne portino pace al popolo e le colline giustizia.</p>
<p class="C72 V4">Ai poveri del popolo renda giustizia, salvi i figli del misero e abbatta l’oppressore.</p>
<p class="C72 V5">Ti faccia durare quanto il sole, come la luna, di generazione in generazione.</p>
<p class="C72 V6">Scenda come pioggia sull’erba, come acqua che irrora la terra.</p>
<p class="C72 V7">Nei suoi giorni fiorisca il giusto e abbondi la pace, finché non si spenga la luna.</p>
<p class="C72 V8">E dòmini da mare a mare, dal fiume sino ai confini della terra.</p>
<p class="C72 V9">A lui si pieghino le tribù del deserto, mordano la polvere i suoi nemici.</p>
<p class="C72 V10">I re di Tarsis e delle isole portino tributi, i re di Saba e di Seba offrano doni.</p>
<p class="C72 V11">Tutti i re si prostrino a lui, lo servano tutte le genti.</p>
<p class="C72 V12">Perché egli libererà il misero che invoca e il povero che non trova aiuto.</p>
<p class="C72 V13">Abbia pietà del debole e del misero e salvi la vita dei miseri.</p>
<p class="C72 V14">Li riscatti dalla violenza e dal sopruso, sia prezioso ai suoi occhi il loro sangue.</p>
<p class="C72 V15">Viva e gli sia dato oro di Arabia, si preghi sempre per lui, sia benedetto ogni giorno.</p>
<p class="C72 V16">Abbondi il frumento nel paese, ondeggi sulle cime dei monti; il suo frutto fiorisca come il Libano, la sua messe come l’erba dei campi.</p>
<p class="C72 V17">Il suo nome duri in eterno, davanti al sole germogli il suo nome. In lui siano benedette tutte le stirpi della terra e tutte le genti lo dicano beato.</p>
<p class="C72 V18">Benedetto il Signore, Dio d’Israele: egli solo compie meraviglie.</p>
<p class="C72 V19">E benedetto il suo nome glorioso per sempre: della sua gloria sia piena tutta la terra. Amen, amen.</p>
<p class="C72 V20">Qui finiscono le preghiere di Davide, figlio di Iesse.  </p>
<p class="C73 V1">Salmo. Di Asaf. Quanto è buono Dio con gli uomini retti, Dio con i puri di cuore!</p>
<p class="C73 V2">Ma io per poco non inciampavo, quasi vacillavano i miei passi,</p>
<p class="C73 V3">perché ho invidiato i prepotenti, vedendo il successo dei malvagi.</p>
<p class="C73 V4">Fino alla morte infatti non hanno sofferenze e ben pasciuto è il loro ventre.</p>
<p class="C73 V5">Non si trovano mai nell’affanno dei mortali e non sono colpiti come gli altri uomini.</p>
<p class="C73 V6">Dell’orgoglio si fanno una collana e indossano come abito la violenza.</p>
<p class="C73 V7">I loro occhi sporgono dal grasso, dal loro cuore escono follie.</p>
<p class="C73 V8">Scherniscono e parlano con malizia, parlano dall’alto con prepotenza.</p>
<p class="C73 V9">Aprono la loro bocca fino al cielo e la loro lingua percorre la terra.</p>
<p class="C73 V10">Perciò il loro popolo li segue e beve la loro acqua in abbondanza.</p>
<p class="C73 V11">E dicono: «Dio, come può saperlo? L’Altissimo, come può conoscerlo?».</p>
<p class="C73 V12">Ecco, così sono i malvagi: sempre al sicuro, ammassano ricchezze.</p>
<p class="C73 V13">Invano dunque ho conservato puro il mio cuore, e ho lavato nell’innocenza le mie mani!</p>
<p class="C73 V14">Perché sono colpito tutto il giorno e fin dal mattino sono castigato?</p>
<p class="C73 V15">Se avessi detto: «Parlerò come loro», avrei tradito la generazione dei tuoi figli.</p>
<p class="C73 V16">Riflettevo per comprendere questo ma fu una fatica ai miei occhi,</p>
<p class="C73 V17">finché non entrai nel santuario di Dio e compresi quale sarà la loro fine.</p>
<p class="C73 V18">Ecco, li poni in luoghi scivolosi, li fai cadere in rovina.</p>
<p class="C73 V19">Sono distrutti in un istante! Sono finiti, consumati dai terrori!</p>
<p class="C73 V20">Come un sogno al risveglio, Signore, così, quando sorgi, fai svanire la loro immagine.</p>
<p class="C73 V21">Quando era amareggiato il mio cuore e i miei reni trafitti dal dolore,</p>
<p class="C73 V22">io ero insensato e non capivo, stavo davanti a te come una bestia.</p>
<p class="C73 V23">Ma io sono sempre con te: tu mi hai preso per la mano destra.</p>
<p class="C73 V24">Mi guiderai secondo i tuoi disegni e poi mi accoglierai nella gloria.</p>
<p class="C73 V25">Chi avrò per me nel cielo? Con te non desidero nulla sulla terra.</p>
<p class="C73 V26">Vengono meno la mia carne e il mio cuore; ma Dio è roccia del mio cuore, mia parte per sempre.</p>
<p class="C73 V27">Ecco, si perderà chi da te si allontana; tu distruggi chiunque ti è infedele.</p>
<p class="C73 V28">Per me, il mio bene è stare vicino a Dio; nel Signore Dio ho posto il mio rifugio, per narrare tutte le tue opere.  </p>
<p class="C74 V1">Maskil. Di Asaf. O Dio, perché ci respingi per sempre, fumante di collera contro il gregge del tuo pascolo?</p>
<p class="C74 V2">Ricòrdati della comunità che ti sei acquistata nei tempi antichi. Hai riscattato la tribù che è tua proprietà, il monte Sion, dove hai preso dimora.</p>
<p class="C74 V3">Volgi i tuoi passi a queste rovine eterne: il nemico ha devastato tutto nel santuario.</p>
<p class="C74 V4">Ruggirono i tuoi avversari nella tua assemblea, issarono le loro bandiere come insegna.</p>
<p class="C74 V5">Come gente che s’apre un varco verso l’alto con la scure nel folto della selva,</p>
<p class="C74 V6">con l’ascia e con le mazze frantumavano le sue porte.</p>
<p class="C74 V7">Hanno dato alle fiamme il tuo santuario, hanno profanato e demolito la dimora del tuo nome;</p>
<p class="C74 V8">pensavano: «Distruggiamoli tutti». Hanno incendiato nel paese tutte le dimore di Dio.</p>
<p class="C74 V9">Non vediamo più le nostre bandiere, non ci sono più profeti e tra noi nessuno sa fino a quando.</p>
<p class="C74 V10">Fino a quando, o Dio, insulterà l’avversario? Il nemico disprezzerà per sempre il tuo nome?</p>
<p class="C74 V11">Perché ritiri la tua mano e trattieni in seno la tua destra?</p>
<p class="C74 V12">Eppure Dio è nostro re dai tempi antichi, ha operato la salvezza nella nostra terra.</p>
<p class="C74 V13">Tu con potenza hai diviso il mare, hai spezzato la testa dei draghi sulle acque.</p>
<p class="C74 V14">Tu hai frantumato le teste di Leviatàn, lo hai dato in pasto a un branco di belve.</p>
<p class="C74 V15">Tu hai fatto scaturire fonti e torrenti, tu hai inaridito fiumi perenni.</p>
<p class="C74 V16">Tuo è il giorno e tua è la notte, tu hai fissato la luna e il sole;</p>
<p class="C74 V17">tu hai stabilito i confini della terra, l’estate e l’inverno tu li hai plasmati.</p>
<p class="C74 V18">Ricòrdati di questo: il nemico ha insultato il Signore, un popolo stolto ha disprezzato il tuo nome.</p>
<p class="C74 V19">Non abbandonare ai rapaci la vita della tua tortora, non dimenticare per sempre la vita dei tuoi poveri.</p>
<p class="C74 V20">Volgi lo sguardo alla tua alleanza; gli angoli della terra sono covi di violenza.</p>
<p class="C74 V21">L’oppresso non ritorni confuso, il povero e il misero lodino il tuo nome.</p>
<p class="C74 V22">Àlzati, o Dio, difendi la mia causa, ricorda che lo stolto ti insulta tutto il giorno.</p>
<p class="C74 V23">Non dimenticare il clamore dei tuoi nemici; il tumulto dei tuoi avversari cresce senza fine.  </p>
<p class="C75 V1">Al maestro del coro. Su «Non distruggere». Salmo. Di Asaf. Canto.</p>
<p class="C75 V2">Noi ti rendiamo grazie, o Dio, ti rendiamo grazie: invocando il tuo nome, raccontiamo le tue meraviglie.</p>
<p class="C75 V3">Sì, nel tempo da me stabilito io giudicherò con rettitudine.</p>
<p class="C75 V4">Tremi pure la terra con i suoi abitanti: io tengo salde le sue colonne.</p>
<p class="C75 V5">Dico a chi si vanta: «Non vantatevi!», e ai malvagi: «Non alzate la fronte!».</p>
<p class="C75 V6">Non alzate la fronte contro il cielo, non parlate con aria insolente.</p>
<p class="C75 V7">Né dall’oriente né dall’occidente né dal deserto viene l’esaltazione,</p>
<p class="C75 V8">perché Dio è giudice: è lui che abbatte l’uno ed esalta l’altro.</p>
<p class="C75 V9">Il Signore infatti tiene in mano una coppa, colma di vino drogato. Egli ne versa: fino alla feccia lo dovranno sorbire, ne berranno tutti i malvagi della terra.</p>
<p class="C75 V10">Ma io ne parlerò per sempre, canterò inni al Dio di Giacobbe.</p>
<p class="C75 V11">Piegherò la fronte dei malvagi, s’innalzerà la fronte dei giusti.  </p>
<p class="C76 V1">Al maestro del coro. Per strumenti a corda. Salmo. Di Asaf. Canto.</p>
<p class="C76 V2">Dio si è fatto conoscere in Giuda, in Israele è grande il suo nome.</p>
<p class="C76 V3">È in Salem la sua tenda, in Sion la sua dimora.</p>
<p class="C76 V4">Là spezzò le saette dell’arco, lo scudo, la spada, la guerra.</p>
<p class="C76 V5">Splendido tu sei, magnifico su montagne di preda.</p>
<p class="C76 V6">Furono spogliati i valorosi, furono colti dal sonno, nessun prode ritrovava la sua mano.</p>
<p class="C76 V7">Dio di Giacobbe, alla tua minaccia si paralizzano carri e cavalli.</p>
<p class="C76 V8">Tu sei davvero terribile; chi ti resiste quando si scatena la tua ira?</p>
<p class="C76 V9">Dal cielo hai fatto udire la sentenza: sbigottita tace la terra,</p>
<p class="C76 V10">quando Dio si alza per giudicare, per salvare tutti i poveri della terra.</p>
<p class="C76 V11">Persino la collera dell’uomo ti dà gloria; gli scampati dalla collera ti fanno festa.</p>
<p class="C76 V12">Fate voti al Signore, vostro Dio, e adempiteli, quanti lo circondano portino doni al Terribile,</p>
<p class="C76 V13">a lui che toglie il respiro ai potenti, che è terribile per i re della terra.  </p>
<p class="C77 V1">Al maestro del coro. Su «Iedutùn». Di Asaf. Salmo.</p>
<p class="C77 V2">La mia voce verso Dio: io grido aiuto! La mia voce verso Dio, perché mi ascolti.</p>
<p class="C77 V3">Nel giorno della mia angoscia io cerco il Signore, nella notte le mie mani sono tese e non si stancano; l’anima mia rifiuta di calmarsi.</p>
<p class="C77 V4">Mi ricordo di Dio e gemo, medito e viene meno il mio spirito.</p>
<p class="C77 V5">Tu trattieni dal sonno i miei occhi, sono turbato e incapace di parlare.</p>
<p class="C77 V6">Ripenso ai giorni passati, ricordo gli anni lontani.</p>
<p class="C77 V7">Un canto nella notte mi ritorna nel cuore: medito e il mio spirito si va interrogando.</p>
<p class="C77 V8">Forse il Signore ci respingerà per sempre, non sarà mai più benevolo con noi?</p>
<p class="C77 V9">È forse cessato per sempre il suo amore, è finita la sua promessa per sempre?</p>
<p class="C77 V10">Può Dio aver dimenticato la pietà, aver chiuso nell’ira la sua misericordia?</p>
<p class="C77 V11">E ho detto: «Questo è il mio tormento: è mutata la destra dell’Altissimo».</p>
<p class="C77 V12">Ricordo i prodigi del Signore, sì, ricordo le tue meraviglie di un tempo.</p>
<p class="C77 V13">Vado considerando le tue opere, medito tutte le tue prodezze.</p>
<p class="C77 V14">O Dio, santa è la tua via; quale dio è grande come il nostro Dio?</p>
<p class="C77 V15">Tu sei il Dio che opera meraviglie, manifesti la tua forza fra i popoli.</p>
<p class="C77 V16">Hai riscattato il tuo popolo con il tuo braccio, i figli di Giacobbe e di Giuseppe.</p>
<p class="C77 V17">Ti videro le acque, o Dio, ti videro le acque e ne furono sconvolte; sussultarono anche gli abissi.</p>
<p class="C77 V18">Le nubi rovesciavano acqua, scoppiava il tuono nel cielo; le tue saette guizzavano.</p>
<p class="C77 V19">Il boato dei tuoi tuoni nel turbine, le tue folgori rischiaravano il mondo; tremava e si scuoteva la terra.</p>
<p class="C77 V20">Sul mare la tua via, i tuoi sentieri sulle grandi acque, ma le tue orme non furono riconosciute.</p>
<p class="C77 V21">Guidasti come un gregge il tuo popolo per mano di Mosè e di Aronne.  </p>
<p class="C78 V1">Maskil. Di Asaf. Ascolta, popolo mio, la mia legge, porgi l’orecchio alle parole della mia bocca.</p>
<p class="C78 V2">Aprirò la mia bocca con una parabola, rievocherò gli enigmi dei tempi antichi.</p>
<p class="C78 V3">Ciò che abbiamo udito e conosciuto e i nostri padri ci hanno raccontato</p>
<p class="C78 V4">non lo terremo nascosto ai nostri figli, raccontando alla generazione futura le azioni gloriose e potenti del Signore e le meraviglie che egli ha compiuto.</p>
<p class="C78 V5">Ha stabilito un insegnamento in Giacobbe, ha posto una legge in Israele, che ha comandato ai nostri padri di far conoscere ai loro figli,</p>
<p class="C78 V6">perché la conosca la generazione futura, i figli che nasceranno. Essi poi si alzeranno a raccontarlo ai loro figli,</p>
<p class="C78 V7">perché ripongano in Dio la loro fiducia e non dimentichino le opere di Dio, ma custodiscano i suoi comandi.</p>
<p class="C78 V8">Non siano come i loro padri, generazione ribelle e ostinata, generazione dal cuore incostante e dallo spirito infedele a Dio.</p>
<p class="C78 V9">I figli di Èfraim, arcieri valorosi, voltarono le spalle nel giorno della battaglia.</p>
<p class="C78 V10">Non osservarono l’alleanza di Dio e si rifiutarono di camminare nella sua legge.</p>
<p class="C78 V11">Dimenticarono le sue opere, le meraviglie che aveva loro mostrato.</p>
<p class="C78 V12">Cose meravigliose aveva fatto davanti ai loro padri nel paese d’Egitto, nella regione di Tanis.</p>
<p class="C78 V13">Divise il mare e li fece passare, e fermò le acque come un argine.</p>
<p class="C78 V14">Li guidò con una nube di giorno e tutta la notte con un bagliore di fuoco.</p>
<p class="C78 V15">Spaccò rocce nel deserto e diede loro da bere come dal grande abisso.</p>
<p class="C78 V16">Fece sgorgare ruscelli dalla rupe e scorrere l’acqua a fiumi.</p>
<p class="C78 V17">Eppure continuarono a peccare contro di lui, a ribellarsi all’Altissimo in luoghi aridi.</p>
<p class="C78 V18">Nel loro cuore tentarono Dio, chiedendo cibo per la loro gola.</p>
<p class="C78 V19">Parlarono contro Dio, dicendo: «Sarà capace Dio di preparare una tavola nel deserto?».</p>
<p class="C78 V20">Certo! Egli percosse la rupe e ne scaturì acqua e strariparono torrenti. «Saprà dare anche pane o procurare carne al suo popolo?».</p>
<p class="C78 V21">Perciò il Signore udì e ne fu adirato; un fuoco divampò contro Giacobbe e la sua ira si levò contro Israele,</p>
<p class="C78 V22">perché non ebbero fede in Dio e non confidarono nella sua salvezza.</p>
<p class="C78 V23">Diede ordine alle nubi dall’alto e aprì le porte del cielo;</p>
<p class="C78 V24">fece piovere su di loro la manna per cibo e diede loro pane del cielo:</p>
<p class="C78 V25">l’uomo mangiò il pane dei forti; diede loro cibo in abbondanza.</p>
<p class="C78 V26">Scatenò nel cielo il vento orientale, con la sua forza fece soffiare il vento australe;</p>
<p class="C78 V27">su di loro fece piovere carne come polvere e uccelli come sabbia del mare,</p>
<p class="C78 V28">li fece cadere in mezzo ai loro accampamenti, tutt’intorno alle loro tende.</p>
<p class="C78 V29">Mangiarono fino a saziarsi ed egli appagò il loro desiderio.</p>
<p class="C78 V30">Il loro desiderio non era ancora scomparso, avevano ancora il cibo in bocca,</p>
<p class="C78 V31">quando l’ira di Dio si levò contro di loro, uccise i più robusti e abbatté i migliori d’Israele.</p>
<p class="C78 V32">Con tutto questo, peccarono ancora e non ebbero fede nelle sue meraviglie.</p>
<p class="C78 V33">Allora consumò in un soffio i loro giorni e i loro anni nel terrore.</p>
<p class="C78 V34">Quando li uccideva, lo cercavano e tornavano a rivolgersi a lui,</p>
<p class="C78 V35">ricordavano che Dio è la loro roccia e Dio, l’Altissimo, il loro redentore;</p>
<p class="C78 V36">lo lusingavano con la loro bocca, ma gli mentivano con la lingua:</p>
<p class="C78 V37">il loro cuore non era costante verso di lui e non erano fedeli alla sua alleanza.</p>
<p class="C78 V38">Ma lui, misericordioso, perdonava la colpa, invece di distruggere. Molte volte trattenne la sua ira e non scatenò il suo furore;</p>
<p class="C78 V39">ricordava che essi sono di carne, un soffio che va e non ritorna.</p>
<p class="C78 V40">Quante volte si ribellarono a lui nel deserto, lo rattristarono in quei luoghi solitari!</p>
<p class="C78 V41">Ritornarono a tentare Dio, a esasperare il Santo d’Israele.</p>
<p class="C78 V42">Non si ricordarono più della sua mano, del giorno in cui li aveva riscattati dall’oppressione,</p>
<p class="C78 V43">quando operò in Egitto i suoi segni, i suoi prodigi nella regione di Tanis.</p>
<p class="C78 V44">Egli mutò in sangue i loro fiumi e i loro ruscelli, perché non bevessero.</p>
<p class="C78 V45">Mandò contro di loro tafani a divorarli e rane a distruggerli.</p>
<p class="C78 V46">Diede ai bruchi il loro raccolto, alle locuste la loro fatica.</p>
<p class="C78 V47">Devastò le loro vigne con la grandine, i loro sicomòri con la brina.</p>
<p class="C78 V48">Consegnò alla peste il loro bestiame, ai fulmini le loro greggi.</p>
<p class="C78 V49">Scatenò contro di loro l’ardore della sua ira, la collera, lo sdegno, la tribolazione, e inviò messaggeri di sventure.</p>
<p class="C78 V50">Spianò la strada alla sua ira: non li risparmiò dalla morte e diede in preda alla peste la loro vita.</p>
<p class="C78 V51">Colpì ogni primogenito in Egitto, nelle tende di Cam la primizia del loro vigore.</p>
<p class="C78 V52">Fece partire come pecore il suo popolo e li condusse come greggi nel deserto.</p>
<p class="C78 V53">Li guidò con sicurezza e non ebbero paura, ma i loro nemici li sommerse il mare.</p>
<p class="C78 V54">Li fece entrare nei confini del suo santuario, questo monte che la sua destra si è acquistato.</p>
<p class="C78 V55">Scacciò davanti a loro le genti e sulla loro eredità gettò la sorte, facendo abitare nelle loro tende le tribù d’Israele.</p>
<p class="C78 V56">Ma essi lo tentarono, si ribellarono a Dio, l’Altissimo, e non osservarono i suoi insegnamenti.</p>
<p class="C78 V57">Deviarono e tradirono come i loro padri, fallirono come un arco allentato.</p>
<p class="C78 V58">Lo provocarono con le loro alture sacre e con i loro idoli lo resero geloso.</p>
<p class="C78 V59">Dio udì e s’infiammò, e respinse duramente Israele.</p>
<p class="C78 V60">Abbandonò la dimora di Silo, la tenda che abitava tra gli uomini;</p>
<p class="C78 V61">ridusse in schiavitù la sua forza, il suo splendore in potere del nemico.</p>
<p class="C78 V62">Diede il suo popolo in preda alla spada e s’infiammò contro la sua eredità.</p>
<p class="C78 V63">Il fuoco divorò i suoi giovani migliori, le sue fanciulle non ebbero canti nuziali.</p>
<p class="C78 V64">I suoi sacerdoti caddero di spada e le loro vedove non fecero il lamento.</p>
<p class="C78 V65">Ma poi il Signore si destò come da un sonno, come un eroe assopito dal vino.</p>
<p class="C78 V66">Colpì alle spalle i suoi avversari, inflisse loro una vergogna eterna.</p>
<p class="C78 V67">Rifiutò la tenda di Giuseppe, non scelse la tribù di Èfraim,</p>
<p class="C78 V68">ma scelse la tribù di Giuda, il monte Sion che egli ama.</p>
<p class="C78 V69">Costruì il suo tempio alto come il cielo, e come la terra, fondata per sempre.</p>
<p class="C78 V70">Egli scelse Davide suo servo e lo prese dagli ovili delle pecore.</p>
<p class="C78 V71">Lo allontanò dalle pecore madri per farne il pastore di Giacobbe, suo popolo, d’Israele, sua eredità.</p>
<p class="C78 V72">Fu per loro un pastore dal cuore integro e li guidò con mano intelligente.  </p>
<p class="C79 V1">Salmo. Di Asaf. O Dio, nella tua eredità sono entrate le genti: hanno profanato il tuo santo tempio, hanno ridotto Gerusalemme in macerie.</p>
<p class="C79 V2">Hanno abbandonato i cadaveri dei tuoi servi in pasto agli uccelli del cielo, la carne dei tuoi fedeli agli animali selvatici.</p>
<p class="C79 V3">Hanno versato il loro sangue come acqua intorno a Gerusalemme e nessuno seppelliva.</p>
<p class="C79 V4">Siamo divenuti il disprezzo dei nostri vicini, lo scherno e la derisione di chi ci sta intorno.</p>
<p class="C79 V5">Fino a quando sarai adirato, Signore: per sempre? Arderà come fuoco la tua gelosia?</p>
<p class="C79 V6">Riversa il tuo sdegno sulle genti che non ti riconoscono e sui regni che non invocano il tuo nome,</p>
<p class="C79 V7">perché hanno divorato Giacobbe, hanno devastato la sua dimora.</p>
<p class="C79 V8">Non imputare a noi le colpe dei nostri antenati: presto ci venga incontro la tua misericordia, perché siamo così poveri!</p>
<p class="C79 V9">Aiutaci, o Dio, nostra salvezza, per la gloria del tuo nome; liberaci e perdona i nostri peccati a motivo del tuo nome.</p>
<p class="C79 V10">Perché le genti dovrebbero dire: «Dov’è il loro Dio?». Si conosca tra le genti, sotto i nostri occhi, la vendetta per il sangue versato dei tuoi servi.</p>
<p class="C79 V11">Giunga fino a te il gemito dei prigionieri; con la grandezza del tuo braccio salva i condannati a morte.</p>
<p class="C79 V12">Fa’ ricadere sette volte sui nostri vicini, dentro di loro, l’insulto con cui ti hanno insultato, Signore.</p>
<p class="C79 V13">E noi, tuo popolo e gregge del tuo pascolo, ti renderemo grazie per sempre; di generazione in generazione narreremo la tua lode.  </p>
<p class="C80 V1">Al maestro del coro. Su «Il giglio della testimonianza». Di Asaf. Salmo.</p>
<p class="C80 V2">Tu, pastore d’Israele, ascolta, tu che guidi Giuseppe come un gregge. Seduto sui cherubini, risplendi</p>
<p class="C80 V3">davanti a Èfraim, Beniamino e Manasse. Risveglia la tua potenza e vieni a salvarci.</p>
<p class="C80 V4">O Dio, fa’ che ritorniamo, fa’ splendere il tuo volto e noi saremo salvi.</p>
<p class="C80 V5">Signore, Dio degli eserciti, fino a quando fremerai di sdegno contro le preghiere del tuo popolo?</p>
<p class="C80 V6">Tu ci nutri con pane di lacrime, ci fai bere lacrime in abbondanza.</p>
<p class="C80 V7">Ci hai fatto motivo di contesa per i vicini e i nostri nemici ridono di noi.</p>
<p class="C80 V8">Dio degli eserciti, fa’ che ritorniamo, fa’ splendere il tuo volto e noi saremo salvi.</p>
<p class="C80 V9">Hai sradicato una vite dall’Egitto, hai scacciato le genti e l’hai trapiantata.</p>
<p class="C80 V10">Le hai preparato il terreno, hai affondato le sue radici ed essa ha riempito la terra.</p>
<p class="C80 V11">La sua ombra copriva le montagne e i suoi rami i cedri più alti.</p>
<p class="C80 V12">Ha esteso i suoi tralci fino al mare, arrivavano al fiume i suoi germogli.</p>
<p class="C80 V13">Perché hai aperto brecce nella sua cinta e ne fa vendemmia ogni passante?</p>
<p class="C80 V14">La devasta il cinghiale del bosco e vi pascolano le bestie della campagna.</p>
<p class="C80 V15">Dio degli eserciti, ritorna! Guarda dal cielo e vedi e visita questa vigna,</p>
<p class="C80 V16">proteggi quello che la tua destra ha piantato, il figlio dell’uomo che per te hai reso forte.</p>
<p class="C80 V17">È stata data alle fiamme, è stata recisa: essi periranno alla minaccia del tuo volto.</p>
<p class="C80 V18">Sia la tua mano sull’uomo della tua destra, sul figlio dell’uomo che per te hai reso forte.</p>
<p class="C80 V19">Da te mai più ci allontaneremo, facci rivivere e noi invocheremo il tuo nome.</p>
<p class="C80 V20">Signore, Dio degli eserciti, fa’ che ritorniamo, fa’ splendere il tuo volto e noi saremo salvi.  </p>
<p class="C81 V1">Al maestro del coro. Su «I torchi». Di Asaf.</p>
<p class="C81 V2">Esultate in Dio, nostra forza, acclamate il Dio di Giacobbe!</p>
<p class="C81 V3">Intonate il canto e suonate il tamburello, la cetra melodiosa con l’arpa.</p>
<p class="C81 V4">Suonate il corno nel novilunio, nel plenilunio, nostro giorno di festa.</p>
<p class="C81 V5">Questo è un decreto per Israele, un giudizio del Dio di Giacobbe,</p>
<p class="C81 V6">una testimonianza data a Giuseppe, quando usciva dal paese d’Egitto. Un linguaggio mai inteso io sento:</p>
<p class="C81 V7">«Ho liberato dal peso la sua spalla, le sue mani hanno deposto la cesta.</p>
<p class="C81 V8">Hai gridato a me nell’angoscia e io ti ho liberato; nascosto nei tuoni ti ho dato risposta, ti ho messo alla prova alle acque di Merìba.</p>
<p class="C81 V9">Ascolta, popolo mio: contro di te voglio testimoniare. Israele, se tu mi ascoltassi!</p>
<p class="C81 V10">Non ci sia in mezzo a te un dio estraneo e non prostrarti a un dio straniero.</p>
<p class="C81 V11">Sono io il Signore, tuo Dio, che ti ha fatto salire dal paese d’Egitto: apri la tua bocca, la voglio riempire.</p>
<p class="C81 V12">Ma il mio popolo non ha ascoltato la mia voce, Israele non mi ha obbedito:</p>
<p class="C81 V13">l’ho abbandonato alla durezza del suo cuore. Seguano pure i loro progetti!</p>
<p class="C81 V14">Se il mio popolo mi ascoltasse! Se Israele camminasse per le mie vie!</p>
<p class="C81 V15">Subito piegherei i suoi nemici e contro i suoi avversari volgerei la mia mano;</p>
<p class="C81 V16">quelli che odiano il Signore gli sarebbero sottomessi e la loro sorte sarebbe segnata per sempre.</p>
<p class="C81 V17">Lo nutrirei con fiore di frumento, lo sazierei con miele dalla roccia».  </p>
<p class="C82 V1">Salmo. Di Asaf. Dio presiede l’assemblea divina, giudica in mezzo agli dèi:</p>
<p class="C82 V2">«Fino a quando emetterete sentenze ingiuste e sosterrete la parte dei malvagi?</p>
<p class="C82 V3">Difendete il debole e l’orfano, al povero e al misero fate giustizia!</p>
<p class="C82 V4">Salvate il debole e l’indigente, liberatelo dalla mano dei malvagi!».</p>
<p class="C82 V5">Non capiscono, non vogliono intendere, camminano nelle tenebre; vacillano tutte le fondamenta della terra.</p>
<p class="C82 V6">Io ho detto: «Voi siete dèi, siete tutti figli dell’Altissimo,</p>
<p class="C82 V7">ma certo morirete come ogni uomo, cadrete come tutti i potenti».</p>
<p class="C82 V8">Àlzati, o Dio, a giudicare la terra, perché a te appartengono tutte le genti!  </p>
<p class="C83 V1">Canto. Salmo. Di Asaf.</p>
<p class="C83 V2">Dio, non startene muto, non restare in silenzio e inerte, o Dio.</p>
<p class="C83 V3">Vedi: i tuoi nemici sono in tumulto e quelli che ti odiano alzano la testa.</p>
<p class="C83 V4">Contro il tuo popolo tramano congiure e cospirano contro i tuoi protetti.</p>
<p class="C83 V5">Hanno detto: «Venite, cancelliamoli come popolo e più non si ricordi il nome d’Israele».</p>
<p class="C83 V6">Hanno tramato insieme concordi, contro di te hanno concluso un patto:</p>
<p class="C83 V7">le tende di Edom e gli Ismaeliti, Moab e gli Agareni,</p>
<p class="C83 V8">Gebal, Ammon e Amalèk, la Filistea con gli abitanti di Tiro.</p>
<p class="C83 V9">Anche l’Assiria è loro alleata e dà man forte ai figli di Lot.</p>
<p class="C83 V10">Trattali come Madian, come Sìsara, come Iabin al torrente Kison:</p>
<p class="C83 V11">essi furono distrutti a Endor, divennero concime dei campi.</p>
<p class="C83 V12">Rendi i loro prìncipi come Oreb e Zeeb, e come Zebach e come Salmunnà tutti i loro capi;</p>
<p class="C83 V13">essi dicevano: «I pascoli di Dio conquistiamoli per noi».</p>
<p class="C83 V14">Mio Dio, rendili come un vortice, come paglia che il vento disperde.</p>
<p class="C83 V15">Come fuoco che incendia la macchia e come fiamma che divampa sui monti,</p>
<p class="C83 V16">così tu incalzali con la tua bufera e sgomentali con il tuo uragano.</p>
<p class="C83 V17">Copri di vergogna i loro volti perché cerchino il tuo nome, Signore.</p>
<p class="C83 V18">Siano svergognati e tremanti per sempre, siano confusi e distrutti;</p>
<p class="C83 V19">sappiano che il tuo nome è «Signore»: tu solo l’Altissimo su tutta la terra.  </p>
<p class="C84 V1">Al maestro del coro. Su «I torchi». Dei figli di Core. Salmo.</p>
<p class="C84 V2">Quanto sono amabili le tue dimore, Signore degli eserciti!</p>
<p class="C84 V3">L’anima mia anela e desidera gli atri del Signore. Il mio cuore e la mia carne esultano nel Dio vivente.</p>
<p class="C84 V4">Anche il passero trova una casa e la rondine il nido dove porre i suoi piccoli, presso i tuoi altari, Signore degli eserciti, mio re e mio Dio.</p>
<p class="C84 V5">Beato chi abita nella tua casa: senza fine canta le tue lodi.</p>
<p class="C84 V6">Beato l’uomo che trova in te il suo rifugio e ha le tue vie nel suo cuore.</p>
<p class="C84 V7">Passando per la valle del pianto la cambia in una sorgente; anche la prima pioggia l’ammanta di benedizioni.</p>
<p class="C84 V8">Cresce lungo il cammino il suo vigore, finché compare davanti a Dio in Sion.</p>
<p class="C84 V9">Signore, Dio degli eserciti, ascolta la mia preghiera, porgi l’orecchio, Dio di Giacobbe.</p>
<p class="C84 V10">Guarda, o Dio, colui che è il nostro scudo, guarda il volto del tuo consacrato.</p>
<p class="C84 V11">Sì, è meglio un giorno nei tuoi atri che mille nella mia casa; stare sulla soglia della casa del mio Dio è meglio che abitare nelle tende dei malvagi.</p>
<p class="C84 V12">Perché sole e scudo è il Signore Dio; il Signore concede grazia e gloria, non rifiuta il bene a chi cammina nell’integrità.</p>
<p class="C84 V13">Signore degli eserciti, beato l’uomo che in te confida.  </p>
<p class="C85 V1">Al maestro del coro. Dei figli di Core. Salmo.</p>
<p class="C85 V2">Sei stato buono, Signore, con la tua terra, hai ristabilito la sorte di Giacobbe.</p>
<p class="C85 V3">Hai perdonato la colpa del tuo popolo, hai coperto ogni loro peccato.</p>
<p class="C85 V4">Hai posto fine a tutta la tua collera, ti sei distolto dalla tua ira ardente.</p>
<p class="C85 V5">Ritorna a noi, Dio nostra salvezza, e placa il tuo sdegno verso di noi.</p>
<p class="C85 V6">Forse per sempre sarai adirato con noi, di generazione in generazione riverserai la tua ira?</p>
<p class="C85 V7">Non tornerai tu a ridarci la vita, perché in te gioisca il tuo popolo?</p>
<p class="C85 V8">Mostraci, Signore, la tua misericordia e donaci la tua salvezza.</p>
<p class="C85 V9">Ascolterò che cosa dice Dio, il Signore: egli annuncia la pace per il suo popolo, per i suoi fedeli, per chi ritorna a lui con fiducia.</p>
<p class="C85 V10">Sì, la sua salvezza è vicina a chi lo teme, perché la sua gloria abiti la nostra terra.</p>
<p class="C85 V11">Amore e verità s’incontreranno, giustizia e pace si baceranno.</p>
<p class="C85 V12">Verità germoglierà dalla terra e giustizia si affaccerà dal cielo.</p>
<p class="C85 V13">Certo, il Signore donerà il suo bene e la nostra terra darà il suo frutto;</p>
<p class="C85 V14">giustizia camminerà davanti a lui: i suoi passi tracceranno il cammino.  </p>
<p class="C86 V1">Supplica. Di Davide. Signore, tendi l’orecchio, rispondimi, perché io sono povero e misero.</p>
<p class="C86 V2">Custodiscimi perché sono fedele; tu, Dio mio, salva il tuo servo, che in te confida.</p>
<p class="C86 V3">Pietà di me, Signore, a te grido tutto il giorno.</p>
<p class="C86 V4">Rallegra la vita del tuo servo, perché a te, Signore, rivolgo l’anima mia.</p>
<p class="C86 V5">Tu sei buono, Signore, e perdoni, sei pieno di misericordia con chi t’invoca.</p>
<p class="C86 V6">Porgi l’orecchio, Signore, alla mia preghiera e sii attento alla voce delle mie suppliche.</p>
<p class="C86 V7">Nel giorno dell’angoscia alzo a te il mio grido perché tu mi rispondi.</p>
<p class="C86 V8">Fra gli dèi nessuno è come te, Signore, e non c’è nulla come le tue opere.</p>
<p class="C86 V9">Tutte le genti che hai creato verranno e si prostreranno davanti a te, Signore, per dare gloria al tuo nome.</p>
<p class="C86 V10">Grande tu sei e compi meraviglie: tu solo sei Dio.</p>
<p class="C86 V11">Mostrami, Signore, la tua via, perché nella tua verità io cammini; tieni unito il mio cuore, perché tema il tuo nome.</p>
<p class="C86 V12">Ti loderò, Signore, mio Dio, con tutto il cuore e darò gloria al tuo nome per sempre,</p>
<p class="C86 V13">perché grande con me è la tua misericordia: hai liberato la mia vita dal profondo degli inferi.</p>
<p class="C86 V14">O Dio, gli arroganti contro di me sono insorti e una banda di prepotenti insidia la mia vita, non pongono te davanti ai loro occhi.</p>
<p class="C86 V15">Ma tu, Signore, Dio misericordioso e pietoso, lento all’ira e ricco di amore e di fedeltà,</p>
<p class="C86 V16">volgiti a me e abbi pietà: dona al tuo servo la tua forza, salva il figlio della tua serva.</p>
<p class="C86 V17">Dammi un segno di bontà; vedano quelli che mi odiano e si vergognino, perché tu, Signore, mi aiuti e mi consoli.  </p>
<p class="C87 V1">Dei figli di Core. Salmo. Canto. Sui monti santi egli l’ha fondata;</p>
<p class="C87 V2">il Signore ama le porte di Sion più di tutte le dimore di Giacobbe.</p>
<p class="C87 V3">Di te si dicono cose gloriose, città di Dio!</p>
<p class="C87 V4">Iscriverò Raab e Babilonia fra quelli che mi riconoscono; ecco Filistea, Tiro ed Etiopia: là costui è nato.</p>
<p class="C87 V5">Si dirà di Sion: «L’uno e l’altro in essa sono nati e lui, l’Altissimo, la mantiene salda».</p>
<p class="C87 V6">Il Signore registrerà nel libro dei popoli: «Là costui è nato».</p>
<p class="C87 V7">E danzando canteranno: «Sono in te tutte le mie sorgenti».  </p>
<p class="C88 V1">Canto. Salmo. Dei figli di Core. Al maestro del coro. Sull’aria di «Macalàt leannòt». Maskil. Di Eman, l’Ezraita.</p>
<p class="C88 V2">Signore, Dio della mia salvezza, davanti a te grido giorno e notte.</p>
<p class="C88 V3">Giunga fino a te la mia preghiera, tendi l’orecchio alla mia supplica.</p>
<p class="C88 V4">Io sono sazio di sventure, la mia vita è sull’orlo degli inferi.</p>
<p class="C88 V5">Sono annoverato fra quelli che scendono nella fossa, sono come un uomo ormai senza forze.</p>
<p class="C88 V6">Sono libero, ma tra i morti, come gli uccisi stesi nel sepolcro, dei quali non conservi più il ricordo, recisi dalla tua mano.</p>
<p class="C88 V7">Mi hai gettato nella fossa più profonda, negli abissi tenebrosi.</p>
<p class="C88 V8">Pesa su di me il tuo furore e mi opprimi con tutti i tuoi flutti.</p>
<p class="C88 V9">Hai allontanato da me i miei compagni, mi hai reso per loro un orrore. Sono prigioniero senza scampo,</p>
<p class="C88 V10">si consumano i miei occhi nel patire. Tutto il giorno ti chiamo, Signore, verso di te protendo le mie mani.</p>
<p class="C88 V11">Compi forse prodigi per i morti? O si alzano le ombre a darti lode?</p>
<p class="C88 V12">Si narra forse la tua bontà nel sepolcro, la tua fedeltà nel regno della morte?</p>
<p class="C88 V13">Si conoscono forse nelle tenebre i tuoi prodigi, la tua giustizia nella terra dell’oblio?</p>
<p class="C88 V14">Ma io, Signore, a te grido aiuto e al mattino viene incontro a te la mia preghiera.</p>
<p class="C88 V15">Perché, Signore, mi respingi? Perché mi nascondi il tuo volto?</p>
<p class="C88 V16">Sin dall’infanzia sono povero e vicino alla morte, sfinito sotto il peso dei tuoi terrori.</p>
<p class="C88 V17">Sopra di me è passata la tua collera, i tuoi spaventi mi hanno annientato,</p>
<p class="C88 V18">mi circondano come acqua tutto il giorno, tutti insieme mi avvolgono.</p>
<p class="C88 V19">Hai allontanato da me amici e conoscenti, mi fanno compagnia soltanto le tenebre.  </p>
<p class="C89 V1">Maskil. Di Etan, l’Ezraita.</p>
<p class="C89 V2">Canterò in eterno l’amore del Signore, di generazione in generazione farò conoscere con la mia bocca la tua fedeltà,</p>
<p class="C89 V3">perché ho detto: «È un amore edificato per sempre; nel cielo rendi stabile la tua fedeltà».</p>
<p class="C89 V4">«Ho stretto un’alleanza con il mio eletto, ho giurato a Davide, mio servo.</p>
<p class="C89 V5">Stabilirò per sempre la tua discendenza, di generazione in generazione edificherò il tuo trono».</p>
<p class="C89 V6">I cieli cantano le tue meraviglie, Signore, la tua fedeltà nell’assemblea dei santi.</p>
<p class="C89 V7">Chi sulle nubi è uguale al Signore, chi è simile al Signore tra i figli degli dèi?</p>
<p class="C89 V8">Dio è tremendo nel consiglio dei santi, grande e terribile tra quanti lo circondano.</p>
<p class="C89 V9">Chi è come te, Signore, Dio degli eserciti? Potente Signore, la tua fedeltà ti circonda.</p>
<p class="C89 V10">Tu domini l’orgoglio del mare, tu plachi le sue onde tempestose.</p>
<p class="C89 V11">Tu hai ferito e calpestato Raab, con braccio potente hai disperso i tuoi nemici.</p>
<p class="C89 V12">Tuoi sono i cieli, tua è la terra, tu hai fondato il mondo e quanto contiene;</p>
<p class="C89 V13">il settentrione e il mezzogiorno tu li hai creati, il Tabor e l’Ermon cantano il tuo nome.</p>
<p class="C89 V14">Tu hai un braccio potente, forte è la tua mano, alta la tua destra.</p>
<p class="C89 V15">Giustizia e diritto sono la base del tuo trono, amore e fedeltà precedono il tuo volto.</p>
<p class="C89 V16">Beato il popolo che ti sa acclamare: camminerà, Signore, alla luce del tuo volto;</p>
<p class="C89 V17">esulta tutto il giorno nel tuo nome, si esalta nella tua giustizia.</p>
<p class="C89 V18">Perché tu sei lo splendore della sua forza e con il tuo favore innalzi la nostra fronte.</p>
<p class="C89 V19">Perché del Signore è il nostro scudo, il nostro re, del Santo d’Israele.</p>
<p class="C89 V20">Un tempo parlasti in visione ai tuoi fedeli, dicendo: «Ho portato aiuto a un prode, ho esaltato un eletto tra il mio popolo.</p>
<p class="C89 V21">Ho trovato Davide, mio servo, con il mio santo olio l’ho consacrato;</p>
<p class="C89 V22">la mia mano è il suo sostegno, il mio braccio è la sua forza.</p>
<p class="C89 V23">Su di lui non trionferà il nemico né l’opprimerà l’uomo perverso.</p>
<p class="C89 V24">Annienterò davanti a lui i suoi nemici e colpirò quelli che lo odiano.</p>
<p class="C89 V25">La mia fedeltà e il mio amore saranno con lui e nel mio nome s’innalzerà la sua fronte.</p>
<p class="C89 V26">Farò estendere sul mare la sua mano e sui fiumi la sua destra.</p>
<p class="C89 V27">Egli mi invocherà: “Tu sei mio padre, mio Dio e roccia della mia salvezza”.</p>
<p class="C89 V28">Io farò di lui il mio primogenito, il più alto fra i re della terra.</p>
<p class="C89 V29">Gli conserverò sempre il mio amore, la mia alleanza gli sarà fedele.</p>
<p class="C89 V30">Stabilirò per sempre la sua discendenza, il suo trono come i giorni del cielo.</p>
<p class="C89 V31">Se i suoi figli abbandoneranno la mia legge e non seguiranno i miei decreti,</p>
<p class="C89 V32">se violeranno i miei statuti e non osserveranno i miei comandi,</p>
<p class="C89 V33">punirò con la verga la loro ribellione e con flagelli la loro colpa.</p>
<p class="C89 V34">Ma non annullerò il mio amore e alla mia fedeltà non verrò mai meno.</p>
<p class="C89 V35">Non profanerò la mia alleanza, non muterò la mia promessa.</p>
<p class="C89 V36">Sulla mia santità ho giurato una volta per sempre: certo non mentirò a Davide.</p>
<p class="C89 V37">In eterno durerà la sua discendenza, il suo trono davanti a me quanto il sole,</p>
<p class="C89 V38">sempre saldo come la luna, testimone fedele nel cielo».</p>
<p class="C89 V39">Ma tu lo hai respinto e disonorato, ti sei adirato contro il tuo consacrato;</p>
<p class="C89 V40">hai infranto l’alleanza con il tuo servo, hai profanato nel fango la sua corona.</p>
<p class="C89 V41">Hai aperto brecce in tutte le sue mura e ridotto in rovine le sue fortezze;</p>
<p class="C89 V42">tutti i passanti lo hanno depredato, è divenuto lo scherno dei suoi vicini.</p>
<p class="C89 V43">Hai esaltato la destra dei suoi rivali, hai fatto esultare tutti i suoi nemici.</p>
<p class="C89 V44">Hai smussato il filo della sua spada e non l’hai sostenuto nella battaglia.</p>
<p class="C89 V45">Hai posto fine al suo splendore, hai rovesciato a terra il suo trono.</p>
<p class="C89 V46">Hai abbreviato i giorni della sua giovinezza e lo hai coperto di vergogna.</p>
<p class="C89 V47">Fino a quando, Signore, ti terrai nascosto: per sempre? Arderà come fuoco la tua collera?</p>
<p class="C89 V48">Ricorda quanto è breve la mia vita: invano forse hai creato ogni uomo?</p>
<p class="C89 V49">Chi è l’uomo che vive e non vede la morte? Chi potrà sfuggire alla mano degli inferi?</p>
<p class="C89 V50">Dov’è, Signore, il tuo amore di un tempo, che per la tua fedeltà hai giurato a Davide?</p>
<p class="C89 V51">Ricorda, Signore, l’oltraggio fatto ai tuoi servi: porto nel cuore le ingiurie di molti popoli,</p>
<p class="C89 V52">con le quali, Signore, i tuoi nemici insultano, insultano i passi del tuo consacrato.</p>
<p class="C89 V53">Benedetto il Signore in eterno. Amen, amen.  </p>
<p class="C90 V1">Preghiera. Di Mosè, uomo di Dio. Signore, tu sei stato per noi un rifugio di generazione in generazione.</p>
<p class="C90 V2">Prima che nascessero i monti e la terra e il mondo fossero generati, da sempre e per sempre tu sei, o Dio.</p>
<p class="C90 V3">Tu fai ritornare l’uomo in polvere, quando dici: «Ritornate, figli dell’uomo».</p>
<p class="C90 V4">Mille anni, ai tuoi occhi, sono come il giorno di ieri che è passato, come un turno di veglia nella notte.</p>
<p class="C90 V5">Tu li sommergi: sono come un sogno al mattino, come l’erba che germoglia;</p>
<p class="C90 V6">al mattino fiorisce e germoglia, alla sera è falciata e secca.</p>
<p class="C90 V7">Sì, siamo distrutti dalla tua ira, atterriti dal tuo furore!</p>
<p class="C90 V8">Davanti a te poni le nostre colpe, i nostri segreti alla luce del tuo volto.</p>
<p class="C90 V9">Tutti i nostri giorni svaniscono per la tua collera, consumiamo i nostri anni come un soffio.</p>
<p class="C90 V10">Gli anni della nostra vita sono settanta, ottanta per i più robusti, e il loro agitarsi è fatica e delusione; passano presto e noi voliamo via.</p>
<p class="C90 V11">Chi conosce l’impeto della tua ira e, nel timore di te, la tua collera?</p>
<p class="C90 V12">Insegnaci a contare i nostri giorni e acquisteremo un cuore saggio.</p>
<p class="C90 V13">Ritorna, Signore: fino a quando? Abbi pietà dei tuoi servi!</p>
<p class="C90 V14">Saziaci al mattino con il tuo amore: esulteremo e gioiremo per tutti i nostri giorni.</p>
<p class="C90 V15">Rendici la gioia per i giorni in cui ci hai afflitti, per gli anni in cui abbiamo visto il male.</p>
<p class="C90 V16">Si manifesti ai tuoi servi la tua opera e il tuo splendore ai loro figli.</p>
<p class="C90 V17">Sia su di noi la dolcezza del Signore, nostro Dio: rendi salda per noi l’opera delle nostre mani, l’opera delle nostre mani rendi salda.  </p>
<p class="C91 V1">Chi abita al riparo dell’Altissimo passerà la notte all’ombra dell’Onnipotente.</p>
<p class="C91 V2">Io dico al Signore: «Mio rifugio e mia fortezza, mio Dio in cui confido».</p>
<p class="C91 V3">Egli ti libererà dal laccio del cacciatore, dalla peste che distrugge.</p>
<p class="C91 V4">Ti coprirà con le sue penne, sotto le sue ali troverai rifugio; la sua fedeltà ti sarà scudo e corazza.</p>
<p class="C91 V5">Non temerai il terrore della notte né la freccia che vola di giorno,</p>
<p class="C91 V6">la peste che vaga nelle tenebre, lo sterminio che devasta a mezzogiorno.</p>
<p class="C91 V7">Mille cadranno al tuo fianco e diecimila alla tua destra, ma nulla ti potrà colpire.</p>
<p class="C91 V8">Basterà che tu apra gli occhi e vedrai la ricompensa dei malvagi!</p>
<p class="C91 V9">«Sì, mio rifugio sei tu, o Signore!». Tu hai fatto dell’Altissimo la tua dimora:</p>
<p class="C91 V10">non ti potrà colpire la sventura, nessun colpo cadrà sulla tua tenda.</p>
<p class="C91 V11">Egli per te darà ordine ai suoi angeli di custodirti in tutte le tue vie.</p>
<p class="C91 V12">Sulle mani essi ti porteranno, perché il tuo piede non inciampi nella pietra.</p>
<p class="C91 V13">Calpesterai leoni e vipere, schiaccerai leoncelli e draghi.</p>
<p class="C91 V14">«Lo libererò, perché a me si è legato, lo porrò al sicuro, perché ha conosciuto il mio nome.</p>
<p class="C91 V15">Mi invocherà e io gli darò risposta; nell’angoscia io sarò con lui, lo libererò e lo renderò glorioso.</p>
<p class="C91 V16">Lo sazierò di lunghi giorni e gli farò vedere la mia salvezza».  </p>
<p class="C92 V1">Salmo. Canto. Per il giorno del sabato.</p>
<p class="C92 V2">È bello rendere grazie al Signore e cantare al tuo nome, o Altissimo,</p>
<p class="C92 V3">annunciare al mattino il tuo amore, la tua fedeltà lungo la notte,</p>
<p class="C92 V4">sulle dieci corde e sull’arpa, con arie sulla cetra.</p>
<p class="C92 V5">Perché mi dai gioia, Signore, con le tue meraviglie, esulto per l’opera delle tue mani.</p>
<p class="C92 V6">Come sono grandi le tue opere, Signore, quanto profondi i tuoi pensieri!</p>
<p class="C92 V7">L’uomo insensato non li conosce e lo stolto non li capisce:</p>
<p class="C92 V8">se i malvagi spuntano come l’erba e fioriscono tutti i malfattori, è solo per la loro eterna rovina,</p>
<p class="C92 V9">ma tu, o Signore, sei l’eccelso per sempre.</p>
<p class="C92 V10">Ecco, i tuoi nemici, o Signore, i tuoi nemici, ecco, periranno, saranno dispersi tutti i malfattori.</p>
<p class="C92 V11">Tu mi doni la forza di un bufalo, mi hai cosparso di olio splendente.</p>
<p class="C92 V12">I miei occhi disprezzeranno i miei nemici e, contro quelli che mi assalgono, i miei orecchi udranno sventure.</p>
<p class="C92 V13">Il giusto fiorirà come palma, crescerà come cedro del Libano;</p>
<p class="C92 V14">piantati nella casa del Signore, fioriranno negli atri del nostro Dio.</p>
<p class="C92 V15">Nella vecchiaia daranno ancora frutti, saranno verdi e rigogliosi,</p>
<p class="C92 V16">per annunciare quanto è retto il Signore, mia roccia: in lui non c’è malvagità.  </p>
<p class="C93 V1">Il Signore regna, si riveste di maestà: si riveste il Signore, si cinge di forza. È stabile il mondo, non potrà vacillare.</p>
<p class="C93 V2">Stabile è il tuo trono da sempre, dall’eternità tu sei.</p>
<p class="C93 V3">Alzarono i fiumi, Signore, alzarono i fiumi la loro voce, alzarono i fiumi il loro fragore.</p>
<p class="C93 V4">Più del fragore di acque impetuose, più potente dei flutti del mare, potente nell’alto è il Signore.</p>
<p class="C93 V5">Davvero degni di fede i tuoi insegnamenti! La santità si addice alla tua casa per la durata dei giorni, Signore.  </p>
<p class="C94 V1">Dio vendicatore, Signore, Dio vendicatore, risplendi!</p>
<p class="C94 V2">Àlzati, giudice della terra, rendi ai superbi quello che si meritano!</p>
<p class="C94 V3">Fino a quando i malvagi, Signore, fino a quando i malvagi trionferanno?</p>
<p class="C94 V4">Sparleranno, diranno insolenze, si vanteranno tutti i malfattori?</p>
<p class="C94 V5">Calpestano il tuo popolo, Signore, opprimono la tua eredità.</p>
<p class="C94 V6">Uccidono la vedova e il forestiero, massacrano gli orfani.</p>
<p class="C94 V7">E dicono: «Il Signore non vede, il Dio di Giacobbe non intende».</p>
<p class="C94 V8">Intendete, ignoranti del popolo: stolti, quando diventerete saggi?</p>
<p class="C94 V9">Chi ha formato l’orecchio, forse non sente? Chi ha plasmato l’occhio, forse non vede?</p>
<p class="C94 V10">Colui che castiga le genti, forse non punisce, lui che insegna all’uomo il sapere?</p>
<p class="C94 V11">Il Signore conosce i pensieri dell’uomo: non sono che un soffio.</p>
<p class="C94 V12">Beato l’uomo che tu castighi, Signore, e a cui insegni la tua legge,</p>
<p class="C94 V13">per dargli riposo nei giorni di sventura, finché al malvagio sia scavata la fossa;</p>
<p class="C94 V14">poiché il Signore non respinge il suo popolo e non abbandona la sua eredità,</p>
<p class="C94 V15">il giudizio ritornerà a essere giusto e lo seguiranno tutti i retti di cuore.</p>
<p class="C94 V16">Chi sorgerà per me contro i malvagi? Chi si alzerà con me contro i malfattori?</p>
<p class="C94 V17">Se il Signore non fosse stato il mio aiuto, in breve avrei abitato nel regno del silenzio.</p>
<p class="C94 V18">Quando dicevo: «Il mio piede vacilla», la tua fedeltà, Signore, mi ha sostenuto.</p>
<p class="C94 V19">Nel mio intimo, fra molte preoccupazioni, il tuo conforto mi ha allietato.</p>
<p class="C94 V20">Può essere tuo alleato un tribunale iniquo, che in nome della legge provoca oppressioni?</p>
<p class="C94 V21">Si avventano contro la vita del giusto e condannano il sangue innocente.</p>
<p class="C94 V22">Ma il Signore è il mio baluardo, roccia del mio rifugio è il mio Dio.</p>
<p class="C94 V23">Su di loro farà ricadere la loro malizia, li annienterà per la loro perfidia, li annienterà il Signore, nostro Dio.  </p>
<p class="C95 V1">Venite, cantiamo al Signore, acclamiamo la roccia della nostra salvezza.</p>
<p class="C95 V2">Accostiamoci a lui per rendergli grazie, a lui acclamiamo con canti di gioia.</p>
<p class="C95 V3">Perché grande Dio è il Signore, grande re sopra tutti gli dèi.</p>
<p class="C95 V4">Nella sua mano sono gli abissi della terra, sono sue le vette dei monti.</p>
<p class="C95 V5">Suo è il mare, è lui che l’ha fatto; le sue mani hanno plasmato la terra.</p>
<p class="C95 V6">Entrate: prostràti, adoriamo, in ginocchio davanti al Signore che ci ha fatti.</p>
<p class="C95 V7">È lui il nostro Dio e noi il popolo del suo pascolo, il gregge che egli conduce. Se ascoltaste oggi la sua voce!</p>
<p class="C95 V8">«Non indurite il cuore come a Merìba, come nel giorno di Massa nel deserto,</p>
<p class="C95 V9">dove mi tentarono i vostri padri: mi misero alla prova pur avendo visto le mie opere.</p>
<p class="C95 V10">Per quarant’anni mi disgustò quella generazione e dissi: “Sono un popolo dal cuore traviato, non conoscono le mie vie”.</p>
<p class="C95 V11">Perciò ho giurato nella mia ira: “Non entreranno nel luogo del mio riposo”».  </p>
<p class="C96 V1">Cantate al Signore un canto nuovo, cantate al Signore, uomini di tutta la terra.</p>
<p class="C96 V2">Cantate al Signore, benedite il suo nome, annunciate di giorno in giorno la sua salvezza.</p>
<p class="C96 V3">In mezzo alle genti narrate la sua gloria, a tutti i popoli dite le sue meraviglie.</p>
<p class="C96 V4">Grande è il Signore e degno di ogni lode, terribile sopra tutti gli dèi.</p>
<p class="C96 V5">Tutti gli dèi dei popoli sono un nulla, il Signore invece ha fatto i cieli.</p>
<p class="C96 V6">Maestà e onore sono davanti a lui, forza e splendore nel suo santuario.</p>
<p class="C96 V7">Date al Signore, o famiglie dei popoli, date al Signore gloria e potenza,</p>
<p class="C96 V8">date al Signore la gloria del suo nome. Portate offerte ed entrate nei suoi atri,</p>
<p class="C96 V9">prostratevi al Signore nel suo atrio santo. Tremi davanti a lui tutta la terra.</p>
<p class="C96 V10">Dite tra le genti: «Il Signore regna!». È stabile il mondo, non potrà vacillare! Egli giudica i popoli con rettitudine.</p>
<p class="C96 V11">Gioiscano i cieli, esulti la terra, risuoni il mare e quanto racchiude;</p>
<p class="C96 V12">sia in festa la campagna e quanto contiene, acclamino tutti gli alberi della foresta</p>
<p class="C96 V13">davanti al Signore che viene: sì, egli viene a giudicare la terra; giudicherà il mondo con giustizia e nella sua fedeltà i popoli.  </p>
<p class="C97 V1">Il Signore regna: esulti la terra, gioiscano le isole tutte.</p>
<p class="C97 V2">Nubi e tenebre lo avvolgono, giustizia e diritto sostengono il suo trono.</p>
<p class="C97 V3">Un fuoco cammina davanti a lui e brucia tutt’intorno i suoi nemici.</p>
<p class="C97 V4">Le sue folgori rischiarano il mondo: vede e trema la terra.</p>
<p class="C97 V5">I monti fondono come cera davanti al Signore, davanti al Signore di tutta la terra.</p>
<p class="C97 V6">Annunciano i cieli la sua giustizia, e tutti i popoli vedono la sua gloria.</p>
<p class="C97 V7">Si vergognino tutti gli adoratori di statue e chi si vanta del nulla degli idoli. A lui si prostrino tutti gli dèi!</p>
<p class="C97 V8">Ascolti Sion e ne gioisca, esultino i villaggi di Giuda a causa dei tuoi giudizi, Signore.</p>
<p class="C97 V9">Perché tu, Signore, sei l’Altissimo su tutta la terra, eccelso su tutti gli dèi.</p>
<p class="C97 V10">Odiate il male, voi che amate il Signore: egli custodisce la vita dei suoi fedeli, li libererà dalle mani dei malvagi.</p>
<p class="C97 V11">Una luce è spuntata per il giusto, una gioia per i retti di cuore.</p>
<p class="C97 V12">Gioite, giusti, nel Signore, della sua santità celebrate il ricordo.  </p>
<p class="C98 V1">Salmo. Cantate al Signore un canto nuovo, perché ha compiuto meraviglie. Gli ha dato vittoria la sua destra e il suo braccio santo.</p>
<p class="C98 V2">Il Signore ha fatto conoscere la sua salvezza, agli occhi delle genti ha rivelato la sua giustizia.</p>
<p class="C98 V3">Egli si è ricordato del suo amore, della sua fedeltà alla casa d’Israele. Tutti i confini della terra hanno veduto la vittoria del nostro Dio.</p>
<p class="C98 V4">Acclami il Signore tutta la terra, gridate, esultate, cantate inni!</p>
<p class="C98 V5">Cantate inni al Signore con la cetra, con la cetra e al suono di strumenti a corde;</p>
<p class="C98 V6">con le trombe e al suono del corno acclamate davanti al re, il Signore.</p>
<p class="C98 V7">Risuoni il mare e quanto racchiude, il mondo e i suoi abitanti.</p>
<p class="C98 V8">I fiumi battano le mani, esultino insieme le montagne</p>
<p class="C98 V9">davanti al Signore che viene a giudicare la terra: giudicherà il mondo con giustizia e i popoli con rettitudine.  </p>
<p class="C99 V1">Il Signore regna: tremino i popoli. Siede in trono sui cherubini: si scuota la terra.</p>
<p class="C99 V2">Grande è il Signore in Sion, eccelso sopra tutti i popoli.</p>
<p class="C99 V3">Lodino il tuo nome grande e terribile. Egli è santo!</p>
<p class="C99 V4">Forza del re è amare il diritto. Tu hai stabilito ciò che è retto; diritto e giustizia hai operato in Giacobbe.</p>
<p class="C99 V5">Esaltate il Signore, nostro Dio, prostratevi allo sgabello dei suoi piedi. Egli è santo!</p>
<p class="C99 V6">Mosè e Aronne tra i suoi sacerdoti, Samuele tra quanti invocavano il suo nome: invocavano il Signore ed egli rispondeva.</p>
<p class="C99 V7">Parlava loro da una colonna di nubi: custodivano i suoi insegnamenti e il precetto che aveva loro dato.</p>
<p class="C99 V8">Signore, nostro Dio, tu li esaudivi, eri per loro un Dio che perdona, pur castigando i loro peccati.</p>
<p class="C99 V9">Esaltate il Signore, nostro Dio, prostratevi davanti alla sua santa montagna, perché santo è il Signore, nostro Dio!  </p>
<p class="C100 V1">Salmo. Per il rendimento di grazie.</p>
<p class="C100 V2">Acclamate il Signore, voi tutti della terra, servite il Signore nella gioia, presentatevi a lui con esultanza.</p>
<p class="C100 V3">Riconoscete che solo il Signore è Dio: egli ci ha fatti e noi siamo suoi, suo popolo e gregge del suo pascolo.</p>
<p class="C100 V4">Varcate le sue porte con inni di grazie, i suoi atri con canti di lode, lodatelo, benedite il suo nome;</p>
<p class="C100 V5">perché buono è il Signore, il suo amore è per sempre, la sua fedeltà di generazione in generazione.  </p>
<p class="C101 V1">Di Davide. Salmo. Amore e giustizia io voglio cantare, voglio cantare inni a te, Signore.</p>
<p class="C101 V2">Agirò con saggezza nella via dell’innocenza: quando a me verrai? Camminerò con cuore innocente dentro la mia casa.</p>
<p class="C101 V3">Non sopporterò davanti ai miei occhi azioni malvagie, detesto chi compie delitti: non mi starà vicino.</p>
<p class="C101 V4">Lontano da me il cuore perverso, il malvagio non lo voglio conoscere.</p>
<p class="C101 V5">Chi calunnia in segreto il suo prossimo io lo ridurrò al silenzio; chi ha occhio altero e cuore superbo non lo potrò sopportare.</p>
<p class="C101 V6">I miei occhi sono rivolti ai fedeli del paese perché restino accanto a me: chi cammina nella via dell’innocenza, costui sarà al mio servizio.</p>
<p class="C101 V7">Non abiterà dentro la mia casa chi agisce con inganno, chi dice menzogne non starà alla mia presenza.</p>
<p class="C101 V8">Ridurrò al silenzio ogni mattino tutti i malvagi del paese, per estirpare dalla città del Signore quanti operano il male.  </p>
<p class="C102 V1">Preghiera di un povero che è sfinito ed effonde davanti al Signore il suo lamento.</p>
<p class="C102 V2">Signore, ascolta la mia preghiera, a te giunga il mio grido di aiuto.</p>
<p class="C102 V3">Non nascondermi il tuo volto nel giorno in cui sono nell’angoscia. Tendi verso di me l’orecchio, quando t’invoco, presto, rispondimi!</p>
<p class="C102 V4">Svaniscono in fumo i miei giorni e come brace ardono le mie ossa.</p>
<p class="C102 V5">Falciato come erba, inaridisce il mio cuore; dimentico di mangiare il mio pane.</p>
<p class="C102 V6">A forza di gridare il mio lamento mi si attacca la pelle alle ossa.</p>
<p class="C102 V7">Sono come la civetta del deserto, sono come il gufo delle rovine.</p>
<p class="C102 V8">Resto a vegliare: sono come un passero solitario sopra il tetto.</p>
<p class="C102 V9">Tutto il giorno mi insultano i miei nemici, furenti imprecano contro di me.</p>
<p class="C102 V10">Cenere mangio come fosse pane, alla mia bevanda mescolo il pianto;</p>
<p class="C102 V11">per il tuo sdegno e la tua collera mi hai sollevato e scagliato lontano.</p>
<p class="C102 V12">I miei giorni declinano come ombra e io come erba inaridisco.</p>
<p class="C102 V13">Ma tu, Signore, rimani in eterno, il tuo ricordo di generazione in generazione.</p>
<p class="C102 V14">Ti alzerai e avrai compassione di Sion: è tempo di averne pietà, l’ora è venuta!</p>
<p class="C102 V15">Poiché ai tuoi servi sono care le sue pietre e li muove a pietà la sua polvere.</p>
<p class="C102 V16">Le genti temeranno il nome del Signore e tutti i re della terra la tua gloria,</p>
<p class="C102 V17">quando il Signore avrà ricostruito Sion e sarà apparso in tutto il suo splendore.</p>
<p class="C102 V18">Egli si volge alla preghiera dei derelitti, non disprezza la loro preghiera.</p>
<p class="C102 V19">Questo si scriva per la generazione futura e un popolo, da lui creato, darà lode al Signore:</p>
<p class="C102 V20">«Il Signore si è affacciato dall’alto del suo santuario, dal cielo ha guardato la terra,</p>
<p class="C102 V21">per ascoltare il sospiro del prigioniero, per liberare i condannati a morte,</p>
<p class="C102 V22">perché si proclami in Sion il nome del Signore e la sua lode in Gerusalemme,</p>
<p class="C102 V23">quando si raduneranno insieme i popoli e i regni per servire il Signore».</p>
<p class="C102 V24">Lungo il cammino mi ha tolto le forze, ha abbreviato i miei giorni.</p>
<p class="C102 V25">Io dico: mio Dio, non rapirmi a metà dei miei giorni; i tuoi anni durano di generazione in generazione.</p>
<p class="C102 V26">In principio tu hai fondato la terra, i cieli sono opera delle tue mani.</p>
<p class="C102 V27">Essi periranno, tu rimani; si logorano tutti come un vestito, come un abito tu li muterai ed essi svaniranno.</p>
<p class="C102 V28">Ma tu sei sempre lo stesso e i tuoi anni non hanno fine.</p>
<p class="C102 V29">I figli dei tuoi servi avranno una dimora, la loro stirpe vivrà sicura alla tua presenza.  </p>
<p class="C103 V1">Di Davide. Benedici il Signore, anima mia, quanto è in me benedica il suo santo nome.</p>
<p class="C103 V2">Benedici il Signore, anima mia, non dimenticare tutti i suoi benefici.</p>
<p class="C103 V3">Egli perdona tutte le tue colpe, guarisce tutte le tue infermità,</p>
<p class="C103 V4">salva dalla fossa la tua vita, ti circonda di bontà e misericordia,</p>
<p class="C103 V5">sazia di beni la tua vecchiaia, si rinnova come aquila la tua giovinezza.</p>
<p class="C103 V6">Il Signore compie cose giuste, difende i diritti di tutti gli oppressi.</p>
<p class="C103 V7">Ha fatto conoscere a Mosè le sue vie, le sue opere ai figli d’Israele.</p>
<p class="C103 V8">Misericordioso e pietoso è il Signore, lento all’ira e grande nell’amore.</p>
<p class="C103 V9">Non è in lite per sempre, non rimane adirato in eterno.</p>
<p class="C103 V10">Non ci tratta secondo i nostri peccati e non ci ripaga secondo le nostre colpe.</p>
<p class="C103 V11">Perché quanto il cielo è alto sulla terra, così la sua misericordia è potente su quelli che lo temono;</p>
<p class="C103 V12">quanto dista l’oriente dall’occidente, così egli allontana da noi le nostre colpe.</p>
<p class="C103 V13">Come è tenero un padre verso i figli, così il Signore è tenero verso quelli che lo temono,</p>
<p class="C103 V14">perché egli sa bene di che siamo plasmati, ricorda che noi siamo polvere.</p>
<p class="C103 V15">L’uomo: come l’erba sono i suoi giorni! Come un fiore di campo, così egli fiorisce.</p>
<p class="C103 V16">Se un vento lo investe, non è più, né più lo riconosce la sua dimora.</p>
<p class="C103 V17">Ma l’amore del Signore è da sempre, per sempre su quelli che lo temono, e la sua giustizia per i figli dei figli,</p>
<p class="C103 V18">per quelli che custodiscono la sua alleanza e ricordano i suoi precetti per osservarli.</p>
<p class="C103 V19">Il Signore ha posto il suo trono nei cieli e il suo regno domina l’universo.</p>
<p class="C103 V20">Benedite il Signore, angeli suoi, potenti esecutori dei suoi comandi, attenti alla voce della sua parola.</p>
<p class="C103 V21">Benedite il Signore, voi tutte sue schiere, suoi ministri, che eseguite la sua volontà.</p>
<p class="C103 V22">Benedite il Signore, voi tutte opere sue, in tutti i luoghi del suo dominio. Benedici il Signore, anima mia.  </p>
<p class="C104 V1">Benedici il Signore, anima mia! Sei tanto grande, Signore, mio Dio! Sei rivestito di maestà e di splendore,</p>
<p class="C104 V2">avvolto di luce come di un manto, tu che distendi i cieli come una tenda,</p>
<p class="C104 V3">costruisci sulle acque le tue alte dimore, fai delle nubi il tuo carro, cammini sulle ali del vento,</p>
<p class="C104 V4">fai dei venti i tuoi messaggeri e dei fulmini i tuoi ministri.</p>
<p class="C104 V5">Egli fondò la terra sulle sue basi: non potrà mai vacillare.</p>
<p class="C104 V6">Tu l’hai coperta con l’oceano come una veste; al di sopra dei monti stavano le acque.</p>
<p class="C104 V7">Al tuo rimprovero esse fuggirono, al fragore del tuo tuono si ritrassero atterrite.</p>
<p class="C104 V8">Salirono sui monti, discesero nelle valli, verso il luogo che avevi loro assegnato;</p>
<p class="C104 V9">hai fissato loro un confine da non oltrepassare, perché non tornino a coprire la terra.</p>
<p class="C104 V10">Tu mandi nelle valli acque sorgive perché scorrano tra i monti,</p>
<p class="C104 V11">dissetino tutte le bestie dei campi e gli asini selvatici estinguano la loro sete.</p>
<p class="C104 V12">In alto abitano gli uccelli del cielo e cantano tra le fronde.</p>
<p class="C104 V13">Dalle tue dimore tu irrighi i monti, e con il frutto delle tue opere si sazia la terra.</p>
<p class="C104 V14">Tu fai crescere l’erba per il bestiame e le piante che l’uomo coltiva per trarre cibo dalla terra,</p>
<p class="C104 V15">vino che allieta il cuore dell’uomo, olio che fa brillare il suo volto e pane che sostiene il suo cuore.</p>
<p class="C104 V16">Sono sazi gli alberi del Signore, i cedri del Libano da lui piantati.</p>
<p class="C104 V17">Là gli uccelli fanno il loro nido e sui cipressi la cicogna ha la sua casa;</p>
<p class="C104 V18">le alte montagne per le capre selvatiche, le rocce rifugio per gli iràci.</p>
<p class="C104 V19">Hai fatto la luna per segnare i tempi e il sole che sa l’ora del tramonto.</p>
<p class="C104 V20">Stendi le tenebre e viene la notte: in essa si aggirano tutte le bestie della foresta;</p>
<p class="C104 V21">ruggiscono i giovani leoni in cerca di preda e chiedono a Dio il loro cibo.</p>
<p class="C104 V22">Sorge il sole: si ritirano e si accovacciano nelle loro tane.</p>
<p class="C104 V23">Allora l’uomo esce per il suo lavoro, per la sua fatica fino a sera.</p>
<p class="C104 V24">Quante sono le tue opere, Signore! Le hai fatte tutte con saggezza; la terra è piena delle tue creature.</p>
<p class="C104 V25">Ecco il mare spazioso e vasto: là rettili e pesci senza numero, animali piccoli e grandi;</p>
<p class="C104 V26">lo solcano le navi e il Leviatàn che tu hai plasmato per giocare con lui.</p>
<p class="C104 V27">Tutti da te aspettano che tu dia loro cibo a tempo opportuno.</p>
<p class="C104 V28">Tu lo provvedi, essi lo raccolgono; apri la tua mano, si saziano di beni.</p>
<p class="C104 V29">Nascondi il tuo volto: li assale il terrore; togli loro il respiro: muoiono, e ritornano nella loro polvere.</p>
<p class="C104 V30">Mandi il tuo spirito, sono creati, e rinnovi la faccia della terra.</p>
<p class="C104 V31">Sia per sempre la gloria del Signore; gioisca il Signore delle sue opere.</p>
<p class="C104 V32">Egli guarda la terra ed essa trema, tocca i monti ed essi fumano.</p>
<p class="C104 V33">Voglio cantare al Signore finché ho vita, cantare inni al mio Dio finché esisto.</p>
<p class="C104 V34">A lui sia gradito il mio canto, io gioirò nel Signore.</p>
<p class="C104 V35">Scompaiano i peccatori dalla terra e i malvagi non esistano più. Benedici il Signore, anima mia. Alleluia.  </p>
<p class="C105 V1">Rendete grazie al Signore e invocate il suo nome, proclamate fra i popoli le sue opere.</p>
<p class="C105 V2">A lui cantate, a lui inneggiate, meditate tutte le sue meraviglie.</p>
<p class="C105 V3">Gloriatevi del suo santo nome: gioisca il cuore di chi cerca il Signore.</p>
<p class="C105 V4">Cercate il Signore e la sua potenza, ricercate sempre il suo volto.</p>
<p class="C105 V5">Ricordate le meraviglie che ha compiuto, i suoi prodigi e i giudizi della sua bocca,</p>
<p class="C105 V6">voi, stirpe di Abramo, suo servo, figli di Giacobbe, suo eletto.</p>
<p class="C105 V7">È lui il Signore, nostro Dio: su tutta la terra i suoi giudizi.</p>
<p class="C105 V8">Si è sempre ricordato della sua alleanza, parola data per mille generazioni,</p>
<p class="C105 V9">dell’alleanza stabilita con Abramo e del suo giuramento a Isacco.</p>
<p class="C105 V10">L’ha stabilita per Giacobbe come decreto, per Israele come alleanza eterna,</p>
<p class="C105 V11">quando disse: «Ti darò il paese di Canaan come parte della vostra eredità».</p>
<p class="C105 V12">Quando erano in piccolo numero, pochi e stranieri in quel luogo,</p>
<p class="C105 V13">e se ne andavano di nazione in nazione, da un regno a un altro popolo,</p>
<p class="C105 V14">non permise che alcuno li opprimesse e castigò i re per causa loro:</p>
<p class="C105 V15">«Non toccate i miei consacrati, non fate alcun male ai miei profeti».</p>
<p class="C105 V16">Chiamò la carestia su quella terra, togliendo il sostegno del pane.</p>
<p class="C105 V17">Davanti a loro mandò un uomo, Giuseppe, venduto come schiavo.</p>
<p class="C105 V18">Gli strinsero i piedi con ceppi, il ferro gli serrò la gola,</p>
<p class="C105 V19">finché non si avverò la sua parola e l’oracolo del Signore ne provò l’innocenza.</p>
<p class="C105 V20">Il re mandò a scioglierlo, il capo dei popoli lo fece liberare;</p>
<p class="C105 V21">lo costituì signore del suo palazzo, capo di tutti i suoi averi,</p>
<p class="C105 V22">per istruire i prìncipi secondo il suo giudizio e insegnare la saggezza agli anziani.</p>
<p class="C105 V23">E Israele venne in Egitto, Giacobbe emigrò nel paese di Cam.</p>
<p class="C105 V24">Ma Dio rese molto fecondo il suo popolo, lo rese più forte dei suoi oppressori.</p>
<p class="C105 V25">Cambiò il loro cuore perché odiassero il suo popolo e agissero con inganno contro i suoi servi.</p>
<p class="C105 V26">Mandò Mosè, suo servo, e Aronne, che si era scelto:</p>
<p class="C105 V27">misero in atto contro di loro i suoi segni e i suoi prodigi nella terra di Cam.</p>
<p class="C105 V28">Mandò le tenebre e si fece buio, ma essi resistettero alle sue parole.</p>
<p class="C105 V29">Cambiò le loro acque in sangue e fece morire i pesci.</p>
<p class="C105 V30">La loro terra brulicò di rane fino alle stanze regali.</p>
<p class="C105 V31">Parlò e vennero tafani, zanzare in tutto il territorio.</p>
<p class="C105 V32">Invece di piogge diede loro la grandine, vampe di fuoco sulla loro terra.</p>
<p class="C105 V33">Colpì le loro vigne e i loro fichi, schiantò gli alberi del territorio.</p>
<p class="C105 V34">Parlò e vennero le locuste e bruchi senza numero:</p>
<p class="C105 V35">divorarono tutta l’erba della loro terra, divorarono il frutto del loro suolo.</p>
<p class="C105 V36">Colpì ogni primogenito nella loro terra, la primizia di ogni loro vigore.</p>
<p class="C105 V37">Allora li fece uscire con argento e oro; nelle tribù nessuno vacillava.</p>
<p class="C105 V38">Quando uscirono, gioì l’Egitto, che era stato colpito dal loro terrore.</p>
<p class="C105 V39">Distese una nube per proteggerli e un fuoco per illuminarli di notte.</p>
<p class="C105 V40">Alla loro richiesta fece venire le quaglie e li saziò con il pane del cielo.</p>
<p class="C105 V41">Spaccò una rupe e ne sgorgarono acque: scorrevano come fiumi nel deserto.</p>
<p class="C105 V42">Così si è ricordato della sua parola santa, data ad Abramo suo servo.</p>
<p class="C105 V43">Ha fatto uscire il suo popolo con esultanza, i suoi eletti con canti di gioia.</p>
<p class="C105 V44">Ha dato loro le terre delle nazioni e hanno ereditato il frutto della fatica dei popoli,</p>
<p class="C105 V45">perché osservassero i suoi decreti e custodissero le sue leggi. Alleluia.  </p>
<p class="C106 V1">Alleluia. Rendete grazie al Signore, perché è buono, perché il suo amore è per sempre.</p>
<p class="C106 V2">Chi può narrare le prodezze del Signore, far risuonare tutta la sua lode?</p>
<p class="C106 V3">Beati coloro che osservano il diritto e agiscono con giustizia in ogni tempo.</p>
<p class="C106 V4">Ricòrdati di me, Signore, per amore del tuo popolo, visitami con la tua salvezza,</p>
<p class="C106 V5">perché io veda il bene dei tuoi eletti, gioisca della gioia del tuo popolo, mi vanti della tua eredità.</p>
<p class="C106 V6">Abbiamo peccato con i nostri padri, delitti e malvagità abbiamo commesso.</p>
<p class="C106 V7">I nostri padri, in Egitto, non compresero le tue meraviglie, non si ricordarono della grandezza del tuo amore e si ribellarono presso il mare, presso il Mar Rosso.</p>
<p class="C106 V8">Ma Dio li salvò per il suo nome, per far conoscere la sua potenza.</p>
<p class="C106 V9">Minacciò il Mar Rosso e fu prosciugato, li fece camminare negli abissi come nel deserto.</p>
<p class="C106 V10">Li salvò dalla mano di chi li odiava, li riscattò dalla mano del nemico.</p>
<p class="C106 V11">L’acqua sommerse i loro avversari, non ne sopravvisse neppure uno.</p>
<p class="C106 V12">Allora credettero alle sue parole e cantarono la sua lode.</p>
<p class="C106 V13">Presto dimenticarono le sue opere, non ebbero fiducia nel suo progetto,</p>
<p class="C106 V14">arsero di desiderio nel deserto e tentarono Dio nella steppa.</p>
<p class="C106 V15">Concesse loro quanto chiedevano e li saziò fino alla nausea.</p>
<p class="C106 V16">Divennero gelosi di Mosè nell’accampamento e di Aronne, il consacrato del Signore.</p>
<p class="C106 V17">Allora si spalancò la terra e inghiottì Datan e ricoprì la gente di Abiràm.</p>
<p class="C106 V18">Un fuoco divorò quella gente e una fiamma consumò quei malvagi.</p>
<p class="C106 V19">Si fabbricarono un vitello sull’Oreb, si prostrarono a una statua di metallo;</p>
<p class="C106 V20">scambiarono la loro gloria con la figura di un toro che mangia erba.</p>
<p class="C106 V21">Dimenticarono Dio che li aveva salvati, che aveva operato in Egitto cose grandi,</p>
<p class="C106 V22">meraviglie nella terra di Cam, cose terribili presso il Mar Rosso.</p>
<p class="C106 V23">Ed egli li avrebbe sterminati, se Mosè, il suo eletto, non si fosse posto sulla breccia davanti a lui per impedire alla sua collera di distruggerli.</p>
<p class="C106 V24">Rifiutarono una terra di delizie, non credettero alla sua parola.</p>
<p class="C106 V25">Mormorarono nelle loro tende, non ascoltarono la voce del Signore.</p>
<p class="C106 V26">Allora egli alzò la mano contro di loro, giurando di abbatterli nel deserto,</p>
<p class="C106 V27">di disperdere la loro discendenza tra le nazioni e disseminarli nelle loro terre.</p>
<p class="C106 V28">Adorarono Baal-Peor e mangiarono i sacrifici dei morti.</p>
<p class="C106 V29">Lo provocarono con tali azioni, e tra loro scoppiò la peste.</p>
<p class="C106 V30">Ma Fineès si alzò per fare giustizia: allora la peste cessò.</p>
<p class="C106 V31">Ciò fu considerato per lui un atto di giustizia di generazione in generazione, per sempre.</p>
<p class="C106 V32">Lo irritarono anche alle acque di Merìba e Mosè fu punito per causa loro:</p>
<p class="C106 V33">poiché avevano amareggiato il suo spirito ed egli aveva parlato senza riflettere.</p>
<p class="C106 V34">Non sterminarono i popoli come aveva ordinato il Signore,</p>
<p class="C106 V35">ma si mescolarono con le genti e impararono ad agire come loro.</p>
<p class="C106 V36">Servirono i loro idoli e questi furono per loro un tranello.</p>
<p class="C106 V37">Immolarono i loro figli e le loro figlie ai falsi dèi.</p>
<p class="C106 V38">Versarono sangue innocente, il sangue dei loro figli e delle loro figlie, sacrificàti agli idoli di Canaan, e la terra fu profanata dal sangue.</p>
<p class="C106 V39">Si contaminarono con le loro opere, si prostituirono con le loro azioni.</p>
<p class="C106 V40">L’ira del Signore si accese contro il suo popolo ed egli ebbe in orrore la sua eredità.</p>
<p class="C106 V41">Li consegnò in mano alle genti, li dominarono quelli che li odiavano.</p>
<p class="C106 V42">Li oppressero i loro nemici: essi dovettero piegarsi sotto la loro mano.</p>
<p class="C106 V43">Molte volte li aveva liberati, eppure si ostinarono nei loro progetti e furono abbattuti per le loro colpe;</p>
<p class="C106 V44">ma egli vide la loro angustia, quando udì il loro grido.</p>
<p class="C106 V45">Si ricordò della sua alleanza con loro e si mosse a compassione, per il suo grande amore.</p>
<p class="C106 V46">Li affidò alla misericordia di quelli che li avevano deportati.</p>
<p class="C106 V47">Salvaci, Signore Dio nostro, radunaci dalle genti, perché ringraziamo il tuo nome santo: lodarti sarà la nostra gloria.</p>
<p class="C106 V48">Benedetto il Signore, Dio d’Israele, da sempre e per sempre. Tutto il popolo dica: Amen. Alleluia.  </p>
<p class="C107 V1">Rendete grazie al Signore perché è buono, perché il suo amore è per sempre.</p>
<p class="C107 V2">Lo dicano quelli che il Signore ha riscattato, che ha riscattato dalla mano dell’oppressore</p>
<p class="C107 V3">e ha radunato da terre diverse, dall’oriente e dall’occidente, dal settentrione e dal mezzogiorno.</p>
<p class="C107 V4">Alcuni vagavano nel deserto su strade perdute, senza trovare una città in cui abitare.</p>
<p class="C107 V5">Erano affamati e assetati, veniva meno la loro vita.</p>
<p class="C107 V6">Nell’angustia gridarono al Signore ed egli li liberò dalle loro angosce.</p>
<p class="C107 V7">Li guidò per una strada sicura, perché andassero verso una città in cui abitare.</p>
<p class="C107 V8">Ringrazino il Signore per il suo amore, per le sue meraviglie a favore degli uomini,</p>
<p class="C107 V9">perché ha saziato un animo assetato, un animo affamato ha ricolmato di bene.</p>
<p class="C107 V10">Altri abitavano nelle tenebre e nell’ombra di morte, prigionieri della miseria e dei ferri,</p>
<p class="C107 V11">perché si erano ribellati alle parole di Dio e avevano disprezzato il progetto dell’Altissimo.</p>
<p class="C107 V12">Egli umiliò il loro cuore con le fatiche: cadevano e nessuno li aiutava.</p>
<p class="C107 V13">Nell’angustia gridarono al Signore, ed egli li salvò dalle loro angosce.</p>
<p class="C107 V14">Li fece uscire dalle tenebre e dall’ombra di morte e spezzò le loro catene.</p>
<p class="C107 V15">Ringrazino il Signore per il suo amore, per le sue meraviglie a favore degli uomini,</p>
<p class="C107 V16">perché ha infranto le porte di bronzo e ha spezzato le sbarre di ferro.</p>
<p class="C107 V17">Altri, stolti per la loro condotta ribelle, soffrivano per le loro colpe;</p>
<p class="C107 V18">rifiutavano ogni sorta di cibo e già toccavano le soglie della morte.</p>
<p class="C107 V19">Nell’angustia gridarono al Signore, ed egli li salvò dalle loro angosce.</p>
<p class="C107 V20">Mandò la sua parola, li fece guarire e li salvò dalla fossa.</p>
<p class="C107 V21">Ringrazino il Signore per il suo amore, per le sue meraviglie a favore degli uomini.</p>
<p class="C107 V22">Offrano a lui sacrifici di ringraziamento, narrino le sue opere con canti di gioia.</p>
<p class="C107 V23">Altri, che scendevano in mare sulle navi e commerciavano sulle grandi acque,</p>
<p class="C107 V24">videro le opere del Signore e le sue meraviglie nel mare profondo.</p>
<p class="C107 V25">Egli parlò e scatenò un vento burrascoso, che fece alzare le onde:</p>
<p class="C107 V26">salivano fino al cielo, scendevano negli abissi; si sentivano venir meno nel pericolo.</p>
<p class="C107 V27">Ondeggiavano e barcollavano come ubriachi: tutta la loro abilità era svanita.</p>
<p class="C107 V28">Nell’angustia gridarono al Signore, ed egli li fece uscire dalle loro angosce.</p>
<p class="C107 V29">La tempesta fu ridotta al silenzio, tacquero le onde del mare.</p>
<p class="C107 V30">Al vedere la bonaccia essi gioirono, ed egli li condusse al porto sospirato.</p>
<p class="C107 V31">Ringrazino il Signore per il suo amore, per le sue meraviglie a favore degli uomini.</p>
<p class="C107 V32">Lo esaltino nell’assemblea del popolo, lo lodino nell’adunanza degli anziani.</p>
<p class="C107 V33">Cambiò i fiumi in deserto, in luoghi aridi le fonti d’acqua</p>
<p class="C107 V34">e la terra fertile in palude, per la malvagità dei suoi abitanti.</p>
<p class="C107 V35">Poi cambiò il deserto in distese d’acqua e la terra arida in sorgenti d’acqua.</p>
<p class="C107 V36">Là fece abitare gli affamati, ed essi fondarono una città in cui abitare.</p>
<p class="C107 V37">Seminarono campi e piantarono vigne, che produssero frutti abbondanti.</p>
<p class="C107 V38">Li benedisse e si moltiplicarono, e non lasciò diminuire il loro bestiame.</p>
<p class="C107 V39">Poi diminuirono e furono abbattuti dall’oppressione, dal male e dal dolore.</p>
<p class="C107 V40">Colui che getta il disprezzo sui potenti li fece vagare nel vuoto, senza strade.</p>
<p class="C107 V41">Ma risollevò il povero dalla miseria e moltiplicò le sue famiglie come greggi.</p>
<p class="C107 V42">Vedano i giusti e ne gioiscano, e ogni malvagio chiuda la bocca.</p>
<p class="C107 V43">Chi è saggio osservi queste cose e comprenderà l’amore del Signore.  </p>
<p class="C108 V1">Canto. Salmo. Di Davide.</p>
<p class="C108 V2">Saldo è il mio cuore, o Dio, saldo è il mio cuore. Voglio cantare, voglio inneggiare: svégliati, mio cuore,</p>
<p class="C108 V3">svegliatevi, arpa e cetra, voglio svegliare l’aurora.</p>
<p class="C108 V4">Ti loderò fra i popoli, Signore, a te canterò inni fra le nazioni:</p>
<p class="C108 V5">grande fino ai cieli è il tuo amore e la tua fedeltà fino alle nubi.</p>
<p class="C108 V6">Innàlzati sopra il cielo, o Dio; su tutta la terra la tua gloria!</p>
<p class="C108 V7">Perché siano liberati i tuoi amici, salvaci con la tua destra e rispondici.</p>
<p class="C108 V8">Dio ha parlato nel suo santuario: «Esulto e divido Sichem, spartisco la valle di Succot.</p>
<p class="C108 V9">Mio è Gàlaad, mio è Manasse, Èfraim è l’elmo del mio capo, Giuda lo scettro del mio comando.</p>
<p class="C108 V10">Moab è il catino per lavarmi, su Edom getterò i miei sandali, sulla Filistea canterò vittoria».</p>
<p class="C108 V11">Chi mi condurrà alla città fortificata, chi potrà guidarmi fino al paese di Edom,</p>
<p class="C108 V12">se non tu, o Dio, che ci hai respinti e più non esci, o Dio, con le nostre schiere?</p>
<p class="C108 V13">Nell’oppressione vieni in nostro aiuto, perché vana è la salvezza dell’uomo.</p>
<p class="C108 V14">Con Dio noi faremo prodezze, egli calpesterà i nostri nemici.  </p>
<p class="C109 V1">Al maestro del coro. Di Davide. Salmo. Dio della mia lode, non tacere,</p>
<p class="C109 V2">perché contro di me si sono aperte la bocca malvagia e la bocca ingannatrice, e mi parlano con lingua bugiarda.</p>
<p class="C109 V3">Parole di odio mi circondano, mi aggrediscono senza motivo.</p>
<p class="C109 V4">In cambio del mio amore mi muovono accuse, io invece sono in preghiera.</p>
<p class="C109 V5">Mi rendono male per bene e odio in cambio del mio amore.</p>
<p class="C109 V6">Suscita un malvagio contro di lui e un accusatore stia alla sua destra!</p>
<p class="C109 V7">Citato in giudizio, ne esca colpevole e la sua preghiera si trasformi in peccato.</p>
<p class="C109 V8">Pochi siano i suoi giorni e il suo posto l’occupi un altro.</p>
<p class="C109 V9">I suoi figli rimangano orfani e vedova sua moglie.</p>
<p class="C109 V10">Vadano raminghi i suoi figli, mendicando, rovistino fra le loro rovine.</p>
<p class="C109 V11">L’usuraio divori tutti i suoi averi e gli estranei saccheggino il frutto delle sue fatiche.</p>
<p class="C109 V12">Nessuno gli dimostri clemenza, nessuno abbia pietà dei suoi orfani.</p>
<p class="C109 V13">La sua discendenza sia votata allo sterminio, nella generazione che segue sia cancellato il suo nome.</p>
<p class="C109 V14">La colpa dei suoi padri sia ricordata al Signore, il peccato di sua madre non sia mai cancellato:</p>
<p class="C109 V15">siano sempre davanti al Signore ed egli elimini dalla terra il loro ricordo.</p>
<p class="C109 V16">Perché non si è ricordato di usare clemenza e ha perseguitato un uomo povero e misero, con il cuore affranto, per farlo morire.</p>
<p class="C109 V17">Ha amato la maledizione: ricada su di lui! Non ha voluto la benedizione: da lui si allontani!</p>
<p class="C109 V18">Si è avvolto di maledizione come di una veste: è penetrata come acqua nel suo intimo e come olio nelle sue ossa.</p>
<p class="C109 V19">Sia per lui come vestito che lo avvolge, come cintura che sempre lo cinge.</p>
<p class="C109 V20">Sia questa da parte del Signore la ricompensa per chi mi accusa, per chi parla male contro la mia vita.</p>
<p class="C109 V21">Ma tu, Signore Dio, trattami come si addice al tuo nome: liberami, perché buona è la tua grazia.</p>
<p class="C109 V22">Io sono povero e misero, dentro di me il mio cuore è ferito.</p>
<p class="C109 V23">Come ombra che declina me ne vado, scacciato via come una locusta.</p>
<p class="C109 V24">Le mie ginocchia vacillano per il digiuno, scarno è il mio corpo e dimagrito.</p>
<p class="C109 V25">Sono diventato per loro oggetto di scherno: quando mi vedono, scuotono il capo.</p>
<p class="C109 V26">Aiutami, Signore mio Dio, salvami per il tuo amore.</p>
<p class="C109 V27">Sappiano che qui c’è la tua mano: sei tu, Signore, che hai fatto questo.</p>
<p class="C109 V28">Essi maledicano pure, ma tu benedici! Insorgano, ma siano svergognati e il tuo servo sia nella gioia.</p>
<p class="C109 V29">Si coprano d’infamia i miei accusatori, siano avvolti di vergogna come di un mantello.</p>
<p class="C109 V30">A piena voce ringrazierò il Signore, in mezzo alla folla canterò la sua lode,</p>
<p class="C109 V31">perché si è messo alla destra del misero per salvarlo da quelli che lo condannano.  </p>
<p class="C110 V1">Di Davide. Salmo. Oracolo del Signore al mio signore: «Siedi alla mia destra finché io ponga i tuoi nemici a sgabello dei tuoi piedi».</p>
<p class="C110 V2">Lo scettro del tuo potere stende il Signore da Sion: domina in mezzo ai tuoi nemici!</p>
<p class="C110 V3">A te il principato nel giorno della tua potenza tra santi splendori; dal seno dell’aurora, come rugiada, io ti ho generato.</p>
<p class="C110 V4">Il Signore ha giurato e non si pente: «Tu sei sacerdote per sempre al modo di Melchìsedek».</p>
<p class="C110 V5">Il Signore è alla tua destra! Egli abbatterà i re nel giorno della sua ira,</p>
<p class="C110 V6">sarà giudice fra le genti, ammucchierà cadaveri, abbatterà teste su vasta terra;</p>
<p class="C110 V7">lungo il cammino si disseta al torrente, perciò solleva alta la testa.  </p>
<p class="C111 V1">Alleluia. Alef: Renderò grazie al Signore con tutto il cuore, / Bet: tra gli uomini retti riuniti in assemblea.</p>
<p class="C111 V2">Ghimel:  Grandi sono le opere del Signore: / Dalet: le ricerchino coloro che le amano.</p>
<p class="C111 V3">He: Il suo agire è splendido e maestoso, / Vau: la sua giustizia rimane per sempre.</p>
<p class="C111 V4">Zain: Ha lasciato un ricordo delle sue meraviglie: / Het: misericordioso e pietoso è il Signore.</p>
<p class="C111 V5">Tet: Egli dà il cibo a chi lo teme, / Iod: si ricorda sempre della sua alleanza.</p>
<p class="C111 V6">Caf: Mostrò al suo popolo la potenza delle sue opere, / Lamed: gli diede l’eredità delle genti.</p>
<p class="C111 V7">Mem: Le opere delle sue mani sono verità e diritto, / Nun: stabili sono tutti i suoi comandi,</p>
<p class="C111 V8">Samec: immutabili nei secoli, per sempre, / Ain: da eseguire con verità e rettitudine.</p>
<p class="C111 V9">Pe: Mandò a liberare il suo popolo, Sade stabilì la sua alleanza per sempre. / Kof: Santo e terribile è il suo nome.</p>
<p class="C111 V10">10 Res: Principio della sapienza è il timore del Signore: Sin rende saggio chi ne esegue i precetti. / Tau: La lode del Signore rimane per sempre.  </p>
<p class="C112 V1">Alleluia. Alef Beato l’uomo che teme il Signore / Bet: e nei suoi precetti trova grande gioia.</p>
<p class="C112 V2">Ghimel: Potente sulla terra sarà la sua stirpe, / Dalet: la discendenza degli uomini retti sarà benedetta.</p>
<p class="C112 V3">He: Prosperità e ricchezza nella sua casa, / Vau: la sua giustizia rimane per sempre.</p>
<p class="C112 V4">Zain: Spunta nelle tenebre, luce per gli uomini retti: / Het: misericordioso, pietoso e giusto.</p>
<p class="C112 V5">Tet: Felice l’uomo pietoso che dà in prestito, / Iod: amministra i suoi beni con giustizia.</p>
<p class="C112 V6">Caf: Egli non vacillerà in eterno: / Lamed: eterno sarà il ricordo del giusto.</p>
<p class="C112 V7">Mem: Cattive notizie non avrà da temere, / Nun: saldo è il suo cuore, confida nel Signore.</p>
<p class="C112 V8">Samec: Sicuro è il suo cuore, non teme, / Ain: finché non vedrà la rovina dei suoi nemici.</p>
<p class="C112 V9">Pe: Egli dona largamente ai poveri, / Sade: la sua giustizia rimane per sempre, Kof la sua fronte s’innalza nella gloria.</p>
<p class="C112 V10">Res: Il malvagio vede e va in collera, / Sin: digrigna i denti e si consuma. Tau Ma il desiderio dei malvagi va in rovina.  </p>
<p class="C113 V1">Alleluia. Lodate, servi del Signore, lodate il nome del Signore.</p>
<p class="C113 V2">Sia benedetto il nome del Signore, da ora e per sempre.</p>
<p class="C113 V3">Dal sorgere del sole al suo tramonto sia lodato il nome del Signore.</p>
<p class="C113 V4">Su tutte le genti eccelso è il Signore, più alta dei cieli è la sua gloria.</p>
<p class="C113 V5">Chi è come il Signore, nostro Dio, che siede nell’alto</p>
<p class="C113 V6">e si china a guardare sui cieli e sulla terra?</p>
<p class="C113 V7">Solleva dalla polvere il debole, dall’immondizia rialza il povero,</p>
<p class="C113 V8">per farlo sedere tra i prìncipi, tra i prìncipi del suo popolo.</p>
<p class="C113 V9">Fa abitare nella casa la sterile, come madre gioiosa di figli. Alleluia.  </p>
<p class="C114 V1">Quando Israele uscì dall’Egitto, la casa di Giacobbe da un popolo barbaro,</p>
<p class="C114 V2">Giuda divenne il suo santuario, Israele il suo dominio.</p>
<p class="C114 V3">Il mare vide e si ritrasse, il Giordano si volse indietro,</p>
<p class="C114 V4">le montagne saltellarono come arieti, le colline come agnelli di un gregge.</p>
<p class="C114 V5">Che hai tu, mare, per fuggire, e tu, Giordano, per volgerti indietro?</p>
<p class="C114 V6">Perché voi, montagne, saltellate come arieti e voi, colline, come agnelli di un gregge?</p>
<p class="C114 V7">Trema, o terra, davanti al Signore, davanti al Dio di Giacobbe,</p>
<p class="C114 V8">che muta la rupe in un lago, la roccia in sorgenti d’acqua.  </p>
<p class="C115 V1">(113,9) Non a noi, Signore, non a noi, ma al tuo nome da’ gloria, per il tuo amore, per la tua fedeltà.</p>
<p class="C115 V2">(113,10) Perché le genti dovrebbero dire: «Dov’è il loro Dio?».</p>
<p class="C115 V3">(113,11) Il nostro Dio è nei cieli: tutto ciò che vuole, egli lo compie.</p>
<p class="C115 V4">(113,12) I loro idoli sono argento e oro, opera delle mani dell’uomo.</p>
<p class="C115 V5">(113,13) Hanno bocca e non parlano, hanno occhi e non vedono,</p>
<p class="C115 V6">(113,14) hanno orecchi e non odono, hanno narici e non odorano.</p>
<p class="C115 V7">(113,15) Le loro mani non palpano, i loro piedi non camminano; dalla loro gola non escono suoni!</p>
<p class="C115 V8">(113,16) Diventi come loro chi li fabbrica e chiunque in essi confida!</p>
<p class="C115 V9">(113,17) Israele, confida nel Signore: egli è loro aiuto e loro scudo.</p>
<p class="C115 V10">(113,18) Casa di Aronne, confida nel Signore: egli è loro aiuto e loro scudo.</p>
<p class="C115 V11">(113,19) Voi che temete il Signore, confidate nel Signore: egli è loro aiuto e loro scudo.</p>
<p class="C115 V12">(113,20) Il Signore si ricorda di noi, ci benedice: benedice la casa d’Israele, benedice la casa di Aronne.</p>
<p class="C115 V13">(113,21) Benedice quelli che temono il Signore, i piccoli e i grandi.</p>
<p class="C115 V14">(113,22) Vi renda numerosi il Signore, voi e i vostri figli.</p>
<p class="C115 V15">(113,23) Siate benedetti dal Signore, che ha fatto cielo e terra.</p>
<p class="C115 V16">(113,24) I cieli sono i cieli del Signore, ma la terra l’ha data ai figli dell’uomo.</p>
<p class="C115 V17">(113,25) Non i morti lodano il Signore né quelli che scendono nel silenzio,</p>
<p class="C115 V18">(113,26) ma noi benediciamo il Signore da ora e per sempre. Alleluia.  </p>
<p class="C116 V1">Amo il Signore, perché ascolta il grido della mia preghiera.</p>
<p class="C116 V2">Verso di me ha teso l’orecchio nel giorno in cui lo invocavo.</p>
<p class="C116 V3">Mi stringevano funi di morte, ero preso nei lacci degli inferi, ero preso da tristezza e angoscia.</p>
<p class="C116 V4">Allora ho invocato il nome del Signore: «Ti prego, liberami, Signore».</p>
<p class="C116 V5">Pietoso e giusto è il Signore, il nostro Dio è misericordioso.</p>
<p class="C116 V6">Il Signore protegge i piccoli: ero misero ed egli mi ha salvato.</p>
<p class="C116 V7">Ritorna, anima mia, al tuo riposo, perché il Signore ti ha beneficato.</p>
<p class="C116 V8">Sì, hai liberato la mia vita dalla morte, i miei occhi dalle lacrime, i miei piedi dalla caduta.</p>
<p class="C116 V9">Io camminerò alla presenza del Signore nella terra dei viventi.</p>
<p class="C116 V10">(115,1) Ho creduto anche quando dicevo: «Sono troppo infelice».</p>
<p class="C116 V11">(115,2) Ho detto con sgomento: «Ogni uomo è bugiardo».</p>
<p class="C116 V12">(115,3) Che cosa renderò al Signore per tutti i benefici che mi ha fatto?</p>
<p class="C116 V13">(115,4) Alzerò il calice della salvezza e invocherò il nome del Signore.</p>
<p class="C116 V14">(115,5) Adempirò i miei voti al Signore, davanti a tutto il suo popolo.</p>
<p class="C116 V15">(115,6) Agli occhi del Signore è preziosa la morte dei suoi fedeli.</p>
<p class="C116 V16">(115,7) Ti prego, Signore, perché sono tuo servo; io sono tuo servo, figlio della tua schiava: tu hai spezzato le mie catene.</p>
<p class="C116 V17">(115,8) A te offrirò un sacrificio di ringraziamento e invocherò il nome del Signore.</p>
<p class="C116 V18">(115,9) Adempirò i miei voti al Signore davanti a tutto il suo popolo,</p>
<p class="C116 V19">(115,10) negli atri della casa del Signore, in mezzo a te, Gerusalemme. Alleluia.  </p>
<p class="C117 V1">Genti tutte, lodate il Signore, popoli tutti, cantate la sua lode,</p>
<p class="C117 V2">perché forte è il suo amore per noi e la fedeltà del Signore dura per sempre. Alleluia.  </p>
<p class="C118 V1">Rendete grazie al Signore perché è buono, perché il suo amore è per sempre.</p>
<p class="C118 V2">Dica Israele: «Il suo amore è per sempre».</p>
<p class="C118 V3">Dica la casa di Aronne: «Il suo amore è per sempre».</p>
<p class="C118 V4">Dicano quelli che temono il Signore: «Il suo amore è per sempre».</p>
<p class="C118 V5">Nel pericolo ho gridato al Signore: mi ha risposto, il Signore, e mi ha tratto in salvo.</p>
<p class="C118 V6">Il Signore è per me, non avrò timore: che cosa potrà farmi un uomo?</p>
<p class="C118 V7">Il Signore è per me, è il mio aiuto, e io guarderò dall’alto i miei nemici.</p>
<p class="C118 V8">È meglio rifugiarsi nel Signore che confidare nell’uomo.</p>
<p class="C118 V9">È meglio rifugiarsi nel Signore che confidare nei potenti.</p>
<p class="C118 V10">Tutte le nazioni mi hanno circondato, ma nel nome del Signore le ho distrutte.</p>
<p class="C118 V11">Mi hanno circondato, mi hanno accerchiato, ma nel nome del Signore le ho distrutte.</p>
<p class="C118 V12">Mi hanno circondato come api, come fuoco che divampa tra i rovi, ma nel nome del Signore le ho distrutte.</p>
<p class="C118 V13">Mi avevano spinto con forza per farmi cadere, ma il Signore è stato il mio aiuto.</p>
<p class="C118 V14">Mia forza e mio canto è il Signore, egli è stato la mia salvezza.</p>
<p class="C118 V15">Grida di giubilo e di vittoria nelle tende dei giusti: la destra del Signore ha fatto prodezze,</p>
<p class="C118 V16">la destra del Signore si è innalzata, la destra del Signore ha fatto prodezze.</p>
<p class="C118 V17">Non morirò, ma resterò in vita e annuncerò le opere del Signore.</p>
<p class="C118 V18">Il Signore mi ha castigato duramente, ma non mi ha consegnato alla morte.</p>
<p class="C118 V19">Apritemi le porte della giustizia: vi entrerò per ringraziare il Signore.</p>
<p class="C118 V20">È questa la porta del Signore: per essa entrano i giusti.</p>
<p class="C118 V21">Ti rendo grazie, perché mi hai risposto, perché sei stato la mia salvezza.</p>
<p class="C118 V22">La pietra scartata dai costruttori è divenuta la pietra d’angolo.</p>
<p class="C118 V23">Questo è stato fatto dal Signore: una meraviglia ai nostri occhi.</p>
<p class="C118 V24">Questo è il giorno che ha fatto il Signore: rallegriamoci in esso ed esultiamo!</p>
<p class="C118 V25">Ti preghiamo, Signore: dona la salvezza! Ti preghiamo, Signore: dona la vittoria!</p>
<p class="C118 V26">Benedetto colui che viene nel nome del Signore. Vi benediciamo dalla casa del Signore.</p>
<p class="C118 V27">Il Signore è Dio, egli ci illumina. Formate il corteo con rami frondosi fino agli angoli dell’altare.</p>
<p class="C118 V28">Sei tu il mio Dio e ti rendo grazie, sei il mio Dio e ti esalto.</p>
<p class="C118 V29">Rendete grazie al Signore, perché è buono, perché il suo amore è per sempre.  </p>
<p class="C119 V1"> </p>
<p class="C119 V2">Alef: Beato chi è integro nella sua via e cammina nella legge del Signore. </p>
<p class="C119 V3">Beato chi custodisce i suoi insegnamenti e lo cerca con tutto il cuore. </p>
<p class="C119 V4">Non commette certo ingiustizie e cammina nelle sue vie. </p>
<p class="C119 V5">Tu hai promulgato i tuoi precetti perché siano osservati interamente. </p>
<p class="C119 V6">Siano stabili le mie vie nel custodire i tuoi decreti. </p>
<p class="C119 V7">Non dovrò allora vergognarmi, se avrò considerato tutti i tuoi comandi. </p>
<p class="C119 V8">Ti loderò con cuore sincero, quando avrò appreso i tuoi giusti giudizi. </p>
<p class="C119 V9">Voglio osservare i tuoi decreti: non abbandonarmi mai.     </p>
<p class="C119 V10">Bet: Come potrà un giovane tenere pura la sua via? Osservando la tua parola. </p>
<p class="C119 V11">Con tutto il mio cuore ti cerco: non lasciarmi deviare dai tuoi comandi. </p>
<p class="C119 V12">Ripongo nel cuore la tua promessa per non peccare contro di te. </p>
<p class="C119 V13">Benedetto sei tu, Signore: insegnami i tuoi decreti. </p>
<p class="C119 V14">Con le mie labbra ho raccontato tutti i giudizi della tua bocca. </p>
<p class="C119 V15">Nella via dei tuoi insegnamenti è la mia gioia, più che in tutte le ricchezze. </p>
<p class="C119 V16">Voglio meditare i tuoi precetti, considerare le tue vie. </p>
<p class="C119 V17">Nei tuoi decreti è la mia delizia, non dimenticherò la tua parola.    </p>
<p class="C119 V18">Ghimel: Sii benevolo con il tuo servo e avrò vita, osserverò la tua parola. </p>
<p class="C119 V19">Aprimi gli occhi perché io consideri le meraviglie della tua legge. </p>
<p class="C119 V20">Forestiero sono qui sulla terra: non nascondermi i tuoi comandi. </p>
<p class="C119 V21">Io mi consumo nel desiderio dei tuoi giudizi in ogni momento. </p>
<p class="C119 V22">Tu minacci gli orgogliosi, i maledetti, che deviano dai tuoi comandi. </p>
<p class="C119 V23">Allontana da me vergogna e disprezzo, perché ho custodito i tuoi insegnamenti. </p>
<p class="C119 V24">Anche se i potenti siedono e mi calunniano, il tuo servo medita i tuoi decreti. </p>
<p class="C119 V25">I tuoi insegnamenti sono la mia delizia: sono essi i miei consiglieri.   </p>
<p class="C119 V26">Dalet: La mia vita è incollata alla polvere: fammi vivere secondo la tua parola. </p>
<p class="C119 V27">Ti ho manifestato le mie vie e tu mi hai risposto; insegnami i tuoi decreti. </p>
<p class="C119 V28">Fammi conoscere la via dei tuoi precetti e mediterò le tue meraviglie. </p>
<p class="C119 V29">Io piango lacrime di tristezza; fammi rialzare secondo la tua parola. </p>
<p class="C119 V30">Tieni lontana da me la via della menzogna, donami la grazia della tua legge. </p>
<p class="C119 V31">Ho scelto la via della fedeltà, mi sono proposto i tuoi giudizi. </p>
<p class="C119 V32">Ho aderito ai tuoi insegnamenti: Signore, che io non debba vergognarmi. </p>
<p class="C119 V33">Corro sulla via dei tuoi comandi, perché hai allargato il mio cuore.     </p>
<p class="C119 V34">He: Insegnami, Signore, la via dei tuoi decreti e la custodirò sino alla fine. </p>
<p class="C119 V35">Dammi intelligenza, perché io custodisca la tua legge e la osservi con tutto il cuore. </p>
<p class="C119 V36">Guidami sul sentiero dei tuoi comandi, perché in essi è la mia felicità. </p>
<p class="C119 V37">Piega il mio cuore verso i tuoi insegnamenti e non verso il guadagno. </p>
<p class="C119 V38">Distogli i miei occhi dal guardare cose vane, fammi vivere nella tua via. </p>
<p class="C119 V39">Con il tuo servo mantieni la tua promessa, perché di te si abbia timore. </p>
<p class="C119 V40">Allontana l’insulto che mi sgomenta, poiché i tuoi giudizi sono buoni. </p>
<p class="C119 V41">Ecco, desidero i tuoi precetti: fammi vivere nella tua giustizia.     </p>
<p class="C119 V42">Vau: Venga a me, Signore, il tuo amore, la tua salvezza secondo la tua promessa. </p>
<p class="C119 V43">A chi mi insulta darò una risposta, perché ho fiducia nella tua parola. </p>
<p class="C119 V44">Non togliere dalla mia bocca la parola vera, perché spero nei tuoi giudizi. </p>
<p class="C119 V45">Osserverò continuamente la tua legge, in eterno, per sempre. </p>
<p class="C119 V46">Camminerò in un luogo spazioso, perché ho ricercato i tuoi precetti. </p>
<p class="C119 V47">Davanti ai re parlerò dei tuoi insegnamenti e non dovrò vergognarmi. </p>
<p class="C119 V48">La mia delizia sarà nei tuoi comandi, che io amo. </p>
<p class="C119 V49">Alzerò le mani verso i tuoi comandi che amo, mediterò i tuoi decreti.     </p>
<p class="C119 V50">Zain: Ricòrdati della parola detta al tuo servo, con la quale mi hai dato speranza. </p>
<p class="C119 V51">Questo mi consola nella mia miseria: la tua promessa mi fa vivere. </p>
<p class="C119 V52">Gli orgogliosi mi insultano aspramente, ma io non mi allontano dalla tua legge. </p>
<p class="C119 V53">Ricordo i tuoi eterni giudizi, o Signore, e ne sono consolato. </p>
<p class="C119 V54">Mi ha invaso il furore contro i malvagi che abbandonano la tua legge. </p>
<p class="C119 V55">I tuoi decreti sono il mio canto nella dimora del mio esilio. </p>
<p class="C119 V56">Nella notte ricordo il tuo nome, Signore, e osservo la tua legge. </p>
<p class="C119 V57">Tutto questo mi accade perché ho custodito i tuoi precetti.     </p>
<p class="C119 V58">Het: La mia parte è il Signore: ho deciso di osservare le tue parole. </p>
<p class="C119 V59">Con tutto il cuore ho placato il tuo volto: abbi pietà di me secondo la tua promessa. </p>
<p class="C119 V60">Ho esaminato le mie vie, ho rivolto i miei piedi verso i tuoi insegnamenti. </p>
<p class="C119 V61">Mi affretto e non voglio tardare a osservare i tuoi comandi. </p>
<p class="C119 V62">I lacci dei malvagi mi hanno avvolto: non ho dimenticato la tua legge. </p>
<p class="C119 V63">Nel cuore della notte mi alzo a renderti grazie per i tuoi giusti giudizi. </p>
<p class="C119 V64">Sono amico di coloro che ti temono e osservano i tuoi precetti. </p>
<p class="C119 V65">Del tuo amore, Signore, è piena la terra; insegnami i tuoi decreti.     </p>
<p class="C119 V66">65 Tet: Hai fatto del bene al tuo servo, secondo la tua parola, Signore. </p>
<p class="C119 V67">Insegnami il gusto del bene e la conoscenza, perché ho fiducia nei tuoi comandi. </p>
<p class="C119 V68">Prima di essere umiliato andavo errando, ma ora osservo la tua promessa. </p>
<p class="C119 V69">Tu sei buono e fai il bene: insegnami i tuoi decreti. </p>
<p class="C119 V70">Gli orgogliosi mi hanno coperto di menzogne, ma io con tutto il cuore custodisco i tuoi precetti. </p>
<p class="C119 V71">Insensibile come il grasso è il loro cuore: nella tua legge io trovo la mia delizia. </p>
<p class="C119 V72">Bene per me se sono stato umiliato, perché impari i tuoi decreti. </p>
<p class="C119 V73">Bene per me è la legge della tua bocca, più di mille pezzi d’oro e d’argento.     </p>
<p class="C119 V74">Iod: Le tue mani mi hanno fatto e plasmato: fammi capire e imparerò i tuoi comandi. </p>
<p class="C119 V75">Quelli che ti temono al vedermi avranno gioia, perché spero nella tua parola. </p>
<p class="C119 V76">Signore, io so che i tuoi giudizi sono giusti e con ragione mi hai umiliato. </p>
<p class="C119 V77">Il tuo amore sia la mia consolazione, secondo la promessa fatta al tuo servo. </p>
<p class="C119 V78">Venga a me la tua misericordia e io avrò vita, perché la tua legge è la mia delizia. </p>
<p class="C119 V79">Si vergognino gli orgogliosi che mi opprimono con menzogne: io mediterò i tuoi precetti. </p>
<p class="C119 V80">Si volgano a me quelli che ti temono e che conoscono i tuoi insegnamenti. </p>
<p class="C119 V81">Sia integro il mio cuore nei tuoi decreti, perché non debba vergognarmi.  </p>
<p class="C119 V82">Caf: Mi consumo nell’attesa della tua salvezza, spero nella tua parola. </p>
<p class="C119 V83">Si consumano i miei occhi per la tua promessa, dicendo: «Quando mi darai conforto?». </p>
<p class="C119 V84">Io sono come un otre esposto al fumo, non dimentico i tuoi decreti. </p>
<p class="C119 V85">Quanti saranno i giorni del tuo servo? Quando terrai il giudizio contro i miei persecutori? </p>
<p class="C119 V86">Mi hanno scavato fosse gli orgogliosi, che non seguono la tua legge. </p>
<p class="C119 V87">Fedeli sono tutti i tuoi comandi. A torto mi perseguitano: vieni in mio aiuto! </p>
<p class="C119 V88">Per poco non mi hanno fatto sparire dalla terra, ma io non ho abbandonato i tuoi precetti. </p>
<p class="C119 V89">Secondo il tuo amore fammi vivere e osserverò l’insegnamento della tua bocca. </p>
<p class="C119 V90">Lamed: Per sempre, o Signore, la tua parola è stabile nei cieli. </p>
<p class="C119 V91">La tua fedeltà di generazione in generazione; hai fondato la terra ed essa è salda. </p>
<p class="C119 V92">Per i tuoi giudizi tutto è stabile fino ad oggi, perché ogni cosa è al tuo servizio. </p>
<p class="C119 V93">Se la tua legge non fosse la mia delizia, davvero morirei nella mia miseria. </p>
<p class="C119 V94">Mai dimenticherò i tuoi precetti, perché con essi tu mi fai vivere. </p>
<p class="C119 V95">Io sono tuo: salvami, perché ho ricercato i tuoi precetti. </p>
<p class="C119 V96">I malvagi sperano di rovinarmi; io presto attenzione ai tuoi insegnamenti. </p>
<p class="C119 V97">Di ogni cosa perfetta ho visto il confine: l’ampiezza dei tuoi comandi è infinita.     </p>
<p class="C119 V98">Mem: Quanto amo la tua legge! La medito tutto il giorno. </p>
<p class="C119 V99">Il tuo comando mi fa più saggio dei miei nemici, perché esso è sempre con me. </p>
<p class="C119 V100">Sono più saggio di tutti i miei maestri, perché medito i tuoi insegnamenti. </p>
<p class="C119 V101">Ho più intelligenza degli anziani, perché custodisco i tuoi precetti. </p>
<p class="C119 V102">Tengo lontani i miei piedi da ogni cattivo sentiero, per osservare la tua parola. </p>
<p class="C119 V103">Non mi allontano dai tuoi giudizi, perché sei tu a istruirmi. </p>
<p class="C119 V104">Quanto sono dolci al mio palato le tue promesse, più del miele per la mia bocca. </p>
<p class="C119 V105">I tuoi precetti mi danno intelligenza, perciò odio ogni falso sentiero.  </p>
<p class="C119 V106">Nun: Lampada per i miei passi è la tua parola, luce sul mio cammino. </p>
<p class="C119 V107">Ho giurato, e lo confermo, di osservare i tuoi giusti giudizi. </p>
<p class="C119 V108">Sono tanto umiliato, Signore: dammi vita secondo la tua parola. </p>
<p class="C119 V109">Signore, gradisci le offerte delle mie labbra, insegnami i tuoi giudizi. </p>
<p class="C119 V110">La mia vita è sempre in pericolo, ma non dimentico la tua legge. </p>
<p class="C119 V111">I malvagi mi hanno teso un tranello, ma io non ho deviato dai tuoi precetti. </p>
<p class="C119 V112">Mia eredità per sempre sono i tuoi insegnamenti, perché sono essi la gioia del mio cuore. </p>
<p class="C119 V113">Ho piegato il mio cuore a compiere i tuoi decreti, in eterno, senza fine.     </p>
<p class="C119 V114">Samec: Odio chi ha il cuore diviso; io invece amo la tua legge. </p>
<p class="C119 V115">Tu sei mio rifugio e mio scudo: spero nella tua parola. </p>
<p class="C119 V116">Allontanatevi da me, o malvagi: voglio custodire i comandi del mio Dio. </p>
<p class="C119 V117">Sostienimi secondo la tua promessa e avrò vita, non deludere la mia speranza. </p>
<p class="C119 V118">Aiutami e sarò salvo, non perderò mai di vista i tuoi decreti. </p>
<p class="C119 V119">Tu disprezzi chi abbandona i tuoi decreti, perché menzogne sono i suoi pensieri. </p>
<p class="C119 V120">Tu consideri scorie tutti i malvagi della terra, perciò amo i tuoi insegnamenti. </p>
<p class="C119 V121">Per paura di te la mia pelle rabbrividisce: io temo i tuoi giudizi. </p>
<p class="C119 V122">Ain: Ho agito secondo giudizio e giustizia; non abbandonarmi ai miei oppressori. </p>
<p class="C119 V123">Assicura il bene al tuo servo; non mi opprimano gli orgogliosi. </p>
<p class="C119 V124">I miei occhi si consumano nell’attesa della tua salvezza e per la promessa della tua giustizia. </p>
<p class="C119 V125">Agisci con il tuo servo secondo il tuo amore e insegnami i tuoi decreti. </p>
<p class="C119 V126">Io sono tuo servo: fammi comprendere e conoscerò i tuoi insegnamenti. </p>
<p class="C119 V127">È tempo che tu agisca, Signore: hanno infranto la tua legge. </p>
<p class="C119 V128">Perciò amo i tuoi comandi, più dell’oro, dell’oro più fino. </p>
<p class="C119 V129">Per questo io considero retti tutti i tuoi precetti e odio ogni falso sentiero. </p>
<p class="C119 V130">Pe: Meravigliosi sono i tuoi insegnamenti: per questo li custodisco. </p>
<p class="C119 V131">La rivelazione delle tue parole illumina, dona intelligenza ai semplici. </p>
<p class="C119 V132">Apro anelante la mia bocca, perché ho sete dei tuoi comandi. </p>
<p class="C119 V133">Volgiti a me e abbi pietà, con il giudizio che riservi a chi ama il tuo nome. </p>
<p class="C119 V134">Rendi saldi i miei passi secondo la tua promessa e non permettere che mi domini alcun male. </p>
<p class="C119 V135">Riscattami dall’oppressione dell’uomo e osserverò i tuoi precetti. </p>
<p class="C119 V136">Fa’ risplendere il tuo volto sul tuo servo e insegnami i tuoi decreti. </p>
<p class="C119 V137">Torrenti di lacrime scorrono dai miei occhi, perché non si osserva la tua legge.  </p>
<p class="C119 V138">Sade: Tu sei giusto, Signore, e retto nei tuoi giudizi. </p>
<p class="C119 V139">Con giustizia hai promulgato i tuoi insegnamenti e con grande fedeltà. </p>
<p class="C119 V140">Uno zelo ardente mi consuma, perché i miei avversari dimenticano le tue parole. </p>
<p class="C119 V141">Limpida e pura è la tua promessa e il tuo servo la ama. </p>
<p class="C119 V142">Io sono piccolo e disprezzato: non dimentico i tuoi precetti. </p>
<p class="C119 V143">La tua giustizia è giustizia eterna e la tua legge è verità. </p>
<p class="C119 V144">Angoscia e affanno mi hanno colto: i tuoi comandi sono la mia delizia. </p>
<p class="C119 V145">Giustizia eterna sono i tuoi insegnamenti: fammi comprendere e avrò la vita. </p>
<p class="C119 V146">Kof: Invoco con tutto il cuore: Signore, rispondimi; custodirò i tuoi decreti. </p>
<p class="C119 V147">Io t’invoco: salvami e osserverò i tuoi insegnamenti. </p>
<p class="C119 V148">Precedo l’aurora e grido aiuto, spero nelle tue parole. </p>
<p class="C119 V149">I miei occhi precedono il mattino, per meditare sulla tua promessa. </p>
<p class="C119 V150">Ascolta la mia voce, secondo il tuo amore; Signore, fammi vivere secondo il tuo giudizio. </p>
<p class="C119 V151">Si avvicinano quelli che seguono il male: sono lontani dalla tua legge. </p>
<p class="C119 V152">Tu, Signore, sei vicino; tutti i tuoi comandi sono verità. </p>
<p class="C119 V153">Da tempo lo so: i tuoi insegnamenti li hai stabiliti per sempre. </p>
<p class="C119 V154">Res: Vedi la mia miseria e liberami, perché non ho dimenticato la tua legge. </p>
<p class="C119 V155">Difendi la mia causa e riscattami, secondo la tua promessa fammi vivere. </p>
<p class="C119 V156">Lontana dai malvagi è la salvezza, perché essi non ricercano i tuoi decreti. </p>
<p class="C119 V157">Grande è la tua tenerezza, Signore: fammi vivere secondo i tuoi giudizi. </p>
<p class="C119 V158">Molti mi perseguitano e mi affliggono, ma io non abbandono i tuoi insegnamenti. </p>
<p class="C119 V159">Ho visto i traditori e ne ho provato ribrezzo, perché non osservano la tua promessa. </p>
<p class="C119 V160">Vedi che io amo i tuoi precetti: Signore, secondo il tuo amore dammi vita. </p>
<p class="C119 V161">La verità è fondamento della tua parola, ogni tuo giusto giudizio dura in eterno. </p>
<p class="C119 V162">Sin: I potenti mi perseguitano senza motivo, ma il mio cuore teme solo le tue parole. </p>
<p class="C119 V163">Io gioisco per la tua promessa, come chi trova un grande bottino. </p>
<p class="C119 V164">Odio la menzogna e la detesto, amo la tua legge. </p>
<p class="C119 V165">Sette volte al giorno io ti lodo, per i tuoi giusti giudizi. </p>
<p class="C119 V166">Grande pace per chi ama la tua legge: nel suo cammino non trova inciampo. </p>
<p class="C119 V167">Aspetto da te la salvezza, Signore, e metto in pratica i tuoi comandi. </p>
<p class="C119 V168">Io osservo i tuoi insegnamenti e li amo intensamente. </p>
<p class="C119 V169">Osservo i tuoi precetti e i tuoi insegnamenti: davanti a te sono tutte le mie vie. </p>
<p class="C119 V170">Tau: Giunga il mio grido davanti a te, Signore, fammi comprendere secondo la tua parola. </p>
<p class="C119 V171">Venga davanti a te la mia supplica, liberami secondo la tua promessa. </p>
<p class="C119 V172">Sgorghi dalle mie labbra la tua lode, perché mi insegni i tuoi decreti. </p>
<p class="C119 V173">La mia lingua canti la tua promessa, perché tutti i tuoi comandi sono giustizia. </p>
<p class="C119 V174">Mi venga in aiuto la tua mano, perché ho scelto i tuoi precetti. </p>
<p class="C119 V175">Desidero la tua salvezza, Signore, e la tua legge è la mia delizia. </p>
<p class="C119 V176">Che io possa vivere e darti lode: mi aiutino i tuoi giudizi. </p>
<p class="C119 V177">Mi sono perso come pecora smarrita; cerca il tuo servo: non ho dimenticato i tuoi comandi.      </p>
<p class="C120 V1">Canto delle salite. Nella mia angoscia ho gridato al Signore ed egli mi ha risposto.</p>
<p class="C120 V2">Signore, libera la mia vita dalle labbra bugiarde, dalla lingua ingannatrice.</p>
<p class="C120 V3">Che cosa ti darà, come ti ripagherà, o lingua ingannatrice?</p>
<p class="C120 V4">Frecce acute di un prode con braci ardenti di ginestra!</p>
<p class="C120 V5">Ahimè, io abito straniero in Mesec, dimoro fra le tende di Kedar!</p>
<p class="C120 V6">Troppo tempo ho abitato con chi detesta la pace.</p>
<p class="C120 V7">Io sono per la pace, ma essi, appena parlo, sono per la guerra.  </p>
<p class="C121 V1">Canto delle salite. Alzo gli occhi verso i monti: da dove mi verrà l’aiuto?</p>
<p class="C121 V2">Il mio aiuto viene dal Signore: egli ha fatto cielo e terra.</p>
<p class="C121 V3">Non lascerà vacillare il tuo piede, non si addormenterà il tuo custode.</p>
<p class="C121 V4">Non si addormenterà, non prenderà sonno il custode d’Israele.</p>
<p class="C121 V5">Il Signore è il tuo custode, il Signore è la tua ombra e sta alla tua destra.</p>
<p class="C121 V6">Di giorno non ti colpirà il sole, né la luna di notte.</p>
<p class="C121 V7">Il Signore ti custodirà da ogni male: egli custodirà la tua vita.</p>
<p class="C121 V8">Il Signore ti custodirà quando esci e quando entri, da ora e per sempre.  </p>
<p class="C122 V1">Canto delle salite. Di Davide. Quale gioia, quando mi dissero: «Andremo alla casa del Signore!».</p>
<p class="C122 V2">Già sono fermi i nostri piedi alle tue porte, Gerusalemme!</p>
<p class="C122 V3">Gerusalemme è costruita come città unita e compatta.</p>
<p class="C122 V4">È là che salgono le tribù, le tribù del Signore, secondo la legge d’Israele, per lodare il nome del Signore.</p>
<p class="C122 V5">Là sono posti i troni del giudizio, i troni della casa di Davide.</p>
<p class="C122 V6">Chiedete pace per Gerusalemme: vivano sicuri quelli che ti amano;</p>
<p class="C122 V7">sia pace nelle tue mura, sicurezza nei tuoi palazzi.</p>
<p class="C122 V8">Per i miei fratelli e i miei amici io dirò: «Su te sia pace!».</p>
<p class="C122 V9">Per la casa del Signore nostro Dio, chiederò per te il bene.  </p>
<p class="C123 V1">Canto delle salite. Di Davide. A te alzo i miei occhi, a te che siedi nei cieli.</p>
<p class="C123 V2">Ecco, come gli occhi dei servi alla mano dei loro padroni, come gli occhi di una schiava alla mano della sua padrona, così i nostri occhi al Signore nostro Dio, finché abbia pietà di noi.</p>
<p class="C123 V3">Pietà di noi, Signore, pietà di noi, siamo già troppo sazi di disprezzo,</p>
<p class="C123 V4">troppo sazi noi siamo dello scherno dei gaudenti, del disprezzo dei superbi.  </p>
<p class="C124 V1">Canto delle salite. Di Davide. Se il Signore non fosse stato per noi – lo dica Israele –,</p>
<p class="C124 V2">se il Signore non fosse stato per noi, quando eravamo assaliti,</p>
<p class="C124 V3">allora ci avrebbero inghiottiti vivi, quando divampò contro di noi la loro collera.</p>
<p class="C124 V4">Allora le acque ci avrebbero travolti, un torrente ci avrebbe sommersi;</p>
<p class="C124 V5">allora ci avrebbero sommersi acque impetuose.</p>
<p class="C124 V6">Sia benedetto il Signore, che non ci ha consegnati in preda ai loro denti.</p>
<p class="C124 V7">Siamo stati liberati come un passero dal laccio dei cacciatori: il laccio si è spezzato e noi siamo scampati.</p>
<p class="C124 V8">Il nostro aiuto è nel nome del Signore: egli ha fatto cielo e terra.  </p>
<p class="C125 V1">Canto delle salite. Chi confida nel Signore è come il monte Sion: non vacilla, è stabile per sempre.</p>
<p class="C125 V2">I monti circondano Gerusalemme: il Signore circonda il suo popolo, da ora e per sempre.</p>
<p class="C125 V3">Non resterà lo scettro dei malvagi sull’eredità dei giusti, perché i giusti non tendano le mani a compiere il male.</p>
<p class="C125 V4">Sii buono, Signore, con i buoni e con i retti di cuore.</p>
<p class="C125 V5">Ma quelli che deviano per sentieri tortuosi il Signore li associ ai malfattori. Pace su Israele!  </p>
<p class="C126 V1">Canto delle salite. Quando il Signore ristabilì la sorte di Sion, ci sembrava di sognare.</p>
<p class="C126 V2">Allora la nostra bocca si riempì di sorriso, la nostra lingua di gioia. Allora si diceva tra le genti: «Il Signore ha fatto grandi cose per loro».</p>
<p class="C126 V3">Grandi cose ha fatto il Signore per noi: eravamo pieni di gioia.</p>
<p class="C126 V4">Ristabilisci, Signore, la nostra sorte, come i torrenti del Negheb.</p>
<p class="C126 V5">Chi semina nelle lacrime mieterà nella gioia.</p>
<p class="C126 V6">Nell’andare, se ne va piangendo, portando la semente da gettare, ma nel tornare, viene con gioia, portando i suoi covoni.  </p>
<p class="C127 V1">Canto delle salite. Di Salomone. Se il Signore non costruisce la casa, invano si affaticano i costruttori. Se il Signore non vigila sulla città, invano veglia la sentinella.</p>
<p class="C127 V2">Invano vi alzate di buon mattino e tardi andate a riposare, voi che mangiate un pane di fatica: al suo prediletto egli lo darà nel sonno.</p>
<p class="C127 V3">Ecco, eredità del Signore sono i figli, è sua ricompensa il frutto del grembo.</p>
<p class="C127 V4">Come frecce in mano a un guerriero sono i figli avuti in giovinezza.</p>
<p class="C127 V5">Beato l’uomo che ne ha piena la faretra: non dovrà vergognarsi quando verrà alla porta a trattare con i propri nemici.  </p>
<p class="C128 V1">Canto delle salite. Beato chi teme il Signore e cammina nelle sue vie.</p>
<p class="C128 V2">Della fatica delle tue mani ti nutrirai, sarai felice e avrai ogni bene.</p>
<p class="C128 V3">La tua sposa come vite feconda nell’intimità della tua casa; i tuoi figli come virgulti d’ulivo intorno alla tua mensa.</p>
<p class="C128 V4">Ecco com’è benedetto l’uomo che teme il Signore.</p>
<p class="C128 V5">Ti benedica il Signore da Sion. Possa tu vedere il bene di Gerusalemme tutti i giorni della tua vita!</p>
<p class="C128 V6">Possa tu vedere i figli dei tuoi figli! Pace su Israele!  </p>
<p class="C129 V1">Canto delle salite. Quanto mi hanno perseguitato fin dalla giovinezza – lo dica Israele –,</p>
<p class="C129 V2">quanto mi hanno perseguitato fin dalla giovinezza, ma su di me non hanno prevalso!</p>
<p class="C129 V3">Sul mio dorso hanno arato gli aratori, hanno scavato lunghi solchi.</p>
<p class="C129 V4">Il Signore è giusto: ha spezzato le funi dei malvagi.</p>
<p class="C129 V5">Si vergognino e volgano le spalle tutti quelli che odiano Sion.</p>
<p class="C129 V6">Siano come l’erba dei tetti: prima che sia strappata, è già secca;</p>
<p class="C129 V7">non riempie la mano al mietitore né il grembo a chi raccoglie covoni.</p>
<p class="C129 V8">I passanti non possono dire: «La benedizione del Signore sia su di voi,</p>
<p class="C129 V9">vi benediciamo nel nome del Signore».  </p>
<p class="C130 V1">Canto delle salite. Dal profondo a te grido, o Signore;</p>
<p class="C130 V2">Signore, ascolta la mia voce. Siano i tuoi orecchi attenti alla voce della mia supplica.</p>
<p class="C130 V3">Se consideri le colpe, Signore, Signore, chi ti può resistere?</p>
<p class="C130 V4">Ma con te è il perdono: così avremo il tuo timore.</p>
<p class="C130 V5">Io spero, Signore. Spera l’anima mia, attendo la sua parola.</p>
<p class="C130 V6">L’anima mia è rivolta al Signore più che le sentinelle all’aurora. Più che le sentinelle l’aurora,</p>
<p class="C130 V7">Israele attenda il Signore, perché con il Signore è la misericordia e grande è con lui la redenzione.</p>
<p class="C130 V8">Egli redimerà Israele da tutte le sue colpe.  </p>
<p class="C131 V1">Canto delle salite. Di Davide. Signore, non si esalta il mio cuore né i miei occhi guardano in alto; non vado cercando cose grandi né meraviglie più alte di me.</p>
<p class="C131 V2">Io invece resto quieto e sereno: come un bimbo svezzato in braccio a sua madre, come un bimbo svezzato è in me l’anima mia.</p>
<p class="C131 V3">Israele attenda il Signore, da ora e per sempre.  </p>
<p class="C132 V1">Canto delle salite. Ricòrdati, Signore, di Davide, di tutte le sue fatiche,</p>
<p class="C132 V2">quando giurò al Signore, al Potente di Giacobbe fece voto:</p>
<p class="C132 V3">«Non entrerò nella tenda in cui abito, non mi stenderò sul letto del mio riposo,</p>
<p class="C132 V4">non concederò sonno ai miei occhi né riposo alle mie palpebre,</p>
<p class="C132 V5">finché non avrò trovato un luogo per il Signore, una dimora per il Potente di Giacobbe».</p>
<p class="C132 V6">Ecco, abbiamo saputo che era in Èfrata, l’abbiamo trovata nei campi di Iaar.</p>
<p class="C132 V7">Entriamo nella sua dimora, prostriamoci allo sgabello dei suoi piedi.</p>
<p class="C132 V8">Sorgi, Signore, verso il luogo del tuo riposo, tu e l’arca della tua potenza.</p>
<p class="C132 V9">I tuoi sacerdoti si rivestano di giustizia ed esultino i tuoi fedeli.</p>
<p class="C132 V10">Per amore di Davide, tuo servo, non respingere il volto del tuo consacrato.</p>
<p class="C132 V11">Il Signore ha giurato a Davide, promessa da cui non torna indietro: «Il frutto delle tue viscere io metterò sul tuo trono!</p>
<p class="C132 V12">Se i tuoi figli osserveranno la mia alleanza e i precetti che insegnerò loro, anche i loro figli per sempre siederanno sul tuo trono».</p>
<p class="C132 V13">Sì, il Signore ha scelto Sion, l’ha voluta per sua residenza:</p>
<p class="C132 V14">«Questo sarà il luogo del mio riposo per sempre: qui risiederò, perché l’ho voluto.</p>
<p class="C132 V15">Benedirò tutti i suoi raccolti, sazierò di pane i suoi poveri.</p>
<p class="C132 V16">Rivestirò di salvezza i suoi sacerdoti, i suoi fedeli esulteranno di gioia.</p>
<p class="C132 V17">Là farò germogliare una potenza per Davide, preparerò una lampada per il mio consacrato.</p>
<p class="C132 V18">Rivestirò di vergogna i suoi nemici, mentre su di lui fiorirà la sua corona».  </p>
<p class="C133 V1">Canto delle salite. Di Davide. Ecco, com’è bello e com’è dolce che i fratelli vivano insieme!</p>
<p class="C133 V2">È come olio prezioso versato sul capo, che scende sulla barba, la barba di Aronne, che scende sull’orlo della sua veste.</p>
<p class="C133 V3">È come la rugiada dell’Ermon, che scende sui monti di Sion. Perché là il Signore manda la benedizione, la vita per sempre.  </p>
<p class="C134 V1">Canto delle salite. Ecco, benedite il Signore, voi tutti, servi del Signore; voi che state nella casa del Signore durante la notte.</p>
<p class="C134 V2">Alzate le mani verso il santuario e benedite il Signore.</p>
<p class="C134 V3">Il Signore ti benedica da Sion: egli ha fatto cielo e terra.  </p>
<p class="C135 V1">Alleluia. Lodate il nome del Signore, lodatelo, servi del Signore,</p>
<p class="C135 V2">voi che state nella casa del Signore, negli atri della casa del nostro Dio.</p>
<p class="C135 V3">Lodate il Signore, perché il Signore è buono; cantate inni al suo nome, perché è amabile.</p>
<p class="C135 V4">Il Signore si è scelto Giacobbe, Israele come sua proprietà.</p>
<p class="C135 V5">Sì, riconosco che il Signore è grande, il Signore nostro più di tutti gli dèi.</p>
<p class="C135 V6">Tutto ciò che vuole il Signore lo compie in cielo e sulla terra, nei mari e in tutti gli abissi.</p>
<p class="C135 V7">Fa salire le nubi dall’estremità della terra, produce le folgori per la pioggia, dalle sue riserve libera il vento.</p>
<p class="C135 V8">Egli colpì i primogeniti d’Egitto, dagli uomini fino al bestiame.</p>
<p class="C135 V9">Mandò segni e prodigi in mezzo a te, Egitto, contro il faraone e tutti i suoi ministri.</p>
<p class="C135 V10">Colpì numerose nazioni e uccise sovrani potenti:</p>
<p class="C135 V11">Sicon, re degli Amorrei, Og, re di Basan, e tutti i regni di Canaan.</p>
<p class="C135 V12">Diede in eredità la loro terra, in eredità a Israele suo popolo.</p>
<p class="C135 V13">Signore, il tuo nome è per sempre; Signore, il tuo ricordo di generazione in generazione.</p>
<p class="C135 V14">Sì, il Signore fa giustizia al suo popolo e dei suoi servi ha compassione.</p>
<p class="C135 V15">Gli idoli delle nazioni sono argento e oro, opera delle mani dell’uomo.</p>
<p class="C135 V16">Hanno bocca e non parlano, hanno occhi e non vedono,</p>
<p class="C135 V17">hanno orecchi e non odono; no, non c’è respiro nella loro bocca.</p>
<p class="C135 V18">Diventi come loro chi li fabbrica e chiunque in essi confida.</p>
<p class="C135 V19">Benedici il Signore, casa d’Israele; benedici il Signore, casa di Aronne;</p>
<p class="C135 V20">benedici il Signore, casa di Levi; voi che temete il Signore, benedite il Signore.</p>
<p class="C135 V21">Da Sion, benedetto il Signore, che abita in Gerusalemme! Alleluia.  </p>
<p class="C136 V1">Rendete grazie al Signore perché è buono, perché il suo amore è per sempre.</p>
<p class="C136 V2">Rendete grazie al Dio degli dèi, perché il suo amore è per sempre.</p>
<p class="C136 V3">Rendete grazie al Signore dei signori, perché il suo amore è per sempre.</p>
<p class="C136 V4">Lui solo ha compiuto grandi meraviglie, perché il suo amore è per sempre.</p>
<p class="C136 V5">Ha creato i cieli con sapienza, perché il suo amore è per sempre.</p>
<p class="C136 V6">Ha disteso la terra sulle acque, perché il suo amore è per sempre.</p>
<p class="C136 V7">Ha fatto le grandi luci, perché il suo amore è per sempre.</p>
<p class="C136 V8">Il sole, per governare il giorno, perché il suo amore è per sempre.</p>
<p class="C136 V9">La luna e le stelle, per governare la notte, perché il suo amore è per sempre.</p>
<p class="C136 V10">Colpì l’Egitto nei suoi primogeniti, perché il suo amore è per sempre.</p>
<p class="C136 V11">Da quella terra fece uscire Israele, perché il suo amore è per sempre.</p>
<p class="C136 V12">Con mano potente e braccio teso, perché il suo amore è per sempre.</p>
<p class="C136 V13">Divise il Mar Rosso in due parti, perché il suo amore è per sempre.</p>
<p class="C136 V14">In mezzo fece passare Israele, perché il suo amore è per sempre.</p>
<p class="C136 V15">Vi travolse il faraone e il suo esercito, perché il suo amore è per sempre.</p>
<p class="C136 V16">Guidò il suo popolo nel deserto, perché il suo amore è per sempre.</p>
<p class="C136 V17">Colpì grandi sovrani, perché il suo amore è per sempre.</p>
<p class="C136 V18">Uccise sovrani potenti, perché il suo amore è per sempre.</p>
<p class="C136 V19">Sicon, re degli Amorrei, perché il suo amore è per sempre.</p>
<p class="C136 V20">Og, re di Basan, perché il suo amore è per sempre.</p>
<p class="C136 V21">Diede in eredità la loro terra, perché il suo amore è per sempre.</p>
<p class="C136 V22">In eredità a Israele suo servo, perché il suo amore è per sempre.</p>
<p class="C136 V23">Nella nostra umiliazione si è ricordato di noi, perché il suo amore è per sempre.</p>
<p class="C136 V24">Ci ha liberati dai nostri avversari, perché il suo amore è per sempre.</p>
<p class="C136 V25">Egli dà il cibo a ogni vivente, perché il suo amore è per sempre.</p>
<p class="C136 V26">Rendete grazie al Dio del cielo, perché il suo amore è per sempre.  </p>
<p class="C137 V1">Lungo i fiumi di Babilonia, là sedevamo e piangevamo ricordandoci di Sion.</p>
<p class="C137 V2">Ai salici di quella terra appendemmo le nostre cetre,</p>
<p class="C137 V3">perché là ci chiedevano parole di canto coloro che ci avevano deportato, allegre canzoni, i nostri oppressori: «Cantateci canti di Sion!».</p>
<p class="C137 V4">Come cantare i canti del Signore in terra straniera?</p>
<p class="C137 V5">Se mi dimentico di te, Gerusalemme, si dimentichi di me la mia destra;</p>
<p class="C137 V6">mi si attacchi la lingua al palato se lascio cadere il tuo ricordo, se non innalzo Gerusalemme al di sopra di ogni mia gioia.</p>
<p class="C137 V7">Ricòrdati, Signore, dei figli di Edom, che, nel giorno di Gerusalemme, dicevano: «Spogliatela, spogliatela fino alle sue fondamenta!».</p>
<p class="C137 V8">Figlia di Babilonia devastatrice, beato chi ti renderà quanto ci hai fatto.</p>
<p class="C137 V9">Beato chi afferrerà i tuoi piccoli e li sfracellerà contro la pietra.  </p>
<p class="C138 V1">Di Davide. Ti rendo grazie, Signore, con tutto il cuore: hai ascoltato le parole della mia bocca. Non agli dèi, ma a te voglio cantare,</p>
<p class="C138 V2">mi prostro verso il tuo tempio santo. Rendo grazie al tuo nome per il tuo amore e la tua fedeltà: hai reso la tua promessa più grande del tuo nome.</p>
<p class="C138 V3">Nel giorno in cui ti ho invocato, mi hai risposto, hai accresciuto in me la forza.</p>
<p class="C138 V4">Ti renderanno grazie, Signore, tutti i re della terra, quando ascolteranno le parole della tua bocca.</p>
<p class="C138 V5">Canteranno le vie del Signore: grande è la gloria del Signore!</p>
<p class="C138 V6">Perché eccelso è il Signore, ma guarda verso l’umile; il superbo invece lo riconosce da lontano.</p>
<p class="C138 V7">Se cammino in mezzo al pericolo, tu mi ridoni vita; contro la collera dei miei avversari stendi la tua mano e la tua destra mi salva.</p>
<p class="C138 V8">Il Signore farà tutto per me. Signore, il tuo amore è per sempre: non abbandonare l’opera delle tue mani.  </p>
<p class="C139 V1">Al maestro del coro. Di Davide. Salmo. Signore, tu mi scruti e mi conosci,</p>
<p class="C139 V2">tu conosci quando mi siedo e quando mi alzo, intendi da lontano i miei pensieri,</p>
<p class="C139 V3">osservi il mio cammino e il mio riposo, ti sono note tutte le mie vie.</p>
<p class="C139 V4">La mia parola non è ancora sulla lingua ed ecco, Signore, già la conosci tutta.</p>
<p class="C139 V5">Alle spalle e di fronte mi circondi e poni su di me la tua mano.</p>
<p class="C139 V6">Meravigliosa per me la tua conoscenza, troppo alta, per me inaccessibile.</p>
<p class="C139 V7">Dove andare lontano dal tuo spirito? Dove fuggire dalla tua presenza?</p>
<p class="C139 V8">Se salgo in cielo, là tu sei; se scendo negli inferi, eccoti.</p>
<p class="C139 V9">Se prendo le ali dell’aurora per abitare all’estremità del mare,</p>
<p class="C139 V10">anche là mi guida la tua mano e mi afferra la tua destra.</p>
<p class="C139 V11">Se dico: «Almeno le tenebre mi avvolgano e la luce intorno a me sia notte»,</p>
<p class="C139 V12">nemmeno le tenebre per te sono tenebre e la notte è luminosa come il giorno; per te le tenebre sono come luce.</p>
<p class="C139 V13">Sei tu che hai formato i miei reni e mi hai tessuto nel grembo di mia madre.</p>
<p class="C139 V14">Io ti rendo grazie: hai fatto di me una meraviglia stupenda; meravigliose sono le tue opere, le riconosce pienamente l’anima mia.</p>
<p class="C139 V15">Non ti erano nascoste le mie ossa quando venivo formato nel segreto, ricamato nelle profondità della terra.</p>
<p class="C139 V16">Ancora informe mi hanno visto i tuoi occhi; erano tutti scritti nel tuo libro i giorni che furono fissati quando ancora non ne esisteva uno.</p>
<p class="C139 V17">Quanto profondi per me i tuoi pensieri, quanto grande il loro numero, o Dio!</p>
<p class="C139 V18">Se volessi contarli, sono più della sabbia. Mi risveglio e sono ancora con te.</p>
<p class="C139 V19">Se tu, Dio, uccidessi i malvagi! Allontanatevi da me, uomini sanguinari!</p>
<p class="C139 V20">Essi parlano contro di te con inganno, contro di te si alzano invano.</p>
<p class="C139 V21">Quanto odio, Signore, quelli che ti odiano! Quanto detesto quelli che si oppongono a te!</p>
<p class="C139 V22">Li odio con odio implacabile, li considero miei nemici.</p>
<p class="C139 V23">Scrutami, o Dio, e conosci il mio cuore, provami e conosci i miei pensieri;</p>
<p class="C139 V24">vedi se percorro una via di dolore e guidami per una via di eternità.  </p>
<p class="C140 V1">Al maestro del coro. Salmo. Di Davide.</p>
<p class="C140 V2">Liberami, Signore, dall’uomo malvagio, proteggimi dall’uomo violento,</p>
<p class="C140 V3">da quelli che tramano cose malvagie nel cuore e ogni giorno scatenano guerre.</p>
<p class="C140 V4">Aguzzano la lingua come serpenti, veleno di vipera è sotto le loro labbra.</p>
<p class="C140 V5">Proteggimi, Signore, dalle mani dei malvagi, salvami dall’uomo violento: essi tramano per farmi cadere.</p>
<p class="C140 V6">I superbi hanno nascosto lacci e funi, hanno teso una rete sul mio sentiero e contro di me hanno preparato agguati.</p>
<p class="C140 V7">Io dico al Signore: tu sei il mio Dio; ascolta, Signore, la voce della mia supplica.</p>
<p class="C140 V8">Signore Dio, forza che mi salva, proteggi il mio capo nel giorno della lotta.</p>
<p class="C140 V9">Non soddisfare, Signore, i desideri dei malvagi, non favorire le loro trame. Alzano</p>
<p class="C140 V10">la testa quelli che mi circondano; ma la malizia delle loro labbra li sommerga!</p>
<p class="C140 V11">Piovano su di loro carboni ardenti; gettali nella fossa e più non si rialzino.</p>
<p class="C140 V12">L’uomo maldicente non duri sulla terra, il male insegua l’uomo violento fino alla rovina.</p>
<p class="C140 V13">So che il Signore difende la causa dei poveri, il diritto dei bisognosi.</p>
<p class="C140 V14">Sì, i giusti loderanno il tuo nome, gli uomini retti abiteranno alla tua presenza.  </p>
<p class="C141 V1">Salmo. Di Davide. Signore, a te grido, accorri in mio aiuto; porgi l’orecchio alla mia voce quando t’invoco.</p>
<p class="C141 V2">La mia preghiera stia davanti a te come incenso, le mie mani alzate come sacrificio della sera.</p>
<p class="C141 V3">Poni, Signore, una guardia alla mia bocca, sorveglia la porta delle mie labbra.</p>
<p class="C141 V4">Non piegare il mio cuore al male, a compiere azioni criminose con i malfattori: che io non gusti i loro cibi deliziosi.</p>
<p class="C141 V5">Mi percuota il giusto e il fedele mi corregga, l’olio del malvagio non profumi la mia testa, tra le loro malvagità continui la mia preghiera.</p>
<p class="C141 V6">Siano scaraventati sulle rocce i loro capi e sentano quanto sono dolci le mie parole:</p>
<p class="C141 V7">«Come si lavora e si dissoda la terra, le loro ossa siano disperse alla bocca degli inferi».</p>
<p class="C141 V8">A te, Signore Dio, sono rivolti i miei occhi; in te mi rifugio, non lasciarmi indifeso.</p>
<p class="C141 V9">Proteggimi dal laccio che mi tendono, dalle trappole dei malfattori.</p>
<p class="C141 V10">I malvagi cadano insieme nelle loro reti, mentre io, incolume, passerò oltre.  </p>
<p class="C142 V1">Maskil. Di Davide. Quando era nella caverna. Preghiera.</p>
<p class="C142 V2">Con la mia voce grido al Signore, con la mia voce supplico il Signore;</p>
<p class="C142 V3">davanti a lui sfogo il mio lamento, davanti a lui espongo la mia angoscia,</p>
<p class="C142 V4">mentre il mio spirito viene meno. Tu conosci la mia via: nel sentiero dove cammino mi hanno teso un laccio.</p>
<p class="C142 V5">Guarda a destra e vedi: nessuno mi riconosce. Non c’è per me via di scampo, nessuno ha cura della mia vita.</p>
<p class="C142 V6">Io grido a te, Signore! Dico: «Sei tu il mio rifugio, sei tu la mia eredità nella terra dei viventi».</p>
<p class="C142 V7">Ascolta la mia supplica perché sono così misero! Liberami dai miei persecutori perché sono più forti di me.</p>
<p class="C142 V8">Fa’ uscire dal carcere la mia vita, perché io renda grazie al tuo nome; i giusti mi faranno corona quando tu mi avrai colmato di beni.  </p>
<p class="C143 V1">Salmo. Di Davide. Signore, ascolta la mia preghiera! Per la tua fedeltà, porgi l’orecchio alle mie suppliche e per la tua giustizia rispondimi.</p>
<p class="C143 V2">Non entrare in giudizio con il tuo servo: davanti a te nessun vivente è giusto.</p>
<p class="C143 V3">Il nemico mi perseguita, calpesta a terra la mia vita; mi ha fatto abitare in luoghi tenebrosi come i morti da gran tempo.</p>
<p class="C143 V4">In me viene meno il respiro, dentro di me si raggela il mio cuore.</p>
<p class="C143 V5">Ricordo i giorni passati, ripenso a tutte le tue azioni, medito sulle opere delle tue mani.</p>
<p class="C143 V6">A te protendo le mie mani, sono davanti a te come terra assetata.</p>
<p class="C143 V7">Rispondimi presto, Signore: mi viene a mancare il respiro. Non nascondermi il tuo volto: che io non sia come chi scende nella fossa.</p>
<p class="C143 V8">Al mattino fammi sentire il tuo amore, perché in te confido. Fammi conoscere la strada da percorrere, perché a te s’innalza l’anima mia.</p>
<p class="C143 V9">Liberami dai miei nemici, Signore, in te mi rifugio.</p>
<p class="C143 V10">Insegnami a fare la tua volontà, perché sei tu il mio Dio. Il tuo spirito buono mi guidi in una terra piana.</p>
<p class="C143 V11">Per il tuo nome, Signore, fammi vivere; per la tua giustizia, liberami dall’angoscia.</p>
<p class="C143 V12">Per la tua fedeltà stermina i miei nemici, distruggi quelli che opprimono la mia vita, perché io sono tuo servo.  </p>
<p class="C144 V1">Di Davide. Benedetto il Signore, mia roccia, che addestra le mie mani alla guerra, le mie dita alla battaglia,</p>
<p class="C144 V2">mio alleato e mia fortezza, mio rifugio e mio liberatore, mio scudo in cui confido, colui che sottomette i popoli al mio giogo.</p>
<p class="C144 V3">Signore, che cos’è l’uomo perché tu l’abbia a cuore? Il figlio dell’uomo, perché te ne dia pensiero?</p>
<p class="C144 V4">L’uomo è come un soffio, i suoi giorni come ombra che passa.</p>
<p class="C144 V5">Signore, abbassa il tuo cielo e discendi, tocca i monti ed essi fumeranno.</p>
<p class="C144 V6">Lancia folgori e disperdili, scaglia le tue saette e sconfiggili.</p>
<p class="C144 V7">Stendi dall’alto la tua mano, scampami e liberami dalle grandi acque, dalla mano degli stranieri.</p>
<p class="C144 V8">La loro bocca dice cose false e la loro è una destra di menzogna.</p>
<p class="C144 V9">O Dio, ti canterò un canto nuovo, inneggerò a te con l’arpa a dieci corde,</p>
<p class="C144 V10">a te, che dai vittoria ai re, che scampi Davide, tuo servo, dalla spada iniqua.</p>
<p class="C144 V11">Scampami e liberami dalla mano degli stranieri: la loro bocca dice cose false e la loro è una destra di menzogna.</p>
<p class="C144 V12">I nostri figli siano come piante, cresciute bene fin dalla loro giovinezza; le nostre figlie come colonne d’angolo, scolpite per adornare un palazzo.</p>
<p class="C144 V13">I nostri granai siano pieni, traboccanti di frutti d’ogni specie. Siano a migliaia le nostre greggi, a miriadi nelle nostre campagne;</p>
<p class="C144 V14">siano carichi i nostri buoi. Nessuna breccia, nessuna fuga, nessun gemito nelle nostre piazze.</p>
<p class="C144 V15">Beato il popolo che possiede questi beni: beato il popolo che ha il Signore come Dio.  </p>
<p class="C145 V1">Lode. Di Davide. / Alef: O Dio, mio re, voglio esaltarti e benedire il tuo nome in eterno e per sempre.     </p>
<p class="C145 V2">Bet:Ti voglio benedire ogni giorno, lodare il tuo nome in eterno e per sempre.     </p>
<p class="C145 V3">Ghimel: Grande è il Signore e degno di ogni lode; senza fine è la sua grandezza.     </p>
<p class="C145 V4">Dalet: Una generazione narra all’altra le tue opere, annuncia le tue imprese.     </p>
<p class="C145 V5">He: Il glorioso splendore della tua maestà e le tue meraviglie voglio meditare.     </p>
<p class="C145 V6">Vau: Parlino della tua terribile potenza: anch’io voglio raccontare la tua grandezza.     </p>
<p class="C145 V7">Zain: Diffondano il ricordo della tua bontà immensa, acclamino la tua giustizia.     </p>
<p class="C145 V8">Het: Misericordioso e pietoso è il Signore, lento all’ira e grande nell’amore.</p>
<p class="C145 V9">Tet: Buono è il Signore verso tutti, la sua tenerezza si espande su tutte le creature.     </p>
<p class="C145 V10">Iod: Ti lodino, Signore, tutte le tue opere e ti benedicano i tuoi fedeli.     </p>
<p class="C145 V11">Caf: Dicano la gloria del tuo regno e parlino della tua potenza,     </p>
<p class="C145 V12">Lamed: per far conoscere agli uomini le tue imprese e la splendida gloria del tuo regno.     </p>
<p class="C145 V13">Mem: Il tuo regno è un regno eterno, il tuo dominio si estende per tutte le generazioni.     Nun Fedele è il Signore in tutte le sue parole e buono in tutte le sue opere.     </p>
<p class="C145 V14">Samec: Il Signore sostiene quelli che vacillano e rialza chiunque è caduto. </p>
<p class="C145 V15">Ain: Gli occhi di tutti a te sono rivolti in attesa e tu dai loro il cibo a tempo opportuno. </p>
<p class="C145 V16">Pe: Tu apri la tua mano e sazi il desiderio di ogni vivente.     </p>
<p class="C145 V17">Sade: Giusto è il Signore in tutte le sue vie e buono in tutte le sue opere.     </p>
<p class="C145 V18">Kof: Il Signore è vicino a chiunque lo invoca, a quanti lo invocano con sincerità.     </p>
<p class="C145 V19">Res: Appaga il desiderio di quelli che lo temono, ascolta il loro grido e li salva.     </p>
<p class="C145 V20">Sin: Il Signore custodisce tutti quelli che lo amano, ma distrugge tutti i malvagi.     </p>
<p class="C145 V21">Tau: Canti la mia bocca la lode del Signore e benedica ogni vivente il suo santo nome, in eterno e per sempre.  </p>
<p class="C146 V1">Alleluia. Loda il Signore, anima mia:</p>
<p class="C146 V2">loderò il Signore finché ho vita, canterò inni al mio Dio finché esisto.</p>
<p class="C146 V3">Non confidate nei potenti, in un uomo che non può salvare.</p>
<p class="C146 V4">Esala lo spirito e ritorna alla terra: in quel giorno svaniscono tutti i suoi disegni.</p>
<p class="C146 V5">Beato chi ha per aiuto il Dio di Giacobbe: la sua speranza è nel Signore suo Dio,</p>
<p class="C146 V6">che ha fatto il cielo e la terra, il mare e quanto contiene, che rimane fedele per sempre,</p>
<p class="C146 V7">rende giustizia agli oppressi, dà il pane agli affamati. Il Signore libera i prigionieri,</p>
<p class="C146 V8">il Signore ridona la vista ai ciechi, il Signore rialza chi è caduto, il Signore ama i giusti,</p>
<p class="C146 V9">il Signore protegge i forestieri, egli sostiene l’orfano e la vedova, ma sconvolge le vie dei malvagi.</p>
<p class="C146 V10">Il Signore regna per sempre, il tuo Dio, o Sion, di generazione in generazione. Alleluia.  </p>
<p class="C147 V1">Alleluia. È bello cantare inni al nostro Dio, è dolce innalzare la lode.</p>
<p class="C147 V2">Il Signore ricostruisce Gerusalemme, raduna i dispersi d’Israele;</p>
<p class="C147 V3">risana i cuori affranti e fascia le loro ferite.</p>
<p class="C147 V4">Egli conta il numero delle stelle e chiama ciascuna per nome.</p>
<p class="C147 V5">Grande è il Signore nostro, grande nella sua potenza; la sua sapienza non si può calcolare.</p>
<p class="C147 V6">Il Signore sostiene i poveri, ma abbassa fino a terra i malvagi.</p>
<p class="C147 V7">Intonate al Signore un canto di grazie, sulla cetra cantate inni al nostro Dio.</p>
<p class="C147 V8">Egli copre il cielo di nubi, prepara la pioggia per la terra, fa germogliare l’erba sui monti,</p>
<p class="C147 V9">provvede il cibo al bestiame, ai piccoli del corvo che gridano.</p>
<p class="C147 V10">Non apprezza il vigore del cavallo, non gradisce la corsa dell’uomo.</p>
<p class="C147 V11">Al Signore è gradito chi lo teme, chi spera nel suo amore.</p>
<p class="C147 V12">(147,1) Celebra il Signore, Gerusalemme, loda il tuo Dio, Sion,</p>
<p class="C147 V13">(147,2) perché ha rinforzato le sbarre delle tue porte, in mezzo a te ha benedetto i tuoi figli.</p>
<p class="C147 V14">(147,3) Egli mette pace nei tuoi confini e ti sazia con fiore di frumento.</p>
<p class="C147 V15">(147,4) Manda sulla terra il suo messaggio: la sua parola corre veloce.</p>
<p class="C147 V16">(147,5) Fa scendere la neve come lana, come polvere sparge la brina,</p>
<p class="C147 V17">(147,6) getta come briciole la grandine: di fronte al suo gelo chi resiste?</p>
<p class="C147 V18">(147,7) Manda la sua parola ed ecco le scioglie, fa soffiare il suo vento e scorrono le acque.</p>
<p class="C147 V19">(147,8) Annuncia a Giacobbe la sua parola, i suoi decreti e i suoi giudizi a Israele.</p>
<p class="C147 V20">(147,9) Così non ha fatto con nessun’altra nazione, non ha fatto conoscere loro i suoi giudizi. Alleluia.  </p>
<p class="C148 V1">Alleluia. Lodate il Signore dai cieli, lodatelo nell’alto dei cieli.</p>
<p class="C148 V2">Lodatelo, voi tutti, suoi angeli, lodatelo, voi tutte, sue schiere.</p>
<p class="C148 V3">Lodatelo, sole e luna, lodatelo, voi tutte, fulgide stelle.</p>
<p class="C148 V4">Lodatelo, cieli dei cieli, voi, acque al di sopra dei cieli.</p>
<p class="C148 V5">Lodino il nome del Signore, perché al suo comando sono stati creati.</p>
<p class="C148 V6">Li ha resi stabili nei secoli per sempre; ha fissato un decreto che non passerà.</p>
<p class="C148 V7">Lodate il Signore dalla terra, mostri marini e voi tutti, abissi,</p>
<p class="C148 V8">fuoco e grandine, neve e nebbia, vento di bufera che esegue la sua parola,</p>
<p class="C148 V9">monti e voi tutte, colline, alberi da frutto e voi tutti, cedri,</p>
<p class="C148 V10">voi, bestie e animali domestici, rettili e uccelli alati.</p>
<p class="C148 V11">I re della terra e i popoli tutti, i governanti e i giudici della terra,</p>
<p class="C148 V12">i giovani e le ragazze, i vecchi insieme ai bambini</p>
<p class="C148 V13">lodino il nome del Signore, perché solo il suo nome è sublime: la sua maestà sovrasta la terra e i cieli.</p>
<p class="C148 V14">Ha accresciuto la potenza del suo popolo. Egli è la lode per tutti i suoi fedeli, per i figli d’Israele, popolo a lui vicino. Alleluia.  </p>
<p class="C149 V1">Alleluia. Cantate al Signore un canto nuovo; la sua lode nell’assemblea dei fedeli.</p>
<p class="C149 V2">Gioisca Israele nel suo creatore, esultino nel loro re i figli di Sion.</p>
<p class="C149 V3">Lodino il suo nome con danze, con tamburelli e cetre gli cantino inni.</p>
<p class="C149 V4">Il Signore ama il suo popolo, incorona i poveri di vittoria.</p>
<p class="C149 V5">Esultino i fedeli nella gloria, facciano festa sui loro giacigli.</p>
<p class="C149 V6">Le lodi di Dio sulla loro bocca e la spada a due tagli nelle loro mani,</p>
<p class="C149 V7">per compiere la vendetta fra le nazioni e punire i popoli,</p>
<p class="C149 V8">per stringere in catene i loro sovrani, i loro nobili in ceppi di ferro,</p>
<p class="C149 V9">per eseguire su di loro la sentenza già scritta. Questo è un onore per tutti i suoi fedeli. Alleluia.  </p>
<p class="C150 V1">Alleluia. Lodate Dio nel suo santuario, lodatelo nel suo maestoso firmamento.</p>
<p class="C150 V2">Lodatelo per le sue imprese, lodatelo per la sua immensa grandezza.</p>
<p class="C150 V3">Lodatelo con il suono del corno, lodatelo con l’arpa e la cetra.</p>
<p class="C150 V4">Lodatelo con tamburelli e danze, lodatelo sulle corde e con i flauti.</p>
<p class="C150 V5">Lodatelo con cimbali sonori, lodatelo con cimbali squillanti.</p>
<p class="C150 V6">Ogni vivente dia lode al Signore. Alleluia. </p>
</div>
</div>
<div class="edizione CEI1974">
<div class="libro Sal">
<p class="CCAPITOLO VVERSO">TESTO</p>
<p class="C1 V1">Beato l'uomo che non segue il consiglio degli empi, non indugia nella via dei peccatori e non siede in compagnia degli stolti;</p>
<p class="C1 V2">ma si compiace della legge del Signore, la sua legge medita giorno e notte.</p>
<p class="C1 V3">Sarà come albero piantato lungo corsi d'acqua, che darà frutto a suo tempo e le sue foglie non cadranno mai; riusciranno tutte le sue opere.</p>
<p class="C1 V4">Non così, non così gli empi: ma come pula che il vento disperde;</p>
<p class="C1 V5">perciò non reggeranno gli empi nel giudizio, né i peccatori nell'assemblea dei giusti.</p>
<p class="C1 V6">Il Signore veglia sul cammino dei giusti, ma la via degli empi andrà in rovina.</p>
<p class="C2 V1">Perché le genti congiurano, perché invano cospirano i popoli?</p>
<p class="C2 V2">Insorgono i re della terra e i principi congiurano insieme contro il Signore e contro il suo Messia:</p>
<p class="C2 V3">«Spezziamo le loro catene, gettiamo via i loro legami».</p>
<p class="C2 V4">Se ne ride chi abita i cieli, li schernisce dall'alto il Signore.</p>
<p class="C2 V5">Egli parla loro con ira, li spaventa nel suo sdegno:</p>
<p class="C2 V6">«Io l'ho costituito mio sovrano sul Sion mio santo monte».</p>
<p class="C2 V7">Annunzierò il decreto del Signore. Egli mi ha detto: «Tu sei mio figlio, io oggi ti ho generato.</p>
<p class="C2 V8">Chiedi a me, ti darò in possesso le genti e in dominio i confini della terra.</p>
<p class="C2 V9">Le spezzerai con scettro di ferro, come vasi di argilla le frantumerai».</p>
<p class="C2 V10">E ora, sovrani, siate saggi istruitevi, giudici della terra;</p>
<p class="C2 V11">servite Dio con timore e con tremore esultate;</p>
<p class="C2 V12">che non si sdegni e voi perdiate la via. Improvvisa divampa la sua ira. Beato chi in lui si rifugia.</p>
<p class="C3 V1">Salmo di Davide quando fuggiva il figlio Assalonne.</p>
<p class="C3 V2">Signore, quanti sono i miei oppressori! Molti contro di me insorgono.</p>
<p class="C3 V3">Molti di me vanno dicendo: «Neppure Dio lo salva!».</p>
<p class="C3 V4">Ma tu, Signore, sei mia difesa, tu sei mia gloria e sollevi il mio capo.</p>
<p class="C3 V5">Al Signore innalzo la mia voce e mi risponde dal suo monte santo.</p>
<p class="C3 V6">Io mi corico e mi addormento, mi sveglio perché il Signore mi sostiene.</p>
<p class="C3 V7">Non temo la moltitudine di genti che contro di me si accampano.</p>
<p class="C3 V8">Sorgi, Signore, salvami, Dio mio. Hai colpito sulla guancia i miei nemici, hai spezzato i denti ai peccatori.</p>
<p class="C3 V9">Del Signore è la salvezza: sul tuo popolo la tua benedizione.</p>
<p class="C4 V1">Al maestro del coro. Per strumenti a corda. Salmo. Di Davide.</p>
<p class="C4 V2">Quando ti invoco, rispondimi, Dio, mia giustizia: dalle angosce mi hai liberato; pietà di me, ascolta la mia preghiera.</p>
<p class="C4 V3">Fino a quando, o uomini, sarete duri di cuore? Perché amate cose vane e cercate la menzogna?</p>
<p class="C4 V4">Sappiate che il Signore fa prodigi per il suo fedele: il Signore mi ascolta quando lo invoco.</p>
<p class="C4 V5">Tremate e non peccate, sul vostro giaciglio riflettete e placatevi.</p>
<p class="C4 V6">Offrite sacrifici di giustizia e confidate nel Signore.</p>
<p class="C4 V7">Molti dicono: «Chi ci farà vedere il bene?». Risplenda su di noi, Signore, la luce del tuo volto.</p>
<p class="C4 V8">Hai messo più gioia nel mio cuore di quando abbondano vino e frumento.</p>
<p class="C4 V9">In pace mi corico e subito mi addormento: tu solo, Signore, al sicuro mi fai riposare.</p>
<p class="C5 V1">Al maestro del coro. Per flauti. Salmo. Di Davide.</p>
<p class="C5 V2">Porgi l'orecchio, Signore, alle mie parole: intendi il mio lamento.</p>
<p class="C5 V3">Ascolta la voce del mio grido, o mio re e mio Dio, perché ti prego, Signore.</p>
<p class="C5 V4">Al mattino ascolta la mia voce; fin dal mattino t'invoco e sto in attesa.</p>
<p class="C5 V5">Tu non sei un Dio che si compiace del male; presso di te il malvagio non trova dimora;</p>
<p class="C5 V6">gli stolti non sostengono il tuo sguardo. Tu detesti chi fa il male,</p>
<p class="C5 V7">fai perire i bugiardi. Il Signore detesta sanguinari e ingannatori.</p>
<p class="C5 V8">Ma io per la tua grande misericordia entrerò nella tua casa; mi prostrerò con timore nel tuo santo tempio.</p>
<p class="C5 V9">Signore, guidami con giustizia di fronte ai miei nemici; spianami davanti il tuo cammino.</p>
<p class="C5 V10">Non c'è sincerità sulla loro bocca, è pieno di perfidia il loro cuore; la loro gola è un sepolcro aperto, la loro lingua è tutta adulazione.</p>
<p class="C5 V11">Condannali, o Dio, soccombano alle loro trame, per tanti loro delitti disperdili, perché a te si sono ribellati.</p>
<p class="C5 V12">Gioiscano quanti in te si rifugiano, esultino senza fine. Tu li proteggi e in te si allieteranno quanti amano il tuo nome.</p>
<p class="C5 V13">Signore, tu benedici il giusto: come scudo lo copre la tua benevolenza.</p>
<p class="C6 V1">Al maestro del coro. Per strumenti a corda. Sull'ottava. Salmo. Di Davide.</p>
<p class="C6 V2">Signore, non punirmi nel tuo sdegno, non castigarmi nel tuo furore.</p>
<p class="C6 V3">Pietà di me, Signore: vengo meno; risanami, Signore: tremano le mie ossa.</p>
<p class="C6 V4">L'anima mia è tutta sconvolta, ma tu, Signore, fino a quando...?</p>
<p class="C6 V5">Volgiti, Signore, a liberarmi, salvami per la tua misericordia.</p>
<p class="C6 V6">Nessuno tra i morti ti ricorda. Chi negli inferi canta le tue lodi?</p>
<p class="C6 V7">Sono stremato dai lunghi lamenti, ogni notte inondo di pianto il mio giaciglio, irroro di lacrime il mio letto.</p>
<p class="C6 V8">I miei occhi si consumano nel dolore, invecchio fra tanti miei oppressori.</p>
<p class="C6 V9">Via da me voi tutti che fate il male, il Signore ascolta la voce del mio pianto.</p>
<p class="C6 V10">Il Signore ascolta la mia supplica, il Signore accoglie la mia preghiera.</p>
<p class="C6 V11">Arrossiscano e tremino i miei nemici, confusi, indietreggino all'istante.</p>
<p class="C7 V1">Lamento che Davide rivolse al Signore per le parole di Cus il Beniaminita.</p>
<p class="C7 V2">Signore, mio Dio, in te mi rifugio: salvami e liberami da chi mi perseguita,</p>
<p class="C7 V3">perché non mi sbrani come un leone, non mi sbrani senza che alcuno mi salvi.</p>
<p class="C7 V4">Signore mio Dio, se così ho agito: se c'è iniquità sulle mie mani,</p>
<p class="C7 V5">se ho ripagato il mio amico con il male, se a torto ho spogliato i miei avversari,</p>
<p class="C7 V6">il nemico m'insegua e mi raggiunga, calpesti a terra la mia vita e trascini nella polvere il mio onore.</p>
<p class="C7 V7">Sorgi, Signore, nel tuo sdegno, levati contro il furore dei nemici, alzati per il giudizio che hai stabilito.</p>
<p class="C7 V8">L'assemblea dei popoli ti circondi: dall'alto volgiti contro di essa.</p>
<p class="C7 V9">Il Signore decide la causa dei popoli: giudicami, Signore, secondo la mia giustizia, secondo la mia innocenza, o Altissimo.</p>
<p class="C7 V10">Poni fine al male degli empi; rafforza l'uomo retto, tu che provi mente e cuore, Dio giusto.</p>
<p class="C7 V11">La mia difesa è nel Signore, egli salva i retti di cuore.</p>
<p class="C7 V12">Dio è giudice giusto, ogni giorno si accende il suo sdegno.</p>
<p class="C7 V13">Non torna forse ad affilare la spada, a tendere e puntare il suo arco?</p>
<p class="C7 V14">Si prepara strumenti di morte, arroventa le sue frecce.</p>
<p class="C7 V15">Ecco, l'empio produce ingiustizia, concepisce malizia, partorisce menzogna.</p>
<p class="C7 V16">Egli scava un pozzo profondo e cade nella fossa che ha fatto;</p>
<p class="C7 V17">la sua malizia ricade sul suo capo, la sua violenza gli piomba sulla testa.</p>
<p class="C7 V18">Loderò il Signore per la sua giustizia e canterò il nome di Dio, l'Altissimo.</p>
<p class="C8 V1">Al maestro di coro. Sul canto: «I Torchi...». Salmo. Di Davide.</p>
<p class="C8 V2">O Signore, nostro Dio, quanto è grande il tuo nome su tutta la terra: sopra i cieli si innalza la tua magnificenza.</p>
<p class="C8 V3">Con la bocca dei bimbi e dei lattanti affermi la tua potenza contro i tuoi avversari, per ridurre al silenzio nemici e ribelli.</p>
<p class="C8 V4">Se guardo il tuo cielo, opera delle tue dita, la luna e le stelle che tu hai fissate,</p>
<p class="C8 V5">che cosa è l'uomo perché te ne ricordi e il figlio dell'uomo perché te ne curi?</p>
<p class="C8 V6">Eppure l'hai fatto poco meno degli angeli, di gloria e di onore lo hai coronato:</p>
<p class="C8 V7">gli hai dato potere sulle opere delle tue mani, tutto hai posto sotto i suoi piedi;</p>
<p class="C8 V8">tutti i greggi e gli armenti, tutte le bestie della campagna;</p>
<p class="C8 V9">Gli uccelli del cielo e i pesci del mare, che percorrono le vie del mare.</p>
<p class="C8 V10">O Signore, nostro Dio, quanto è grande il tuo nome su tutta la terra.</p>
<p class="C9 V1">Al maestro del coro. In sordina. Salmo. Di Davide.</p>
<p class="C9 V2">Loderò il Signore con tutto il cuore e annunzierò tutte le tue meraviglie.</p>
<p class="C9 V3">Gioisco in te ed esulto, canto inni al tuo nome, o Altissimo.</p>
<p class="C9 V4">Mentre i miei nemici retrocedono, davanti a te inciampano e periscono,</p>
<p class="C9 V5">perché hai sostenuto il mio diritto e la mia causa; siedi in trono giudice giusto.</p>
<p class="C9 V6">Hai minacciato le nazioni, hai sterminato l'empio, il loro nome hai cancellato in eterno, per sempre.</p>
<p class="C9 V7">Per sempre sono abbattute le fortezze del nemico, è scomparso il ricordo delle città che hai distrutte.</p>
<p class="C9 V8">Ma il Signore sta assiso in eterno; erige per il giudizio il suo trono:</p>
<p class="C9 V9">giudicherà il mondo con giustizia, con rettitudine deciderà le cause dei popoli.</p>
<p class="C9 V10">Il Signore sarà un riparo per l'oppresso, in tempo di angoscia un rifugio sicuro.</p>
<p class="C9 V11">Confidino in te quanti conoscono il tuo nome, perché non abbandoni chi ti cerca, Signore.</p>
<p class="C9 V12">Cantate inni al Signore, che abita in Sion, narrate tra i popoli le sue opere.</p>
<p class="C9 V13">Vindice del sangue, egli ricorda, non dimentica il grido degli afflitti.</p>
<p class="C9 V14">Abbi pietà di me, Signore, vedi la mia miseria, opera dei miei nemici, tu che mi strappi dalle soglie della morte,</p>
<p class="C9 V15">perché possa annunziare le tue lodi, esultare per la tua salvezza alle porte della città di Sion.</p>
<p class="C9 V16">Sprofondano i popoli nella fossa che hanno scavata, nella rete che hanno teso si impiglia il loro piede.</p>
<p class="C9 V17">Il Signore si è manifestato, ha fatto giustizia; l'empio è caduto nella rete, opera delle sue mani.</p>
<p class="C9 V18">Tornino gli empi negli inferi, tutti i popoli che dimenticano Dio.</p>
<p class="C9 V19">Perché il povero non sarà dimenticato, la speranza degli afflitti non resterà delusa.</p>
<p class="C9 V20">Sorgi, Signore, non prevalga l'uomo: davanti a te siano giudicate le genti.</p>
<p class="C9 V21">Riempile di spavento, Signore, sappiano le genti che sono mortali.</p>
<p class="C9 V22">Perché, Signore, stai lontano, nel tempo dell'angoscia ti nascondi?</p>
<p class="C9 V23">Il misero soccombe all'orgoglio dell'empio e cade nelle insidie tramate.</p>
<p class="C9 V24">L'empio si vanta delle sue brame, l'avaro maledice, disprezza Dio.</p>
<p class="C9 V25">L'empio insolente disprezza il Signore: «Dio non se ne cura: Dio non esiste»; questo è il suo pensiero.</p>
<p class="C9 V26">Le sue imprese riescono sempre. Son troppo in alto per lui i tuoi giudizi: disprezza tutti i suoi avversari.</p>
<p class="C9 V27">Egli pensa: «Non sarò mai scosso, vivrò sempre senza sventure».</p>
<p class="C9 V28">Di spergiuri, di frodi e d'inganni ha piena la bocca, sotto la sua lingua sono iniquità e sopruso.</p>
<p class="C9 V29">Sta in agguato dietro le siepi, dai nascondigli uccide l'innocente.</p>
<p class="C9 V30">I suoi occhi spiano l'infelice, sta in agguato nell'ombra come un leone nel covo. Sta in agguato per ghermire il misero, ghermisce il misero attirandolo nella rete.</p>
<p class="C9 V31">Infierisce di colpo sull'oppresso, cadono gl'infelici sotto la sua violenza.</p>
<p class="C9 V32">Egli pensa: «Dio dimentica, nasconde il volto, non vede più nulla».</p>
<p class="C9 V33">Sorgi, Signore, alza la tua mano, non dimenticare i miseri.</p>
<p class="C9 V34">Perché l'empio disprezza Dio e pensa: «Non ne chiederà conto»?</p>
<p class="C9 V35">Eppure tu vedi l'affanno e il dolore, tutto tu guardi e prendi nelle tue mani. A te si abbandona il misero, dell'orfano tu sei il sostegno. Spezza il braccio dell'empio e del malvagio;</p>
<p class="C9 V36">Punisci il suo peccato e più non lo trovi.</p>
<p class="C9 V37">Il Signore è re in eterno, per sempre: dalla sua terra sono scomparse le genti.</p>
<p class="C9 V38">Tu accogli, Signore, il desiderio dei miseri, rafforzi i loro cuori, porgi l'orecchio</p>
<p class="C9 V39">per far giustizia all'orfano e all'oppresso; e non incuta più terrore l'uomo fatto di terra.</p>
<p class="C10 V1">Al maestro del coro. Di Davide. Nel Signore mi sono rifugiato, come potete dirmi: «Fuggi come un passero verso il monte»?</p>
<p class="C10 V2">Ecco, gli empi tendono l'arco, aggiustano la freccia sulla corda per colpire nel buio i retti di cuore.</p>
<p class="C10 V3">Quando sono scosse le fondamenta, il giusto che cosa può fare?</p>
<p class="C10 V4">Ma il Signore nel tempio santo, il Signore ha il trono nei cieli. I suoi occhi sono aperti sul mondo, le sue pupille scrutano ogni uomo.</p>
<p class="C10 V5">Il Signore scruta giusti ed empi, egli odia chi ama la violenza.</p>
<p class="C10 V6">Farà piovere sugli empi brace, fuoco e zolfo, vento bruciante toccherà loro in sorte;</p>
<p class="C10 V7">Giusto è il Signore, ama le cose giuste; gli uomini retti vedranno il suo volto.</p>
<p class="C11 V1">Al maestro del coro. Sull'ottava. Salmo. Di Davide.</p>
<p class="C11 V2">Salvami, Signore! Non c'è più un uomo fedele; è scomparsa la fedeltà tra i figli dell'uomo.</p>
<p class="C11 V3">Si dicono menzogne l'uno all'altro, labbra bugiarde parlano con cuore doppio.</p>
<p class="C11 V4">Recida il Signore le labbra bugiarde, la lingua che dice parole arroganti,</p>
<p class="C11 V5">quanti dicono: «Per la nostra lingua siamo forti, ci difendiamo con le nostre labbra: chi sarà nostro padrone?».</p>
<p class="C11 V6">«Per l'oppressione dei miseri e il gemito dei poveri, io sorgerò - dice il Signore - metterò in salvo chi è disprezzato».</p>
<p class="C11 V7">I detti del Signore sono puri, argento raffinato nel crogiuolo, purificato nel fuoco sette volte.</p>
<p class="C11 V8">Tu, o Signore, ci custodirai, ci guarderai da questa gente per sempre.</p>
<p class="C11 V9">Mentre gli empi si aggirano intorno, emergono i peggiori tra gli uomini.</p>
<p class="C12 V1">Al maestro del coro. Salmo. Di Davide.</p>
<p class="C12 V2">Fino a quando, Signore, continuerai a dimenticarmi? Fino a quando mi nasconderai il tuo volto?</p>
<p class="C12 V3">Fino a quando nell'anima mia proverò affanni, tristezza nel cuore ogni momento? Fino a quando su di me trionferà il nemico?</p>
<p class="C12 V4">Guarda, rispondimi, Signore mio Dio, conserva la luce ai miei occhi, perché non mi sorprenda il sonno della morte,</p>
<p class="C12 V5">perché il mio nemico non dica: «L'ho vinto!» e non esultino i miei avversari quando vacillo.</p>
<p class="C12 V6">Nella tua misericordia ho confidato. Gioisca il mio cuore nella tua salvezza e canti al Signore, che mi ha beneficato.</p>
<p class="C13 V1">Al maestro del coro. Di Davide. Lo stolto pensa: «Non c'è Dio». Sono corrotti, fanno cose abominevoli: nessuno più agisce bene.</p>
<p class="C13 V2">Il Signore dal cielo si china sugli uomini per vedere se esista un saggio: se c'è uno che cerchi Dio.</p>
<p class="C13 V3">Tutti hanno traviato, sono tutti corrotti; più nessuno fa il bene, neppure uno.</p>
<p class="C13 V4">Non comprendono nulla tutti i malvagi, che divorano il mio popolo come il pane?</p>
<p class="C13 V5">Non invocano Dio: tremeranno di spavento, perché Dio è con la stirpe del giusto.</p>
<p class="C13 V6">Volete confondere le speranze del misero, ma il Signore è il suo rifugio.</p>
<p class="C13 V7">Venga da Sion la salvezza d'Israele! Quando il Signore ricondurrà il suo popolo, esulterà Giacobbe e gioirà Israele.</p>
<p class="C14 V1">Salmo. Di Davide. Signore, chi abiterà nella tua tenda? Chi dimorerà sul tuo santo monte?</p>
<p class="C14 V2">Colui che cammina senza colpa, agisce con giustizia e parla lealmente,</p>
<p class="C14 V3">non dice calunnia con la lingua, non fa danno al suo prossimo e non lancia insulto al suo vicino.</p>
<p class="C14 V4">Ai suoi occhi è spregevole il malvagio, ma onora chi teme il Signore. Anche se giura a suo danno, non cambia;</p>
<p class="C14 V5">presta denaro senza fare usura, e non accetta doni contro l'innocente. Colui che agisce in questo modo resterà saldo per sempre.</p>
<p class="C15 V1">Miktam. Di Davide. Proteggimi, o Dio: in te mi rifugio.</p>
<p class="C15 V2">Ho detto a Dio: «Sei tu il mio Signore, senza di te non ho alcun bene».</p>
<p class="C15 V3">Per i santi, che sono sulla terra, uomini nobili, è tutto il mio amore.</p>
<p class="C15 V4">Si affrettino altri a costruire idoli: io non spanderò le loro libazioni di sangue né pronunzierò con le mie labbra i loro nomi.</p>
<p class="C15 V5">Il Signore è mia parte di eredità e mio calice: nelle tue mani è la mia vita.</p>
<p class="C15 V6">Per me la sorte è caduta su luoghi deliziosi, è magnifica la mia eredità.</p>
<p class="C15 V7">Benedico il Signore che mi ha dato consiglio; anche di notte il mio cuore mi istruisce.</p>
<p class="C15 V8">Io pongo sempre innanzi a me il Signore, sta alla mia destra, non posso vacillare.</p>
<p class="C15 V9">Di questo gioisce il mio cuore, esulta la mia anima; anche il mio corpo riposa al sicuro,</p>
<p class="C15 V10">perché non abbandonerai la mia vita nel sepolcro, né lascerai che il tuo santo veda la corruzione.</p>
<p class="C15 V11">Mi indicherai il sentiero della vita, gioia piena nella tua presenza, dolcezza senza fine alla tua destra.</p>
<p class="C16 V1">Preghiera. Di Davide. Accogli, Signore, la causa del giusto, sii attento al mio grido. Porgi l'orecchio alla mia preghiera: sulle mie labbra non c'è inganno.</p>
<p class="C16 V2">Venga da te la mia sentenza, i tuoi occhi vedano la giustizia.</p>
<p class="C16 V3">Saggia il mio cuore, scrutalo di notte, provami al fuoco, non troverai malizia. La mia bocca non si è resa colpevole,</p>
<p class="C16 V4">secondo l'agire degli uomini; seguendo la parola delle tue labbra, ho evitato i sentieri del violento.</p>
<p class="C16 V5">Sulle tue vie tieni saldi i miei passi e i miei piedi non vacilleranno.</p>
<p class="C16 V6">Io t'invoco, mio Dio: dammi risposta; porgi l'orecchio, ascolta la mia voce,</p>
<p class="C16 V7">mostrami i prodigi del tuo amore: tu che salvi dai nemici chi si affida alla tua destra.</p>
<p class="C16 V8">Custodiscimi come pupilla degli occhi, proteggimi all'ombra delle tue ali,</p>
<p class="C16 V9">di fronte agli empi che mi opprimono, ai nemici che mi accerchiano.</p>
<p class="C16 V10">Essi hanno chiuso il loro cuore, le loro bocche parlano con arroganza.</p>
<p class="C16 V11">Eccoli, avanzano, mi circondano, puntano gli occhi per abbattermi;</p>
<p class="C16 V12">simili a un leone che brama la preda, a un leoncello che si apposta in agguato.</p>
<p class="C16 V13">Sorgi, Signore, affrontalo, abbattilo; con la tua spada scampami dagli empi,</p>
<p class="C16 V14">con la tua mano, Signore, dal regno dei morti che non hanno più parte in questa vita. Sazia pure dei tuoi beni il loro ventre se ne sazino anche i figli e ne avanzi per i loro bambini.</p>
<p class="C16 V15">Ma io per la giustizia contemplerò il tuo volto, al risveglio mi sazierò della tua presenza.</p>
<p class="C17 V1">Al maestro del coro. Di Davide, servo del Signore, che rivolse al Signore le parole di questo canto, quando il Signore lo liberò dal potere di tutti i suoi nemici,</p>
<p class="C17 V2">e dalla mano di Saul. Disse dunque: Ti amo, Signore, mia forza,</p>
<p class="C17 V3">Signore, mia roccia, mia fortezza, mio liberatore; mio Dio, mia rupe, in cui trovo riparo; mio scudo e baluardo, mia potente salvezza.</p>
<p class="C17 V4">Invoco il Signore, degno di lode, e sarò salvato dai miei nemici.</p>
<p class="C17 V5">Mi circondavano flutti di morte, mi travolgevano torrenti impetuosi;</p>
<p class="C17 V6">già mi avvolgevano i lacci degli inferi, già mi stringevano agguati mortali.</p>
<p class="C17 V7">Nel mio affanno invocai il Signore, nell'angoscia gridai al mio Dio: dal suo tempio ascoltò la mia voce, al suo orecchio pervenne il mio grido.</p>
<p class="C17 V8">La terra tremò e si scosse; vacillarono le fondamenta dei monti, si scossero perché egli era sdegnato.</p>
<p class="C17 V9">Dalle sue narici saliva fumo, dalla sua bocca un fuoco divorante; da lui sprizzavano carboni ardenti.</p>
<p class="C17 V10">Abbassò i cieli e discese, fosca caligine sotto i suoi piedi.</p>
<p class="C17 V11">Cavalcava un cherubino e volava, si librava sulle ali del vento.</p>
<p class="C17 V12">Si avvolgeva di tenebre come di velo, acque oscure e dense nubi lo coprivano.</p>
<p class="C17 V13">Davanti al suo fulgore si dissipavano le nubi con grandine e carboni ardenti.</p>
<p class="C17 V14">Il Signore tuonò dal cielo, l'Altissimo fece udire la sua voce: grandine e carboni ardenti.</p>
<p class="C17 V15">Scagliò saette e li disperse, fulminò con folgori e li sconfisse.</p>
<p class="C17 V16">Allora apparve il fondo del mare, si scoprirono le fondamenta del mondo, per la tua minaccia, Signore, per lo spirare del tuo furore.</p>
<p class="C17 V17">Stese la mano dall'alto e mi prese, mi sollevò dalle grandi acque,</p>
<p class="C17 V18">mi liberò da nemici potenti, da coloro che mi odiavano ed eran più forti di me.</p>
<p class="C17 V19">Mi assalirono nel giorno di sventura, ma il Signore fu mio sostegno;</p>
<p class="C17 V20">mi portò al largo, mi liberò perché mi vuol bene.</p>
<p class="C17 V21">Il Signore mi tratta secondo la mia giustizia, mi ripaga secondo l'innocenza delle mie mani;</p>
<p class="C17 V22">perché ho custodito le vie del Signore, non ho abbandonato empiamente il mio Dio.</p>
<p class="C17 V23">I suoi giudizi mi stanno tutti davanti, non ho respinto da me la sua legge;</p>
<p class="C17 V24">ma integro sono stato con lui e mi sono guardato dalla colpa.</p>
<p class="C17 V25">Il Signore mi rende secondo la mia giustizia, secondo l'innocenza delle mie mani davanti ai suoi occhi.</p>
<p class="C17 V26">Con l'uomo buono tu sei buono con l'uomo integro tu sei integro,</p>
<p class="C17 V27">con l'uomo puro tu sei puro, con il perverso tu sei astuto.</p>
<p class="C17 V28">Perché tu salvi il popolo degli umili, ma abbassi gli occhi dei superbi.</p>
<p class="C17 V29">Tu, Signore, sei luce alla mia lampada; il mio Dio rischiara le mie tenebre.</p>
<p class="C17 V30">Con te mi lancerò contro le schiere, con il mio Dio scavalcherò le mura.</p>
<p class="C17 V31">La via di Dio è diritta, la parola del Signore è provata al fuoco; egli è scudo per chi in lui si rifugia.</p>
<p class="C17 V32">Infatti, chi è Dio, se non il Signore? O chi è rupe, se non il nostro Dio?</p>
<p class="C17 V33">Il Dio che mi ha cinto di vigore e ha reso integro il mio cammino;</p>
<p class="C17 V34">mi ha dato agilità come di cerve, sulle alture mi ha fatto stare saldo;</p>
<p class="C17 V35">ha addestrato le mie mani alla battaglia, le mie braccia a tender l'arco di bronzo.</p>
<p class="C17 V36">Tu mi hai dato il tuo scudo di salvezza, la tua destra mi ha sostenuto, la tua bontà mi ha fatto crescere.</p>
<p class="C17 V37">Hai spianato la via ai miei passi, i miei piedi non hanno vacillato.</p>
<p class="C17 V38">Ho inseguito i miei nemici e li ho raggiunti, non sono tornato senza averli annientati.</p>
<p class="C17 V39">Li ho colpiti e non si sono rialzati, sono caduti sotto i miei piedi.</p>
<p class="C17 V40">Tu mi hai cinto di forza per la guerra, hai piegato sotto di me gli avversari.</p>
<p class="C17 V41">Dei nemici mi hai mostrato le spalle, hai disperso quanti mi odiavano.</p>
<p class="C17 V42">Hanno gridato e nessuno li ha salvati, al Signore, ma non ha risposto.</p>
<p class="C17 V43">Come polvere al vento li ho dispersi, calpestati come fango delle strade.</p>
<p class="C17 V44">Mi hai scampato dal popolo in rivolta, mi hai posto a capo delle nazioni. Un popolo che non conoscevo mi ha servito;</p>
<p class="C17 V45">all'udirmi, subito mi obbedivano, stranieri cercavano il mio favore,</p>
<p class="C17 V46">impallidivano uomini stranieri e uscivano tremanti dai loro nascondigli.</p>
<p class="C17 V47">Viva il Signore e benedetta la mia rupe, sia esaltato il Dio della mia salvezza.</p>
<p class="C17 V48">Dio, tu mi accordi la rivincita e sottometti i popoli al mio giogo,</p>
<p class="C17 V49">mi scampi dai nemici furenti, dei miei avversari mi fai trionfare e mi liberi dall'uomo violento.</p>
<p class="C17 V50">Per questo, Signore, ti loderò tra i popoli e canterò inni di gioia al tuo nome.</p>
<p class="C17 V51">Egli concede al suo re grandi vittorie, si mostra fedele al suo consacrato, a Davide e alla sua discendenza per sempre.</p>
<p class="C18 V1">Al maestro del coro. Salmo. Di Davide.</p>
<p class="C18 V2">I cieli narrano la gloria di Dio, e l'opera delle sue mani annunzia il firmamento.</p>
<p class="C18 V3">Il giorno al giorno ne affida il messaggio e la notte alla notte ne trasmette notizia.</p>
<p class="C18 V4">Non è linguaggio e non sono parole, di cui non si oda il suono.</p>
<p class="C18 V5">Per tutta la terra si diffonde la loro voce e ai confini del mondo la loro parola.</p>
<p class="C18 V6">Là pose una tenda per il sole che esce come sposo dalla stanza nuziale, esulta come prode che percorre la via.</p>
<p class="C18 V7">Egli sorge da un estremo del cielo e la sua corsa raggiunge l'altro estremo: nulla si sottrae al suo calore.</p>
<p class="C18 V8">La legge del Signore è perfetta, rinfranca l'anima; la testimonianza del Signore è verace, rende saggio il semplice.</p>
<p class="C18 V9">Gli ordini del Signore sono giusti, fanno gioire il cuore; i comandi del Signore sono limpidi, danno luce agli occhi.</p>
<p class="C18 V10">Il timore del Signore è puro, dura sempre; i giudizi del Signore sono tutti fedeli e giusti,</p>
<p class="C18 V11">più preziosi dell'oro, di molto oro fino, più dolci del miele e di un favo stillante.</p>
<p class="C18 V12">Anche il tuo servo in essi è istruito, per chi li osserva è grande il profitto.</p>
<p class="C18 V13">Le inavvertenze chi le discerne? Assolvimi dalle colpe che non vedo.</p>
<p class="C18 V14">Anche dall'orgoglio salva il tuo servo perché su di me non abbia potere; allora sarò irreprensibile, sarò puro dal grande peccato.</p>
<p class="C18 V15">Ti siano gradite le parole della mia bocca, davanti a te i pensieri del mio cuore. Signore, mia rupe e mio redentore.</p>
<p class="C19 V1">Al maestro del coro. Salmo. Di Davide.</p>
<p class="C19 V2">Ti ascolti il Signore nel giorno della prova, ti protegga il nome del Dio di Giacobbe.</p>
<p class="C19 V3">Ti mandi l'aiuto dal suo santuario e dall'alto di Sion ti sostenga.</p>
<p class="C19 V4">Ricordi tutti i tuoi sacrifici e gradisca i tuoi olocausti.</p>
<p class="C19 V5">Ti conceda secondo il tuo cuore, faccia riuscire ogni tuo progetto.</p>
<p class="C19 V6">Esulteremo per la tua vittoria, spiegheremo i vessilli in nome del nostro Dio; adempia il Signore tutte le tue domande.</p>
<p class="C19 V7">Ora so che il Signore salva il suo consacrato; gli ha risposto dal suo cielo santo con la forza vittoriosa della sua destra.</p>
<p class="C19 V8">Chi si vanta dei carri e chi dei cavalli, noi siamo forti nel nome del Signore nostro Dio.</p>
<p class="C19 V9">Quelli si piegano e cadono, ma noi restiamo in piedi e siamo saldi.</p>
<p class="C19 V10">Salva il re, o Signore, rispondici, quando ti invochiamo.</p>
<p class="C20 V1">Al maestro del coro. Salmo. Di Davide.</p>
<p class="C20 V2">Signore, il re gioisce della tua potenza, quanto esulta per la tua salvezza!</p>
<p class="C20 V3">Hai soddisfatto il desiderio del suo cuore, non hai respinto il voto delle sue labbra.</p>
<p class="C20 V4">Gli vieni incontro con larghe benedizioni; gli poni sul capo una corona di oro fino.</p>
<p class="C20 V5">Vita ti ha chiesto, a lui l'hai concessa, lunghi giorni in eterno, senza fine.</p>
<p class="C20 V6">Grande è la sua gloria per la tua salvezza, lo avvolgi di maestà e di onore;</p>
<p class="C20 V7">lo fai oggetto di benedizione per sempre, lo inondi di gioia dinanzi al tuo volto.</p>
<p class="C20 V8">Perché il re confida nel Signore: per la fedeltà dell'Altissimo non sarà mai scosso.</p>
<p class="C20 V9">La tua mano raggiungerà ogni tuo nemico, la tua destra raggiungerà chiunque ti odia.</p>
<p class="C20 V10">Ne farai una fornace ardente, nel giorno in cui ti mostrerai: il Signore li consumerà nella sua ira, li divorerà il fuoco.</p>
<p class="C20 V11">Sterminerai dalla terra la loro prole, la loro stirpe di mezzo agli uomini.</p>
<p class="C20 V12">Perché hanno ordito contro di te il male, hanno tramato insidie, non avranno successo.</p>
<p class="C20 V13">Hai fatto loro voltare le spalle, contro di essi punterai il tuo arco.</p>
<p class="C20 V14">Alzati, Signore, in tutta la tua forza; canteremo inni alla tua potenza.</p>
<p class="C21 V1">Al maestro del coro. Sull'aria: «Cerva dell'aurora». Salmo. Di Davide.</p>
<p class="C21 V2">«Dio mio, Dio mio, perché mi hai abbandonato? Tu sei lontano dalla mia salvezza»: sono le parole del mio lamento.</p>
<p class="C21 V3">Dio mio, invoco di giorno e non rispondi, grido di notte e non trovo riposo.</p>
<p class="C21 V4">Eppure tu abiti la santa dimora, tu, lode di Israele.</p>
<p class="C21 V5">In te hanno sperato i nostri padri, hanno sperato e tu li hai liberati;</p>
<p class="C21 V6">a te gridarono e furono salvati, sperando in te non rimasero delusi.</p>
<p class="C21 V7">Ma io sono verme, non uomo, infamia degli uomini, rifiuto del mio popolo.</p>
<p class="C21 V8">Mi scherniscono quelli che mi vedono, storcono le labbra, scuotono il capo:</p>
<p class="C21 V9">«Si è affidato al Signore, lui lo scampi; lo liberi, se è suo amico».</p>
<p class="C21 V10">Sei tu che mi hai tratto dal grembo, mi hai fatto riposare sul petto di mia madre.</p>
<p class="C21 V11">Al mio nascere tu mi hai raccolto, dal grembo di mia madre sei tu il mio Dio.</p>
<p class="C21 V12">Da me non stare lontano, poiché l'angoscia è vicina e nessuno mi aiuta.</p>
<p class="C21 V13">Mi circondano tori numerosi, mi assediano tori di Basan.</p>
<p class="C21 V14">Spalancano contro di me la loro bocca come leone che sbrana e ruggisce.</p>
<p class="C21 V15">Come acqua sono versato, sono slogate tutte le mie ossa. Il mio cuore è come cera, si fonde in mezzo alle mie viscere.</p>
<p class="C21 V16">È arido come un coccio il mio palato, la mia lingua si è incollata alla gola, su polvere di morte mi hai deposto.</p>
<p class="C21 V17">Un branco di cani mi circonda, mi assedia una banda di malvagi; hanno forato le mie mani e i miei piedi,</p>
<p class="C21 V18">posso contare tutte le mie ossa. Essi mi guardano, mi osservano:</p>
<p class="C21 V19">si dividono le mie vesti, sul mio vestito gettano la sorte.</p>
<p class="C21 V20">Ma tu, Signore, non stare lontano, mia forza, accorri in mio aiuto.</p>
<p class="C21 V21">Scampami dalla spada, dalle unghie del cane la mia vita.</p>
<p class="C21 V22">Salvami dalla bocca del leone e dalle corna dei bufali.</p>
<p class="C21 V23">Annunzierò il tuo nome ai miei fratelli, ti loderò in mezzo all'assemblea.</p>
<p class="C21 V24">Lodate il Signore, voi che lo temete, gli dia gloria la stirpe di Giacobbe, lo tema tutta la stirpe di Israele;</p>
<p class="C21 V25">perché egli non ha disprezzato né sdegnato l'afflizione del misero, non gli ha nascosto il suo volto, ma, al suo grido d'aiuto, lo ha esaudito.</p>
<p class="C21 V26">Sei tu la mia lode nella grande assemblea, scioglierò i miei voti davanti ai suoi fedeli.</p>
<p class="C21 V27">I poveri mangeranno e saranno saziati, loderanno il Signore quanti lo cercano: «Viva il loro cuore per sempre».</p>
<p class="C21 V28">Ricorderanno e torneranno al Signore tutti i confini della terra, si prostreranno davanti a lui tutte le famiglie dei popoli.</p>
<p class="C21 V29">Poiché il regno è del Signore, egli domina su tutte le nazioni.</p>
<p class="C21 V30">A lui solo si prostreranno quanti dormono sotto terra, davanti a lui si curveranno quanti discendono nella polvere. E io vivrò per lui,</p>
<p class="C21 V31">lo servirà la mia discendenza. Si parlerà del Signore alla generazione che viene;</p>
<p class="C21 V32">annunzieranno la sua giustizia; al popolo che nascerà diranno: «Ecco l'opera del Signore!».</p>
<p class="C22 V1">Salmo. Di Davide. Il Signore è il mio pastore: non manco di nulla;</p>
<p class="C22 V2">su pascoli erbosi mi fa riposare, ad acque tranquille mi conduce.</p>
<p class="C22 V3">Mi rinfranca, mi guida per il giusto cammino, per amore del suo nome.</p>
<p class="C22 V4">Se dovessi camminare in una valle oscura, non temerei alcun male, perché tu sei con me. Il tuo bastone e il tuo vincastro mi danno sicurezza.</p>
<p class="C22 V5">Davanti a me tu prepari una mensa sotto gli occhi dei miei nemici; cospargi di olio il mio capo. Il mio calice trabocca.</p>
<p class="C22 V6">Felicità e grazia mi saranno compagne tutti i giorni della mia vita, e abiterò nella casa del Signore per lunghissimi anni.</p>
<p class="C23 V1">Di Davide. Salmo. Del Signore è la terra e quanto contiene, l'universo e i suoi abitanti.</p>
<p class="C23 V2">È lui che l'ha fondata sui mari, e sui fiumi l'ha stabilita.</p>
<p class="C23 V3">Chi salirà il monte del Signore, chi starà nel suo luogo santo?</p>
<p class="C23 V4">Chi ha mani innocenti e cuore puro, chi non pronunzia menzogna, chi non giura a danno del suo prossimo.</p>
<p class="C23 V5">Otterrà benedizione dal Signore, giustizia da Dio sua salvezza.</p>
<p class="C23 V6">Ecco la generazione che lo cerca, che cerca il tuo volto, Dio di Giacobbe.</p>
<p class="C23 V7">Sollevate, porte, i vostri frontali, alzatevi, porte antiche, ed entri il re della gloria.</p>
<p class="C23 V8">Chi è questo re della gloria? Il Signore forte e potente, il Signore potente in battaglia.</p>
<p class="C23 V9">Sollevate, porte, i vostri frontali, alzatevi, porte antiche, ed entri il re della gloria.</p>
<p class="C23 V10">Chi è questo re della gloria? Il Signore degli eserciti è il re della gloria.</p>
<p class="C24 V1">Di Davide. Alef A te, Signore, elevo l'anima mia,</p>
<p class="C24 V2">Bet Dio mio, in te confido: non sia confuso! Non trionfino su di me i miei nemici!</p>
<p class="C24 V3">Ghimel Chiunque spera in te non resti deluso, sia confuso chi tradisce per un nulla.</p>
<p class="C24 V4">Dalet Fammi conoscere, Signore, le tue vie, insegnami i tuoi sentieri.</p>
<p class="C24 V5">He Guidami nella tua verità e istruiscimi, perché sei tu il Dio della mia salvezza, Vau in te ho sempre sperato.</p>
<p class="C24 V6">Zain Ricordati, Signore, del tuo amore, della tua fedeltà che è da sempre.</p>
<p class="C24 V7">Het Non ricordare i peccati della mia giovinezza: ricordati di me nella tua misericordia, per la tua bontà, Signore.</p>
<p class="C24 V8">Tet Buono e retto è il Signore, la via giusta addita ai peccatori;</p>
<p class="C24 V9">Iod guida gli umili secondo giustizia, insegna ai poveri le sue vie.</p>
<p class="C24 V10">Caf Tutti i sentieri del Signore sono verità e grazia per chi osserva il suo patto e i suoi precetti.</p>
<p class="C24 V11">Lamed Per il tuo nome, Signore, perdona il mio peccato anche se grande.</p>
<p class="C24 V12">Mem Chi è l'uomo che teme Dio? Gli indica il cammino da seguire.</p>
<p class="C24 V13">Nun Egli vivrà nella ricchezza, la sua discendenza possederà la terra.</p>
<p class="C24 V14">Samech Il Signore si rivela a chi lo teme, gli fa conoscere la sua alleanza.</p>
<p class="C24 V15">Ain Tengo i miei occhi rivolti al Signore, perché libera dal laccio il mio piede.</p>
<p class="C24 V16">Pe Volgiti a me e abbi misericordia, perché sono solo ed infelice.</p>
<p class="C24 V17">Zade Allevia le angosce del mio cuore, liberami dagli affanni.</p>
<p class="C24 V18">Vedi la mia miseria e la mia pena e perdona tutti i miei peccati.</p>
<p class="C24 V19">Res Guarda i miei nemici: sono molti e mi detestano con odio violento.</p>
<p class="C24 V20">Sin Proteggimi, dammi salvezza; al tuo riparo io non sia deluso.</p>
<p class="C24 V21">Tau Mi proteggano integrità e rettitudine, perché in te ho sperato.</p>
<p class="C24 V22">Pe O Dio, libera Israele da tutte le sue angosce.</p>
<p class="C25 V1">Di Davide. Signore, fammi giustizia: nell'integrità ho camminato, confido nel Signore, non potrò vacillare.</p>
<p class="C25 V2">Scrutami, Signore, e mettimi alla prova, raffinami al fuoco il cuore e la mente.</p>
<p class="C25 V3">La tua bontà è davanti ai miei occhi e nella tua verità dirigo i miei passi.</p>
<p class="C25 V4">Non siedo con gli uomini mendaci e non frequento i simulatori.</p>
<p class="C25 V5">Odio l'alleanza dei malvagi, non mi associo con gli empi.</p>
<p class="C25 V6">Lavo nell'innocenza le mie mani e giro attorno al tuo altare, Signore,</p>
<p class="C25 V7">per far risuonare voci di lode e per narrare tutte le tue meraviglie.</p>
<p class="C25 V8">Signore, amo la casa dove dimori e il luogo dove abita la tua gloria.</p>
<p class="C25 V9">Non travolgermi insieme ai peccatori, con gli uomini di sangue non perder la mia vita,</p>
<p class="C25 V10">perché nelle loro mani è la perfidia, la loro destra è piena di regali.</p>
<p class="C25 V11">Integro è invece il mio cammino; riscattami e abbi misericordia.</p>
<p class="C25 V12">Il mio piede sta su terra piana; nelle assemblee benedirò il Signore.</p>
<p class="C26 V1">Di Davide. Il Signore è mia luce e mia salvezza, di chi avrò paura? Il Signore è difesa della mia vita, di chi avrò timore?</p>
<p class="C26 V2">Quando mi assalgono i malvagi per straziarmi la carne, sono essi, avversari e nemici, a inciampare e cadere.</p>
<p class="C26 V3">Se contro di me si accampa un esercito, il mio cuore non teme; se contro di me divampa la battaglia, anche allora ho fiducia.</p>
<p class="C26 V4">Una cosa ho chiesto al Signore, questa sola io cerco: abitare nella casa del Signore tutti i giorni della mia vita, per gustare la dolcezza del Signore ed ammirare il suo santuario.</p>
<p class="C26 V5">Egli mi offre un luogo di rifugio nel giorno della sventura. Mi nasconde nel segreto della sua dimora, mi solleva sulla rupe.</p>
<p class="C26 V6">E ora rialzo la testa sui nemici che mi circondano; immolerò nella sua casa sacrifici d'esultanza, inni di gioia canterò al Signore.</p>
<p class="C26 V7">Ascolta, Signore, la mia voce. Io grido: abbi pietà di me! Rispondimi.</p>
<p class="C26 V8">Di te ha detto il mio cuore: «Cercate il suo volto»; il tuo volto, Signore, io cerco.</p>
<p class="C26 V9">Non nascondermi il tuo volto, non respingere con ira il tuo servo. Sei tu il mio aiuto, non lasciarmi, non abbandonarmi, Dio della mia salvezza.</p>
<p class="C26 V10">Mio padre e mia madre mi hanno abbandonato, ma il Signore mi ha raccolto.</p>
<p class="C26 V11">Mostrami, Signore, la tua via, guidami sul retto cammino, a causa dei miei nemici.</p>
<p class="C26 V12">Non espormi alla brama dei miei avversari; contro di me sono insorti falsi testimoni che spirano violenza.</p>
<p class="C26 V13">Sono certo di contemplare la bontà del Signore nella terra dei viventi.</p>
<p class="C26 V14">Spera nel Signore, sii forte, si rinfranchi il tuo cuore e spera nel Signore.</p>
<p class="C27 V1">Di Davide. A te grido, Signore; non restare in silenzio, mio Dio, perché, se tu non mi parli, io sono come chi scende nella fossa.</p>
<p class="C27 V2">Ascolta la voce della mia supplica, quando ti grido aiuto, quando alzo le mie mani verso il tuo santo tempio.</p>
<p class="C27 V3">Non travolgermi con gli empi, con quelli che operano il male. Parlano di pace al loro prossimo, ma hanno la malizia nel cuore.</p>
<p class="C27 V4">Ripagali secondo la loro opera e la malvagità delle loro azioni. Secondo le opere delle loro mani, rendi loro quanto meritano.</p>
<p class="C27 V5">Poiché non hanno compreso l'agire del Signore e le opere delle sue mani, egli li abbatta e non li rialzi.</p>
<p class="C27 V6">Sia benedetto il Signore, che ha dato ascolto alla voce della mia preghiera;</p>
<p class="C27 V7">il Signore è la mia forza e il mio scudo, ho posto in lui la mia fiducia; mi ha dato aiuto ed esulta il mio cuore, con il mio canto gli rendo grazie.</p>
<p class="C27 V8">Il Signore è la forza del suo popolo, rifugio di salvezza del suo consacrato.</p>
<p class="C27 V9">Salva il tuo popolo e la tua eredità benedici, guidali e sostienili per sempre.</p>
<p class="C28 V1">Salmo. Di Davide. Date al Signore, figli di Dio, date al Signore gloria e potenza.</p>
<p class="C28 V2">Date al Signore la gloria del suo nome, prostratevi al Signore in santi ornamenti.</p>
<p class="C28 V3">Il Signore tuona sulle acque, il Dio della gloria scatena il tuono, il Signore, sull'immensità delle acque.</p>
<p class="C28 V4">Il Signore tuona con forza, tuona il Signore con potenza.</p>
<p class="C28 V5">Il tuono del Signore schianta i cedri, il Signore schianta i cedri del Libano.</p>
<p class="C28 V6">Fa balzare come un vitello il Libano e il Sirion come un giovane bufalo.</p>
<p class="C28 V7">Il tuono saetta fiamme di fuoco,</p>
<p class="C28 V8">il tuono scuote la steppa, il Signore scuote il deserto di Kades.</p>
<p class="C28 V9">Il tuono fa partorire le cerve e spoglia le foreste. Nel suo tempio tutti dicono: «Gloria!».</p>
<p class="C28 V10">Il Signore è assiso sulla tempesta, il Signore siede re per sempre.</p>
<p class="C28 V11">Il Signore darà forza al suo popolo, benedirà il suo popolo con la pace.</p>
<p class="C29 V1">Salmo. Canto per la festa della dedicazione del tempio. Di Davide.</p>
<p class="C29 V2">Ti esalterò, Signore, perché mi hai liberato e su di me non hai lasciato esultare i nemici.</p>
<p class="C29 V3">Signore Dio mio, a te ho gridato e mi hai guarito.</p>
<p class="C29 V4">Signore, mi hai fatto risalire dagli inferi, mi hai dato vita perché non scendessi nella tomba.</p>
<p class="C29 V5">Cantate inni al Signore, o suoi fedeli, rendete grazie al suo santo nome,</p>
<p class="C29 V6">perché la sua collera dura un istante, la sua bontà per tutta la vita. Alla sera sopraggiunge il pianto e al mattino, ecco la gioia.</p>
<p class="C29 V7">Nella mia prosperità ho detto: «Nulla mi farà vacillare!».</p>
<p class="C29 V8">Nella tua bontà, o Signore, mi hai posto su un monte sicuro; ma quando hai nascosto il tuo volto, io sono stato turbato.</p>
<p class="C29 V9">A te grido, Signore, chiedo aiuto al mio Dio.</p>
<p class="C29 V10">Quale vantaggio dalla mia morte, dalla mia discesa nella tomba? Ti potrà forse lodare la polvere e proclamare la tua fedeltà?</p>
<p class="C29 V11">Ascolta, Signore, abbi misericordia, Signore, vieni in mio aiuto.</p>
<p class="C29 V12">Hai mutato il mio lamento in danza, la mia veste di sacco in abito di gioia,</p>
<p class="C29 V13">perché io possa cantare senza posa. Signore, mio Dio, ti loderò per sempre.</p>
<p class="C30 V1">Al maestro del coro. Salmo. Di Davide.</p>
<p class="C30 V2">In te, Signore, mi sono rifugiato, mai sarò deluso; per la tua giustizia salvami.</p>
<p class="C30 V3">Porgi a me l'orecchio, vieni presto a liberarmi. Sii per me la rupe che mi accoglie, la cinta di riparo che mi salva.</p>
<p class="C30 V4">Tu sei la mia roccia e il mio baluardo, per il tuo nome dirigi i miei passi.</p>
<p class="C30 V5">Scioglimi dal laccio che mi hanno teso, perché sei tu la mia difesa.</p>
<p class="C30 V6">Mi affido alle tue mani; tu mi riscatti, Signore, Dio fedele.</p>
<p class="C30 V7">Tu detesti chi serve idoli falsi, ma io ho fede nel Signore.</p>
<p class="C30 V8">Esulterò di gioia per la tua grazia, perché hai guardato alla mia miseria, hai conosciuto le mie angosce;</p>
<p class="C30 V9">non mi hai consegnato nelle mani del nemico, hai guidato al largo i miei passi.</p>
<p class="C30 V10">Abbi pietà di me, Signore, sono nell'affanno; per il pianto si struggono i miei occhi, la mia anima e le mie viscere.</p>
<p class="C30 V11">Si consuma nel dolore la mia vita, i miei anni passano nel gemito; inaridisce per la pena il mio vigore, si dissolvono tutte le mie ossa.</p>
<p class="C30 V12">Sono l'obbrobrio dei miei nemici, il disgusto dei miei vicini, l'orrore dei miei conoscenti; chi mi vede per strada mi sfugge.</p>
<p class="C30 V13">Sono caduto in oblio come un morto, sono divenuto un rifiuto.</p>
<p class="C30 V14">Se odo la calunnia di molti, il terrore mi circonda; quando insieme contro di me congiurano, tramano di togliermi la vita.</p>
<p class="C30 V15">Ma io confido in te, Signore; dico: «Tu sei il mio Dio,</p>
<p class="C30 V16">nelle tue mani sono i miei giorni». Liberami dalla mano dei miei nemici, dalla stretta dei miei persecutori:</p>
<p class="C30 V17">fa' splendere il tuo volto sul tuo servo, salvami per la tua misericordia.</p>
<p class="C30 V18">Signore, ch'io non resti confuso, perché ti ho invocato; siano confusi gli empi, tacciano negli inferi.</p>
<p class="C30 V19">Fa' tacere le labbra di menzogna, che dicono insolenze contro il giusto con orgoglio e disprezzo.</p>
<p class="C30 V20">Quanto è grande la tua bontà, Signore! La riservi per coloro che ti temono, ne ricolmi chi in te si rifugia davanti agli occhi di tutti.</p>
<p class="C30 V21">Tu li nascondi al riparo del tuo volto, lontano dagli intrighi degli uomini; li metti al sicuro nella tua tenda, lontano dalla rissa delle lingue.</p>
<p class="C30 V22">Benedetto il Signore, che ha fatto per me meraviglie di grazia in una fortezza inaccessibile.</p>
<p class="C30 V23">Io dicevo nel mio sgomento: «Sono escluso dalla tua presenza». Tu invece hai ascoltato la voce della mia preghiera quando a te gridavo aiuto.</p>
<p class="C30 V24">Amate il Signore, voi tutti suoi santi; il Signore protegge i suoi fedeli e ripaga oltre misura l'orgoglioso.</p>
<p class="C30 V25">Siate forti, riprendete coraggio, o voi tutti che sperate nel Signore.</p>
<p class="C31 V1">Di Davide. Maskil. Beato l'uomo a cui è rimessa la colpa, e perdonato il peccato.</p>
<p class="C31 V2">Beato l'uomo a cui Dio non imputa alcun male e nel cui spirito non è inganno.</p>
<p class="C31 V3">Tacevo e si logoravano le mie ossa, mentre gemevo tutto il giorno.</p>
<p class="C31 V4">Giorno e notte pesava su di me la tua mano, come per arsura d'estate inaridiva il mio vigore.</p>
<p class="C31 V5">Ti ho manifestato il mio peccato, non ho tenuto nascosto il mio errore. Ho detto: «Confesserò al Signore le mie colpe» e tu hai rimesso la malizia del mio peccato.</p>
<p class="C31 V6">Per questo ti prega ogni fedele nel tempo dell'angoscia. Quando irromperanno grandi acque non lo potranno raggiungere.</p>
<p class="C31 V7">Tu sei il mio rifugio, mi preservi dal pericolo, mi circondi di esultanza per la salvezza.</p>
<p class="C31 V8">Ti farò saggio, t'indicherò la via da seguire; con gli occhi su di te, ti darò consiglio.</p>
<p class="C31 V9">Non siate come il cavallo e come il mulo privi d'intelligenza; si piega la loro fierezza con morso e briglie, se no, a te non si avvicinano.</p>
<p class="C31 V10">Molti saranno i dolori dell'empio, ma la grazia circonda chi confida nel Signore.</p>
<p class="C31 V11">Gioite nel Signore ed esultate, giusti, giubilate, voi tutti, retti di cuore.</p>
<p class="C32 V1">Esultate, giusti, nel Signore; ai retti si addice la lode.</p>
<p class="C32 V2">Lodate il Signore con la cetra, con l'arpa a dieci corde a lui cantate.</p>
<p class="C32 V3">Cantate al Signore un canto nuovo, suonate la cetra con arte e acclamate.</p>
<p class="C32 V4">Poiché retta è la parola del Signore e fedele ogni sua opera.</p>
<p class="C32 V5">Egli ama il diritto e la giustizia, della sua grazia è piena la terra.</p>
<p class="C32 V6">Dalla parola del Signore furono fatti i cieli, dal soffio della sua bocca ogni loro schiera.</p>
<p class="C32 V7">Come in un otre raccoglie le acque del mare, chiude in riserve gli abissi.</p>
<p class="C32 V8">Tema il Signore tutta la terra, tremino davanti a lui gli abitanti del mondo,</p>
<p class="C32 V9">perché egli parla e tutto è fatto, comanda e tutto esiste.</p>
<p class="C32 V10">Il Signore annulla i disegni delle nazioni, rende vani i progetti dei popoli.</p>
<p class="C32 V11">Ma il piano del Signore sussiste per sempre, i pensieri del suo cuore per tutte le generazioni.</p>
<p class="C32 V12">Beata la nazione il cui Dio è il Signore, il popolo che si è scelto come erede.</p>
<p class="C32 V13">Il Signore guarda dal cielo, egli vede tutti gli uomini.</p>
<p class="C32 V14">Dal luogo della sua dimora scruta tutti gli abitanti della terra,</p>
<p class="C32 V15">lui che, solo, ha plasmato il loro cuore e comprende tutte le loro opere.</p>
<p class="C32 V16">Il re non si salva per un forte esercito né il prode per il suo grande vigore.</p>
<p class="C32 V17">Il cavallo non giova per la vittoria, con tutta la sua forza non potrà salvare.</p>
<p class="C32 V18">Ecco, l'occhio del Signore veglia su chi lo teme, su chi spera nella sua grazia,</p>
<p class="C32 V19">per liberarlo dalla morte e nutrirlo in tempo di fame.</p>
<p class="C32 V20">L'anima nostra attende il Signore, egli è nostro aiuto e nostro scudo.</p>
<p class="C32 V21">In lui gioisce il nostro cuore e confidiamo nel suo santo nome.</p>
<p class="C32 V22">Signore, sia su di noi la tua grazia, perché in te speriamo.</p>
<p class="C33 V1">Di Davide, quando si finse pazzo in presenza di Abimelech e, da lui scacciato, se ne andò.</p>
<p class="C33 V2">Alef Benedirò il Signore in ogni tempo, sulla mia bocca sempre la sua lode.</p>
<p class="C33 V3">Bet Io mi glorio nel Signore, ascoltino gli umili e si rallegrino.</p>
<p class="C33 V4">Ghimel Celebrate con me il Signore, esaltiamo insieme il suo nome.</p>
<p class="C33 V5">Dalet Ho cercato il Signore e mi ha risposto e da ogni timore mi ha liberato.</p>
<p class="C33 V6">He Guardate a lui e sarete raggianti, non saranno confusi i vostri volti.</p>
<p class="C33 V7">Zain Questo povero grida e il Signore lo ascolta, lo libera da tutte le sue angosce.</p>
<p class="C33 V8">Het L'angelo del Signore si accampa attorno a quelli che lo temono e li salva.</p>
<p class="C33 V9">Tet Gustate e vedete quanto è buono il Signore; beato l'uomo che in lui si rifugia.</p>
<p class="C33 V10">Iod Temete il Signore, suoi santi, nulla manca a coloro che lo temono.</p>
<p class="C33 V11">Caf I ricchi impoveriscono e hanno fame, ma chi cerca il Signore non manca di nulla.</p>
<p class="C33 V12">Lamed Venite, figli, ascoltatemi; v'insegnerò il timore del Signore.</p>
<p class="C33 V13">Mem C'è qualcuno che desidera la vita e brama lunghi giorni per gustare il bene?</p>
<p class="C33 V14">Nun Preserva la lingua dal male, le labbra da parole bugiarde.</p>
<p class="C33 V15">Samech Sta' lontano dal male e fa' il bene, cerca la pace e perseguila.</p>
<p class="C33 V16">Ain Gli occhi del Signore sui giusti, i suoi orecchi al loro grido di aiuto.</p>
<p class="C33 V17">Pe Il volto del Signore contro i malfattori, per cancellarne dalla terra il ricordo.</p>
<p class="C33 V18">Sade Gridano e il Signore li ascolta, li salva da tutte le loro angosce.</p>
<p class="C33 V19">Kof Il Signore è vicino a chi ha il cuore ferito, egli salva gli spiriti affranti.</p>
<p class="C33 V20">Res Molte sono le sventure del giusto, ma lo libera da tutte il Signore.</p>
<p class="C33 V21">Sin Preserva tutte le sue ossa, neppure uno sarà spezzato.</p>
<p class="C33 V22">Tau La malizia uccide l'empio e chi odia il giusto sarà punito.</p>
<p class="C33 V23">Il Signore riscatta la vita dei suoi servi, chi in lui si rifugia non sarà condannato.</p>
<p class="C34 V1">Di Davide. Signore, giudica chi mi accusa, combatti chi mi combatte.</p>
<p class="C34 V2">Afferra i tuoi scudi e sorgi in mio aiuto.</p>
<p class="C34 V3">Vibra la lancia e la scure contro chi mi insegue, dimmi: «Sono io la tua salvezza».</p>
<p class="C34 V4">Siano confusi e coperti di ignominia quelli che attentano alla mia vita; retrocedano e siano umiliati quelli che tramano la mia sventura.</p>
<p class="C34 V5">Siano come pula al vento e l'angelo del Signore li incalzi;</p>
<p class="C34 V6">la loro strada sia buia e scivolosa quando li insegue l'angelo del Signore.</p>
<p class="C34 V7">Poiché senza motivo mi hanno teso una rete, senza motivo mi hanno scavato una fossa.</p>
<p class="C34 V8">Li colga la bufera improvvisa, li catturi la rete che hanno tesa, siano travolti dalla tempesta.</p>
<p class="C34 V9">Io invece esulterò nel Signore per la gioia della sua salvezza.</p>
<p class="C34 V10">Tutte le mie ossa dicano: «Chi è come te, Signore, che liberi il debole dal più forte, il misero e il povero dal predatore?».</p>
<p class="C34 V11">Sorgevano testimoni violenti, mi interrogavano su ciò che ignoravo,</p>
<p class="C34 V12">mi rendevano male per bene: una desolazione per la mia vita.</p>
<p class="C34 V13">Io, quand'erano malati, vestivo di sacco, mi affliggevo col digiuno, riecheggiava nel mio petto la mia preghiera.</p>
<p class="C34 V14">Mi angustiavo come per l'amico, per il fratello, come in lutto per la madre mi prostravo nel dolore.</p>
<p class="C34 V15">Ma essi godono della mia caduta, si radunano, si radunano contro di me per colpirmi all'improvviso. Mi dilaniano senza posa,</p>
<p class="C34 V16">mi mettono alla prova, scherno su scherno, contro di me digrignano i denti.</p>
<p class="C34 V17">Fino a quando, Signore, starai a guardare? Libera la mia vita dalla loro violenza, dalle zanne dei leoni l'unico mio bene.</p>
<p class="C34 V18">Ti loderò nella grande assemblea, ti celebrerò in mezzo a un popolo numeroso.</p>
<p class="C34 V19">Non esultino su di me i nemici bugiardi, non strizzi l'occhio chi mi odia senza motivo.</p>
<p class="C34 V20">Poiché essi non parlano di pace, contro gli umili della terra tramano inganni.</p>
<p class="C34 V21">Spalancano contro di me la loro bocca; dicono con scherno: «Abbiamo visto con i nostri occhi!».</p>
<p class="C34 V22">Signore, tu hai visto, non tacere; Dio, da me non stare lontano.</p>
<p class="C34 V23">Dèstati, svègliati per il mio giudizio, per la mia causa, Signore mio Dio.</p>
<p class="C34 V24">Giudicami secondo la tua giustizia, Signore mio Dio, e di me non abbiano a gioire.</p>
<p class="C34 V25">Non pensino in cuor loro: «Siamo soddisfatti!». Non dicano: «Lo abbiamo divorato».</p>
<p class="C34 V26">Sia confuso e svergognato chi gode della mia sventura, sia coperto di vergogna e d'ignominia chi mi insulta.</p>
<p class="C34 V27">Esulti e gioisca chi ama il mio diritto, dica sempre: «Grande è il Signore che vuole la pace del suo servo».</p>
<p class="C34 V28">La mia lingua celebrerà la tua giustizia, canterà la tua lode per sempre.</p>
<p class="C35 V1">Al maestro del coro. Di Davide servo del Signore.</p>
<p class="C35 V2">Nel cuore dell'empio parla il peccato, davanti ai suoi occhi non c'è timor di Dio.</p>
<p class="C35 V3">Poiché egli si illude con se stesso nel ricercare la sua colpa e detestarla.</p>
<p class="C35 V4">Inique e fallaci sono le sue parole, rifiuta di capire, di compiere il bene.</p>
<p class="C35 V5">Iniquità trama sul suo giaciglio, si ostina su vie non buone, via da sé non respinge il male.</p>
<p class="C35 V6">Signore, la tua grazia è nel cielo, la tua fedeltà fino alle nubi;</p>
<p class="C35 V7">la tua giustizia è come i monti più alti, il tuo giudizio come il grande abisso: uomini e bestie tu salvi, Signore.</p>
<p class="C35 V8">Quanto è preziosa la tua grazia, o Dio! Si rifugiano gli uomini all'ombra delle tue ali,</p>
<p class="C35 V9">si saziano dell'abbondanza della tua casa e li disseti al torrente delle tue delizie.</p>
<p class="C35 V10">È in te la sorgente della vita, alla tua luce vediamo la luce.</p>
<p class="C35 V11">Concedi la tua grazia a chi ti conosce, la tua giustizia ai retti di cuore.</p>
<p class="C35 V12">Non mi raggiunga il piede dei superbi, non mi disperda la mano degli empi.</p>
<p class="C35 V13">Ecco, sono caduti i malfattori, abbattuti, non possono rialzarsi.</p>
<p class="C36 V1">Di Davide. Alef Non adirarti contro gli empi, non invidiare i malfattori.</p>
<p class="C36 V2">Come fieno presto appassiranno, cadranno come erba del prato.</p>
<p class="C36 V3">Bet Confida nel Signore e fa' il bene; abita la terra e vivi con fede.</p>
<p class="C36 V4">Cerca la gioia del Signore, esaudirà i desideri del tuo cuore.</p>
<p class="C36 V5">Ghimel Manifesta al Signore la tua via, confida in lui: compirà la sua opera;</p>
<p class="C36 V6">farà brillare come luce la tua giustizia, come il meriggio il tuo diritto.</p>
<p class="C36 V7">Dalet Sta' in silenzio davanti al Signore e spera in lui; non irritarti per chi ha successo, per l'uomo che trama insidie.</p>
<p class="C36 V8">He Desisti dall'ira e deponi lo sdegno, non irritarti: faresti del male,</p>
<p class="C36 V9">poiché i malvagi saranno sterminati, ma chi spera nel Signore possederà la terra.</p>
<p class="C36 V10">Vau Ancora un poco e l'empio scompare, cerchi il suo posto e più non lo trovi.</p>
<p class="C36 V11">I miti invece possederanno la terra e godranno di una grande pace.</p>
<p class="C36 V12">Zain L'empio trama contro il giusto, contro di lui digrigna i denti.</p>
<p class="C36 V13">Ma il Signore ride dell'empio, perché vede arrivare il suo giorno.</p>
<p class="C36 V14">Het Gli empi sfoderano la spada e tendono l'arco per abbattere il misero e l'indigente, per uccidere chi cammina sulla retta via.</p>
<p class="C36 V15">La loro spada raggiungerà il loro cuore e i loro archi si spezzeranno.</p>
<p class="C36 V16">Tet Il poco del giusto è cosa migliore dell'abbondanza degli empi;</p>
<p class="C36 V17">perché le braccia degli empi saranno spezzate, ma il Signore è il sostegno dei giusti.</p>
<p class="C36 V18">Iod Conosce il Signore la vita dei buoni, la loro eredità durerà per sempre.</p>
<p class="C36 V19">Non saranno confusi nel tempo della sventura e nei giorni della fame saranno saziati.</p>
<p class="C36 V20">Caf Poiché gli empi periranno, i nemici del Signore appassiranno come lo splendore dei prati, tutti come fumo svaniranno.</p>
<p class="C36 V21">Lamed L'empio prende in prestito e non restituisce, ma il giusto ha compassione e dà in dono.</p>
<p class="C36 V22">Chi è benedetto da Dio possederà la terra, ma chi è maledetto sarà sterminato.</p>
<p class="C36 V23">Mem Il Signore fa sicuri i passi dell'uomo e segue con amore il suo cammino.</p>
<p class="C36 V24">Se cade, non rimane a terra, perché il Signore lo tiene per mano.</p>
<p class="C36 V25">Nun Sono stato fanciullo e ora sono vecchio, non ho mai visto il giusto abbandonato né i suoi figli mendicare il pane.</p>
<p class="C36 V26">Egli ha sempre compassione e dà in prestito, per questo la sua stirpe è benedetta.</p>
<p class="C36 V27">Samech Sta' lontano dal male e fa' il bene, e avrai sempre una casa.</p>
<p class="C36 V28">Perché il Signore ama la giustizia e non abbandona i suoi fedeli; Ain gli empi saranno distrutti per sempre e la loro stirpe sarà sterminata.</p>
<p class="C36 V29">I giusti possederanno la terra e la abiteranno per sempre.</p>
<p class="C36 V30">Pe La bocca del giusto proclama la sapienza, e la sua lingua esprime la giustizia;</p>
<p class="C36 V31">la legge del suo Dio è nel suo cuore, i suoi passi non vacilleranno.</p>
<p class="C36 V32">L'empio spia il giusto e cerca di farlo morire.</p>
<p class="C36 V33">Il Signore non lo abbandona alla sua mano, nel giudizio non lo lascia condannare.</p>
<p class="C36 V34">Kof Spera nel Signore e segui la sua via: ti esalterà e tu possederai la terra e vedrai lo sterminio degli empi.</p>
<p class="C36 V35">Res Ho visto l'empio trionfante ergersi come cedro rigoglioso;</p>
<p class="C36 V36">sono passato e più non c'era, l'ho cercato e più non si è trovato.</p>
<p class="C36 V37">Sin Osserva il giusto e vedi l'uomo retto, l'uomo di pace avrà una discendenza.</p>
<p class="C36 V38">Ma tutti i peccatori saranno distrutti, la discendenza degli empi sarà sterminata.</p>
<p class="C36 V39">Tau La salvezza dei giusti viene dal Signore, nel tempo dell'angoscia è loro difesa;</p>
<p class="C36 V40">il Signore viene in loro aiuto e li scampa, li libera dagli empi e dà loro salvezza, perché in lui si sono rifugiati.</p>
<p class="C37 V1">Salmo. Di Davide. In memoria.</p>
<p class="C37 V2">Signore, non castigarmi nel tuo sdegno, non punirmi nella tua ira.</p>
<p class="C37 V3">Le tue frecce mi hanno trafitto, su di me è scesa la tua mano.</p>
<p class="C37 V4">Per il tuo sdegno non c'è in me nulla di sano, nulla è intatto nelle mie ossa per i miei peccati.</p>
<p class="C37 V5">Le mie iniquità hanno superato il mio capo, come carico pesante mi hanno oppresso.</p>
<p class="C37 V6">Putride e fetide sono le mie piaghe a causa della mia stoltezza.</p>
<p class="C37 V7">Sono curvo e accasciato, triste mi aggiro tutto il giorno.</p>
<p class="C37 V8">Sono torturati i miei fianchi, in me non c'è nulla di sano.</p>
<p class="C37 V9">Afflitto e sfinito all'estremo, ruggisco per il fremito del mio cuore.</p>
<p class="C37 V10">Signore, davanti a te ogni mio desiderio e il mio gemito a te non è nascosto.</p>
<p class="C37 V11">Palpita il mio cuore, la forza mi abbandona, si spegne la luce dei miei occhi.</p>
<p class="C37 V12">Amici e compagni si scostano dalle mie piaghe, i miei vicini stanno a distanza.</p>
<p class="C37 V13">Tende lacci chi attenta alla mia vita, trama insidie chi cerca la mia rovina. e tutto il giorno medita inganni.</p>
<p class="C37 V14">Io, come un sordo, non ascolto e come un muto non apro la bocca;</p>
<p class="C37 V15">sono come un uomo che non sente e non risponde.</p>
<p class="C37 V16">In te spero, Signore; tu mi risponderai, Signore Dio mio.</p>
<p class="C37 V17">Ho detto: «Di me non godano, contro di me non si vantino quando il mio piede vacilla».</p>
<p class="C37 V18">Poiché io sto per cadere e ho sempre dinanzi la mia pena.</p>
<p class="C37 V19">Ecco, confesso la mia colpa, sono in ansia per il mio peccato.</p>
<p class="C37 V20">I miei nemici sono vivi e forti, troppi mi odiano senza motivo,</p>
<p class="C37 V21">mi pagano il bene col male, mi accusano perché cerco il bene.</p>
<p class="C37 V22">Non abbandonarmi, Signore, Dio mio, da me non stare lontano;</p>
<p class="C37 V23">accorri in mio aiuto, Signore, mia salvezza.</p>
<p class="C38 V1">Al maestro del coro, Iditun. Salmo. Di Davide.</p>
<p class="C38 V2">Ho detto: «Veglierò sulla mia condotta per non peccare con la mia lingua; porrò un freno alla mia bocca mentre l'empio mi sta dinanzi».</p>
<p class="C38 V3">Sono rimasto quieto in silenzio: tacevo privo di bene, la sua fortuna ha esasperato il mio dolore.</p>
<p class="C38 V4">Ardeva il cuore nel mio petto, al ripensarci è divampato il fuoco; allora ho parlato:</p>
<p class="C38 V5">«Rivelami, Signore, la mia fine; quale sia la misura dei miei giorni e saprò quanto è breve la mia vita».</p>
<p class="C38 V6">Vedi, in pochi palmi hai misurato i miei giorni e la mia esistenza davanti a te è un nulla. Solo un soffio è ogni uomo che vive,</p>
<p class="C38 V7">come ombra è l'uomo che passa; solo un soffio che si agita, accumula ricchezze e non sa chi le raccolga.</p>
<p class="C38 V8">Ora, che attendo, Signore? In te la mia speranza.</p>
<p class="C38 V9">Liberami da tutte le mie colpe, non rendermi scherno dello stolto.</p>
<p class="C38 V10">Sto in silenzio, non apro bocca, perché sei tu che agisci.</p>
<p class="C38 V11">Allontana da me i tuoi colpi: sono distrutto sotto il peso della tua mano.</p>
<p class="C38 V12">Castigando il suo peccato tu correggi l'uomo, corrodi come tarlo i suoi tesori. Ogni uomo non è che un soffio.</p>
<p class="C38 V13">Ascolta la mia preghiera, Signore, porgi l'orecchio al mio grido, non essere sordo alle mie lacrime, poiché io sono un forestiero, uno straniero come tutti i miei padri.</p>
<p class="C38 V14">Distogli il tuo sguardo, che io respiri, prima che me ne vada e più non sia.</p>
<p class="C39 V1">Al maestro del coro. Di Davide. Salmo.</p>
<p class="C39 V2">Ho sperato: ho sperato nel Signore ed egli su di me si è chinato, ha dato ascolto al mio grido.</p>
<p class="C39 V3">Mi ha tratto dalla fossa della morte, dal fango della palude; i miei piedi ha stabilito sulla roccia, ha reso sicuri i miei passi.</p>
<p class="C39 V4">Mi ha messo sulla bocca un canto nuovo, lode al nostro Dio. Molti vedranno e avranno timore e confideranno nel Signore.</p>
<p class="C39 V5">Beato l'uomo che spera nel Signore e non si mette dalla parte dei superbi, né si volge a chi segue la menzogna.</p>
<p class="C39 V6">Quanti prodigi tu hai fatto, Signore Dio mio, quali disegni in nostro favore: nessuno a te si può paragonare. Se li voglio annunziare e proclamare sono troppi per essere contati.</p>
<p class="C39 V7">Sacrificio e offerta non gradisci, gli orecchi mi hai aperto. Non hai chiesto olocausto e vittima per la colpa.</p>
<p class="C39 V8">Allora ho detto: «Ecco, io vengo. Sul rotolo del libro di me è scritto,</p>
<p class="C39 V9">che io faccia il tuo volere. Mio Dio, questo io desidero, la tua legge è nel profondo del mio cuore».</p>
<p class="C39 V10">Ho annunziato la tua giustizia nella grande assemblea; vedi, non tengo chiuse le labbra, Signore, tu lo sai.</p>
<p class="C39 V11">Non ho nascosto la tua giustizia in fondo al cuore, la tua fedeltà e la tua salvezza ho proclamato. Non ho nascosto la tua grazia e la tua fedeltà alla grande assemblea.</p>
<p class="C39 V12">Non rifiutarmi, Signore, la tua misericordia, la tua fedeltà e la tua grazia mi proteggano sempre,</p>
<p class="C39 V13">poiché mi circondano mali senza numero, le mie colpe mi opprimono e non posso più vedere. Sono più dei capelli del mio capo, il mio cuore viene meno.</p>
<p class="C39 V14">Degnati, Signore, di liberarmi; accorri, Signore, in mio aiuto.</p>
<p class="C39 V15">Vergogna e confusione per quanti cercano di togliermi la vita. Retrocedano coperti d'infamia quelli che godono della mia sventura.</p>
<p class="C39 V16">Siano presi da tremore e da vergogna quelli che mi scherniscono.</p>
<p class="C39 V17">Esultino e gioiscano in te quanti ti cercano, dicano sempre: «Il Signore è grande» quelli che bramano la tua salvezza.</p>
<p class="C39 V18">Io sono povero e infelice; di me ha cura il Signore. Tu, mio aiuto e mia liberazione, mio Dio, non tardare.</p>
<p class="C40 V1">Al maestro del coro. Salmo. Di Davide.</p>
<p class="C40 V2">Beato l'uomo che ha cura del debole, nel giorno della sventura il Signore lo libera.</p>
<p class="C40 V3">Veglierà su di lui il Signore, lo farà vivere beato sulla terra, non lo abbandonerà alle brame dei nemici.</p>
<p class="C40 V4">Il Signore lo sosterrà sul letto del dolore; gli darai sollievo nella sua malattia.</p>
<p class="C40 V5">Io ho detto: «Pietà di me, Signore; risanami, contro di te ho peccato».</p>
<p class="C40 V6">I nemici mi augurano il male: «Quando morirà e perirà il suo nome?».</p>
<p class="C40 V7">Chi viene a visitarmi dice il falso, il suo cuore accumula malizia e uscito fuori sparla.</p>
<p class="C40 V8">Contro di me sussurrano insieme i miei nemici, contro di me pensano il male:</p>
<p class="C40 V9">«Un morbo maligno su di lui si è abbattuto, da dove si è steso non potrà rialzarsi».</p>
<p class="C40 V10">Anche l'amico in cui confidavo, anche lui, che mangiava il mio pane, alza contro di me il suo calcagno.</p>
<p class="C40 V11">Ma tu, Signore, abbi pietà e sollevami, che io li possa ripagare.</p>
<p class="C40 V12">Da questo saprò che tu mi ami se non trionfa su di me il mio nemico;</p>
<p class="C40 V13">per la mia integrità tu mi sostieni, mi fai stare alla tua presenza per sempre.</p>
<p class="C40 V14">Sia benedetto il Signore, Dio d'Israele, da sempre e per sempre. Amen, amen.</p>
<p class="C41 V1">Al maestro del coro. Maskil. Dei figli di Core.</p>
<p class="C41 V2">Come la cerva anela ai corsi d'acqua, così l'anima mia anela a te, o Dio.</p>
<p class="C41 V3">L'anima mia ha sete di Dio, del Dio vivente: quando verrò e vedrò il volto di Dio?</p>
<p class="C41 V4">Le lacrime sono mio pane giorno e notte, mentre mi dicono sempre: «Dov'è il tuo Dio?».</p>
<p class="C41 V5">Questo io ricordo, e il mio cuore si strugge: attraverso la folla avanzavo tra i primi fino alla casa di Dio, in mezzo ai canti di gioia di una moltitudine in festa.</p>
<p class="C41 V6">Perché ti rattristi, anima mia, perché su di me gemi? Spera in Dio: ancora potrò lodarlo, lui, salvezza del mio volto e mio Dio.</p>
<p class="C41 V7">In me si abbatte l'anima mia; perciò di te mi ricordo dal paese del Giordano e dell'Ermon, dal monte Misar.</p>
<p class="C41 V8">Un abisso chiama l'abisso al fragore delle tue cascate; tutti i tuoi flutti e le tue onde sopra di me sono passati.</p>
<p class="C41 V9">Di giorno il Signore mi dona la sua grazia, di notte per lui innalzo il mio canto: la mia preghiera al Dio vivente.</p>
<p class="C41 V10">Dirò a Dio, mia difesa: «Perché mi hai dimenticato? Perché triste me ne vado, oppresso dal nemico?».</p>
<p class="C41 V11">Per l'insulto dei miei avversari sono infrante le mie ossa; essi dicono a me tutto il giorno: «Dov'è il tuo Dio?».</p>
<p class="C41 V12">Perché ti rattristi, anima mia, perché su di me gemi? Spera in Dio: ancora potrò lodarlo, lui, salvezza del mio volto e mio Dio.</p>
<p class="C42 V1">Fammi giustizia, o Dio, difendi la mia causa contro gente spietata; liberami dall'uomo iniquo e fallace.</p>
<p class="C42 V2">Tu sei il Dio della mia difesa; perché mi respingi, perché triste me ne vado, oppresso dal nemico?</p>
<p class="C42 V3">Manda la tua verità e la tua luce; siano esse a guidarmi, mi portino al tuo monte santo e alle tue dimore.</p>
<p class="C42 V4">Verrò all'altare di Dio, al Dio della mia gioia, del mio giubilo. A te canterò con la cetra, Dio, Dio mio.</p>
<p class="C42 V5">Perché ti rattristi, anima mia, perché su di me gemi? Spera in Dio: ancora potrò lodarlo, lui, salvezza del mio volto e mio Dio.</p>
<p class="C43 V1">Al maestro del coro. Dei figli di Core. Maskil.</p>
<p class="C43 V2">Dio, con i nostri orecchi abbiamo udito, i nostri padri ci hanno raccontato l'opera che hai compiuto ai loro giorni, nei tempi antichi.</p>
<p class="C43 V3">Tu per piantarli, con la tua mano hai sradicato le genti, per far loro posto, hai distrutto i popoli.</p>
<p class="C43 V4">Poiché non con la spada conquistarono la terra, né fu il loro braccio a salvarli; ma il tuo braccio e la tua destra e la luce del tuo volto, perché tu li amavi.</p>
<p class="C43 V5">Sei tu il mio re, Dio mio, che decidi vittorie per Giacobbe.</p>
<p class="C43 V6">Per te abbiamo respinto i nostri avversari, nel tuo nome abbiamo annientato i nostri aggressori.</p>
<p class="C43 V7">Infatti nel mio arco non ho confidato e non la mia spada mi ha salvato,</p>
<p class="C43 V8">ma tu ci hai salvati dai nostri avversari, hai confuso i nostri nemici.</p>
<p class="C43 V9">In Dio ci gloriamo ogni giorno, celebrando senza fine il tuo nome.</p>
<p class="C43 V10">Ma ora ci hai respinti e coperti di vergogna, e più non esci con le nostre schiere.</p>
<p class="C43 V11">Ci hai fatti fuggire di fronte agli avversari e i nostri nemici ci hanno spogliati.</p>
<p class="C43 V12">Ci hai consegnati come pecore da macello, ci hai dispersi in mezzo alle nazioni.</p>
<p class="C43 V13">Hai venduto il tuo popolo per niente, sul loro prezzo non hai guadagnato.</p>
<p class="C43 V14">Ci hai resi ludibrio dei nostri vicini, scherno e obbrobrio a chi ci sta intorno.</p>
<p class="C43 V15">Ci hai resi la favola dei popoli, su di noi le nazioni scuotono il capo.</p>
<p class="C43 V16">L'infamia mi sta sempre davanti e la vergogna copre il mio volto</p>
<p class="C43 V17">per la voce di chi insulta e bestemmia, davanti al nemico che brama vendetta.</p>
<p class="C43 V18">Tutto questo ci è accaduto e non ti avevamo dimenticato, non avevamo tradito la tua alleanza.</p>
<p class="C43 V19">Non si era volto indietro il nostro cuore, i nostri passi non avevano lasciato il tuo sentiero;</p>
<p class="C43 V20">ma tu ci hai abbattuti in un luogo di sciacalli e ci hai avvolti di ombre tenebrose.</p>
<p class="C43 V21">Se avessimo dimenticato il nome del nostro Dio e teso le mani verso un dio straniero,</p>
<p class="C43 V22">forse che Dio non lo avrebbe scoperto, lui che conosce i segreti del cuore?</p>
<p class="C43 V23">Per te ogni giorno siamo messi a morte, stimati come pecore da macello.</p>
<p class="C43 V24">Svègliati, perché dormi, Signore? Dèstati, non ci respingere per sempre.</p>
<p class="C43 V25">Perché nascondi il tuo volto, dimentichi la nostra miseria e oppressione?</p>
<p class="C43 V26">Poiché siamo prostrati nella polvere, il nostro corpo è steso a terra. Sorgi, vieni in nostro aiuto;</p>
<p class="C43 V27">salvaci per la tua misericordia.</p>
<p class="C44 V1">Al maestro del coro. Su «I gigli...». Dei figli di Core. Maskil. Canto d'amore.</p>
<p class="C44 V2">Effonde il mio cuore liete parole, io canto al re il mio poema. La mia lingua è stilo di scriba veloce.</p>
<p class="C44 V3">Tu sei il più bello tra i figli dell'uomo, sulle tue labbra è diffusa la grazia, ti ha benedetto Dio per sempre.</p>
<p class="C44 V4">Cingi, prode, la spada al tuo fianco, nello splendore della tua maestà ti arrida la sorte,</p>
<p class="C44 V5">avanza per la verità, la mitezza e la giustizia.</p>
<p class="C44 V6">La tua destra ti mostri prodigi: le tue frecce acute colpiscono al cuore i nemici del re; sotto di te cadono i popoli.</p>
<p class="C44 V7">Il tuo trono, Dio, dura per sempre; è scettro giusto lo scettro del tuo regno.</p>
<p class="C44 V8">Ami la giustizia e l'empietà detesti: Dio, il tuo Dio ti ha consacrato con olio di letizia, a preferenza dei tuoi eguali.</p>
<p class="C44 V9">Le tue vesti son tutte mirra, aloè e cassia, dai palazzi d'avorio ti allietano le cetre.</p>
<p class="C44 V10">Figlie di re stanno tra le tue predilette; alla tua destra la regina in ori di Ofir.</p>
<p class="C44 V11">Ascolta, figlia, guarda, porgi l'orecchio, dimentica il tuo popolo e la casa di tuo padre;</p>
<p class="C44 V12">al re piacerà la tua bellezza. Egli è il tuo Signore: pròstrati a lui.</p>
<p class="C44 V13">Da Tiro vengono portando doni, i più ricchi del popolo cercano il tuo volto.</p>
<p class="C44 V14">La figlia del re è tutta splendore, gemme e tessuto d'oro è il suo vestito.</p>
<p class="C44 V15">È presentata al re in preziosi ricami; con lei le vergini compagne a te sono condotte;</p>
<p class="C44 V16">guidate in gioia ed esultanza entrano insieme nel palazzo del re.</p>
<p class="C44 V17">Ai tuoi padri succederanno i tuoi figli; li farai capi di tutta la terra.</p>
<p class="C44 V18">Farò ricordare il tuo nome per tutte le generazioni, e i popoli ti loderanno in eterno, per sempre.</p>
<p class="C45 V1">Al maestro del coro. Dei figli di Core. Su «Le vergini...». Canto.</p>
<p class="C45 V2">Dio è per noi rifugio e forza, aiuto sempre vicino nelle angosce.</p>
<p class="C45 V3">Perciò non temiamo se trema la terra, se crollano i monti nel fondo del mare.</p>
<p class="C45 V4">Fremano, si gonfino le sue acque, tremino i monti per i suoi flutti.</p>
<p class="C45 V5">Un fiume e i suoi ruscelli rallegrano la città di Dio, la santa dimora dell'Altissimo.</p>
<p class="C45 V6">Dio sta in essa: non potrà vacillare; la soccorrerà Dio, prima del mattino.</p>
<p class="C45 V7">Fremettero le genti, i regni si scossero; egli tuonò, si sgretolò la terra.</p>
<p class="C45 V8">Il Signore degli eserciti è con noi, nostro rifugio è il Dio di Giacobbe.</p>
<p class="C45 V9">Venite, vedete le opere del Signore, egli ha fatto portenti sulla terra.</p>
<p class="C45 V10">Farà cessare le guerre sino ai confini della terra, romperà gli archi e spezzerà le lance, brucerà con il fuoco gli scudi.</p>
<p class="C45 V11">Fermatevi e sappiate che io sono Dio, eccelso tra le genti, eccelso sulla terra.</p>
<p class="C45 V12">Il Signore degli eserciti è con noi, nostro rifugio è il Dio di Giacobbe.</p>
<p class="C46 V1">Al maestro del coro. Dei figli di Core. Salmo.</p>
<p class="C46 V2">Applaudite, popoli tutti, acclamate Dio con voci di gioia;</p>
<p class="C46 V3">perché terribile è il Signore, l'Altissimo, re grande su tutta la terra.</p>
<p class="C46 V4">Egli ci ha assoggettati i popoli, ha messo le nazioni sotto i nostri piedi.</p>
<p class="C46 V5">La nostra eredità ha scelto per noi, vanto di Giacobbe suo prediletto.</p>
<p class="C46 V6">Ascende Dio tra le acclamazioni, il Signore al suono di tromba.</p>
<p class="C46 V7">Cantate inni a Dio, cantate inni; cantate inni al nostro re, cantate inni;</p>
<p class="C46 V8">perché Dio è re di tutta la terra, cantate inni con arte.</p>
<p class="C46 V9">Dio regna sui popoli, Dio siede sul suo trono santo.</p>
<p class="C46 V10">I capi dei popoli si sono raccolti con il popolo del Dio di Abramo, perché di Dio sono i potenti della terra: egli è l'Altissimo.</p>
<p class="C47 V1">Cantico. Salmo. Dei figli di Core.</p>
<p class="C47 V2">Grande è il Signore e degno di ogni lode nella città del nostro Dio.</p>
<p class="C47 V3">Il suo monte santo, altura stupenda, è la gioia di tutta la terra. Il monte Sion, dimora divina, è la città del grande Sovrano.</p>
<p class="C47 V4">Dio nei suoi baluardi è apparso fortezza inespugnabile.</p>
<p class="C47 V5">Ecco, i re si sono alleati, sono avanzati insieme.</p>
<p class="C47 V6">Essi hanno visto: attoniti e presi dal panico, sono fuggiti.</p>
<p class="C47 V7">Là sgomento li ha colti, doglie come di partoriente,</p>
<p class="C47 V8">simile al vento orientale che squarcia le navi di Tarsis.</p>
<p class="C47 V9">Come avevamo udito, così abbiamo visto nella città del Signore degli eserciti, nella città del nostro Dio; Dio l'ha fondata per sempre.</p>
<p class="C47 V10">Ricordiamo, Dio, la tua misericordia dentro il tuo tempio.</p>
<p class="C47 V11">Come il tuo nome, o Dio, così la tua lode si estende sino ai confini della terra; è piena di giustizia la tua destra.</p>
<p class="C47 V12">Gioisca il monte di Sion, esultino le città di Giuda a motivo dei tuoi giudizi.</p>
<p class="C47 V13">Circondate Sion, giratele intorno, contate le sue torri.</p>
<p class="C47 V14">Osservate i suoi baluardi, passate in rassegna le sue fortezze, per narrare alla generazione futura:</p>
<p class="C47 V15">Questo è il Signore, nostro Dio in eterno, sempre: egli è colui che ci guida.</p>
<p class="C48 V1">Al maestro del coro. Dei figli di Core. Salmo.</p>
<p class="C48 V2">Ascoltate, popoli tutti, porgete orecchio abitanti del mondo,</p>
<p class="C48 V3">voi nobili e gente del popolo, ricchi e poveri insieme.</p>
<p class="C48 V4">La mia bocca esprime sapienza, il mio cuore medita saggezza;</p>
<p class="C48 V5">porgerò l'orecchio a un proverbio, spiegherò il mio enigma sulla cetra.</p>
<p class="C48 V6">Perché temere nei giorni tristi, quando mi circonda la malizia dei perversi?</p>
<p class="C48 V7">Essi confidano nella loro forza, si vantano della loro grande ricchezza.</p>
<p class="C48 V8">Nessuno può riscattare se stesso, o dare a Dio il suo prezzo.</p>
<p class="C48 V9">Per quanto si paghi il riscatto di una vita, non potrà mai bastare</p>
<p class="C48 V10">per vivere senza fine, e non vedere la tomba.</p>
<p class="C48 V11">Vedrà morire i sapienti; lo stolto e l'insensato periranno insieme e lasceranno ad altri le loro ricchezze.</p>
<p class="C48 V12">Il sepolcro sarà loro casa per sempre, loro dimora per tutte le generazioni, eppure hanno dato il loro nome alla terra.</p>
<p class="C48 V13">Ma l'uomo nella prosperità non comprende, è come gli animali che periscono.</p>
<p class="C48 V14">Questa è la sorte di chi confida in se stesso, l'avvenire di chi si compiace nelle sue parole.</p>
<p class="C48 V15">Come pecore sono avviati agli inferi, sarà loro pastore la morte; scenderanno a precipizio nel sepolcro, svanirà ogni loro parvenza: gli inferi saranno la loro dimora.</p>
<p class="C48 V16">Ma Dio potrà riscattarmi, mi strapperà dalla mano della morte.</p>
<p class="C48 V17">Se vedi un uomo arricchirsi, non temere, se aumenta la gloria della sua casa.</p>
<p class="C48 V18">Quando muore con sé non porta nulla, né scende con lui la sua gloria.</p>
<p class="C48 V19">Nella sua vita si diceva fortunato: «Ti loderanno, perché ti sei procurato del bene».</p>
<p class="C48 V20">Andrà con la generazione dei suoi padri che non vedranno mai più la luce.</p>
<p class="C48 V21">L'uomo nella prosperità non comprende, è come gli animali che periscono.</p>
<p class="C49 V1">Salmo. Di Asaf. Parla il Signore, Dio degli dèi, convoca la terra da oriente a occidente.</p>
<p class="C49 V2">Da Sion, splendore di bellezza, Dio rifulge.</p>
<p class="C49 V3">Viene il nostro Dio e non sta in silenzio; davanti a lui un fuoco divorante, intorno a lui si scatena la tempesta.</p>
<p class="C49 V4">Convoca il cielo dall'alto e la terra al giudizio del suo popolo:</p>
<p class="C49 V5">«Davanti a me riunite i miei fedeli, che hanno sancito con me l'alleanza offrendo un sacrificio».</p>
<p class="C49 V6">Il cielo annunzi la sua giustizia, Dio è il giudice.</p>
<p class="C49 V7">«Ascolta, popolo mio, voglio parlare, testimonierò contro di te, Israele: Io sono Dio, il tuo Dio.</p>
<p class="C49 V8">Non ti rimprovero per i tuoi sacrifici; i tuoi olocausti mi stanno sempre davanti.</p>
<p class="C49 V9">Non prenderò giovenchi dalla tua casa, né capri dai tuoi recinti.</p>
<p class="C49 V10">Sono mie tutte le bestie della foresta, animali a migliaia sui monti.</p>
<p class="C49 V11">Conosco tutti gli uccelli del cielo, è mio ciò che si muove nella campagna.</p>
<p class="C49 V12">Se avessi fame, a te non lo direi: mio è il mondo e quanto contiene.</p>
<p class="C49 V13">Mangerò forse la carne dei tori, berrò forse il sangue dei capri?</p>
<p class="C49 V14">Offri a Dio un sacrificio di lode e sciogli all'Altissimo i tuoi voti;</p>
<p class="C49 V15">invocami nel giorno della sventura: ti salverò e tu mi darai gloria».</p>
<p class="C49 V16">All'empio dice Dio: «Perché vai ripetendo i miei decreti e hai sempre in bocca la mia alleanza,</p>
<p class="C49 V17">tu che detesti la disciplina e le mie parole te le getti alle spalle?</p>
<p class="C49 V18">Se vedi un ladro, corri con lui; e degli adùlteri ti fai compagno.</p>
<p class="C49 V19">Abbandoni la tua bocca al male e la tua lingua ordisce inganni.</p>
<p class="C49 V20">Ti siedi, parli contro il tuo fratello, getti fango contro il figlio di tua madre.</p>
<p class="C49 V21">Hai fatto questo e dovrei tacere? forse credevi ch'io fossi come te! Ti rimprovero: ti pongo innanzi i tuoi peccati».</p>
<p class="C49 V22">Capite questo voi che dimenticate Dio, perché non mi adiri e nessuno vi salvi.</p>
<p class="C49 V23">Chi offre il sacrificio di lode, questi mi onora, a chi cammina per la retta via mostrerò la salvezza di Dio.</p>
<p class="C50 V1">Al maestro del coro. Salmo. Di Davide.</p>
<p class="C50 V2">Quando venne da lui il profeta Natan dopo che aveva peccato con Betsabea.</p>
<p class="C50 V3">Pietà di me, o Dio, secondo la tua misericordia; nella tua grande bontà cancella il mio peccato.</p>
<p class="C50 V4">Lavami da tutte le mie colpe, mondami dal mio peccato.</p>
<p class="C50 V5">Riconosco la mia colpa, il mio peccato mi sta sempre dinanzi.</p>
<p class="C50 V6">Contro di te, contro te solo ho peccato, quello che è male ai tuoi occhi, io l'ho fatto; perciò sei giusto quando parli, retto nel tuo giudizio.</p>
<p class="C50 V7">Ecco, nella colpa sono stato generato, nel peccato mi ha concepito mia madre.</p>
<p class="C50 V8">Ma tu vuoi la sincerità del cuore e nell'intimo m'insegni la sapienza.</p>
<p class="C50 V9">Purificami con issopo e sarò mondo; lavami e sarò più bianco della neve.</p>
<p class="C50 V10">Fammi sentire gioia e letizia, esulteranno le ossa che hai spezzato.</p>
<p class="C50 V11">Distogli lo sguardo dai miei peccati, cancella tutte le mie colpe.</p>
<p class="C50 V12">Crea in me, o Dio, un cuore puro, rinnova in me uno spirito saldo.</p>
<p class="C50 V13">Non respingermi dalla tua presenza e non privarmi del tuo santo spirito.</p>
<p class="C50 V14">Rendimi la gioia di essere salvato, sostieni in me un animo generoso.</p>
<p class="C50 V15">Insegnerò agli erranti le tue vie e i peccatori a te ritorneranno.</p>
<p class="C50 V16">Liberami dal sangue, Dio, Dio mia salvezza, la mia lingua esalterà la tua giustizia.</p>
<p class="C50 V17">Signore, apri le mie labbra e la mia bocca proclami la tua lode;</p>
<p class="C50 V18">poiché non gradisci il sacrificio e, se offro olocausti, non li accetti.</p>
<p class="C50 V19">Uno spirito contrito è sacrificio a Dio, un cuore affranto e umiliato, Dio, tu non disprezzi.</p>
<p class="C50 V20">Nel tuo amore fa grazia a Sion, rialza le mura di Gerusalemme.</p>
<p class="C50 V21">Allora gradirai i sacrifici prescritti, l'olocausto e l'intera oblazione, allora immoleranno vittime sopra il tuo altare.</p>
<p class="C51 V1">Al maestro del coro. Maskil. Di Davide.</p>
<p class="C51 V2">Dopo che l'idumeo Doeg venne da Saul per informarlo e dirgli: «Davide è entrato in casa di Abimelech».</p>
<p class="C51 V3">Perché ti vanti del male o prepotente nella tua iniquità?</p>
<p class="C51 V4">Ordisci insidie ogni giorno; la tua lingua è come lama affilata, artefice di inganni.</p>
<p class="C51 V5">Tu preferisci il male al bene, la menzogna al parlare sincero.</p>
<p class="C51 V6">Ami ogni parola di rovina, o lingua di impostura.</p>
<p class="C51 V7">Perciò Dio ti demolirà per sempre, ti spezzerà e ti strapperà dalla tenda e ti sradicherà dalla terra dei viventi.</p>
<p class="C51 V8">Vedendo, i giusti saran presi da timore e di lui rideranno:</p>
<p class="C51 V9">«Ecco l'uomo che non ha posto in Dio la sua difesa, ma confidava nella sua grande ricchezza e si faceva forte dei suoi crimini».</p>
<p class="C51 V10">Io invece come olivo verdeggiante nella casa di Dio. Mi abbandono alla fedeltà di Dio ora e per sempre.</p>
<p class="C51 V11">Voglio renderti grazie in eterno per quanto hai operato; spero nel tuo nome, perché è buono, davanti ai tuoi fedeli.</p>
<p class="C52 V1">Al maestro del coro. Su «Macalat». Maskil. Di Davide.</p>
<p class="C52 V2">Lo stolto pensa: «Dio non esiste». Sono corrotti, fanno cose abominevoli, nessuno fa il bene.</p>
<p class="C52 V3">Dio dal cielo si china sui figli dell'uomo per vedere se c'è un uomo saggio che cerca Dio.</p>
<p class="C52 V4">Tutti hanno traviato, tutti sono corrotti; nessuno fa il bene; neppure uno.</p>
<p class="C52 V5">Non comprendono forse i malfattori che divorano il mio popolo come il pane e non invocano Dio?</p>
<p class="C52 V6">Hanno tremato di spavento, là dove non c'era da temere. Dio ha disperso le ossa degli aggressori, sono confusi perché Dio li ha respinti.</p>
<p class="C52 V7">Chi manderà da Sion la salvezza di Israele? Quando Dio farà tornare i deportati del suo popolo, esulterà Giacobbe, gioirà Israele.</p>
<p class="C53 V1">Al maestro del coro. Per strumenti a corda. Maskil. Di Davide.</p>
<p class="C53 V2">Dopo che gli Zifei vennero da Saul a dirgli: «Ecco, Davide se ne sta nascosto presso di noi».</p>
<p class="C53 V3">Dio, per il tuo nome, salvami, per la tua potenza rendimi giustizia.</p>
<p class="C53 V4">Dio, ascolta la mia preghiera, porgi l'orecchio alle parole della mia bocca;</p>
<p class="C53 V5">poiché sono insorti contro di me gli arroganti e i prepotenti insidiano la mia vita, davanti a sé non pongono Dio.</p>
<p class="C53 V6">Ecco, Dio è il mio aiuto, il Signore mi sostiene.</p>
<p class="C53 V7">Fa' ricadere il male sui miei nemici, nella tua fedeltà disperdili.</p>
<p class="C53 V8">Di tutto cuore ti offrirò un sacrificio, Signore, loderò il tuo nome perché è buono;</p>
<p class="C53 V9">da ogni angoscia mi hai liberato e il mio occhio ha sfidato i miei nemici.</p>
<p class="C54 V1">Al maestro del coro. Per strumenti a corda. Maskil. Di Davide.</p>
<p class="C54 V2">Porgi l'orecchio, Dio, alla mia preghiera, non respingere la mia supplica;</p>
<p class="C54 V3">dammi ascolto e rispondimi, mi agito nel mio lamento e sono sconvolto</p>
<p class="C54 V4">al grido del nemico, al clamore dell'empio. Contro di me riversano sventura, mi perseguitano con furore.</p>
<p class="C54 V5">Dentro di me freme il mio cuore, piombano su di me terrori di morte.</p>
<p class="C54 V6">Timore e spavento mi invadono e lo sgomento mi opprime.</p>
<p class="C54 V7">Dico: «Chi mi darà ali come di colomba, per volare e trovare riposo?</p>
<p class="C54 V8">Ecco, errando, fuggirei lontano, abiterei nel deserto.</p>
<p class="C54 V9">Riposerei in un luogo di riparo dalla furia del vento e dell'uragano».</p>
<p class="C54 V10">Disperdili, Signore, confondi le loro lingue: ho visto nella città violenza e contese.</p>
<p class="C54 V11">Giorno e notte si aggirano sulle sue mura,</p>
<p class="C54 V12">all'interno iniquità, travaglio e insidie e non cessano nelle sue piazze sopruso e inganno.</p>
<p class="C54 V13">Se mi avesse insultato un nemico, l'avrei sopportato; se fosse insorto contro di me un avversario, da lui mi sarei nascosto.</p>
<p class="C54 V14">Ma sei tu, mio compagno, mio amico e confidente;</p>
<p class="C54 V15">ci legava una dolce amicizia, verso la casa di Dio camminavamo in festa.</p>
<p class="C54 V16">Piombi su di loro la morte, scendano vivi negli inferi; perché il male è nelle loro case, e nel loro cuore.</p>
<p class="C54 V17">Io invoco Dio e il Signore mi salva.</p>
<p class="C54 V18">Di sera, al mattino, a mezzogiorno mi lamento e sospiro ed egli ascolta la mia voce;</p>
<p class="C54 V19">mi salva, mi dà pace da coloro che mi combattono: sono tanti i miei avversari.</p>
<p class="C54 V20">Dio mi ascolta e li umilia, egli che domina da sempre. Per essi non c'è conversione e non temono Dio.</p>
<p class="C54 V21">Ognuno ha steso la mano contro i suoi amici, ha violato la sua alleanza.</p>
<p class="C54 V22">Più untuosa del burro è la sua bocca, ma nel cuore ha la guerra; più fluide dell'olio le sue parole, ma sono spade sguainate.</p>
<p class="C54 V23">Getta sul Signore il tuo affanno ed egli ti darà sostegno, mai permetterà che il giusto vacilli.</p>
<p class="C54 V24">Tu, Dio, li sprofonderai nella tomba gli uomini sanguinari e fraudolenti: essi non giungeranno alla metà dei loro giorni. Ma io, Signore, in te confido.</p>
<p class="C55 V1">Al maestro del coro. Su «Jonat elem rehoqim». Di Davide. Miktam. Quando i Filistei lo tenevano prigioniero in Gat.</p>
<p class="C55 V2">Pietà di me, o Dio, perché l'uomo mi calpesta, un aggressore sempre mi opprime.</p>
<p class="C55 V3">Mi calpestano sempre i miei nemici, molti sono quelli che mi combattono.</p>
<p class="C55 V4">Nell'ora della paura, io in te confido.</p>
<p class="C55 V5">In Dio, di cui lodo la parola, in Dio confido, non avrò timore: che cosa potrà farmi un uomo?</p>
<p class="C55 V6">Travisano sempre le mie parole, non pensano che a farmi del male.</p>
<p class="C55 V7">Suscitano contese e tendono insidie, osservano i miei passi, per attentare alla mia vita.</p>
<p class="C55 V8">Per tanta iniquità non abbiano scampo: nella tua ira abbatti i popoli, o Dio.</p>
<p class="C55 V9">I passi del mio vagare tu li hai contati, le mie lacrime nell'otre tuo raccogli; non sono forse scritte nel tuo libro?</p>
<p class="C55 V10">Allora ripiegheranno i miei nemici, quando ti avrò invocato: so che Dio è in mio favore.</p>
<p class="C55 V11">Lodo la parola di Dio, lodo la parola del Signore,</p>
<p class="C55 V12">in Dio confido, non avrò timore: che cosa potrà farmi un uomo?</p>
<p class="C55 V13">Su di me, o Dio, i voti che ti ho fatto: ti renderò azioni di grazie,</p>
<p class="C55 V14">perché mi hai liberato dalla morte. Hai preservato i miei piedi dalla caduta, perché io cammini alla tua presenza nella luce dei viventi, o Dio.</p>
<p class="C56 V1">Al maestro del coro. Su «Non distruggere». Di Davide. Miktam. Quando fuggì da Saul nella caverna.</p>
<p class="C56 V2">Pietà di me, pietà di me, o Dio, in te mi rifugio; mi rifugio all'ombra delle tue ali finché sia passato il pericolo.</p>
<p class="C56 V3">Invocherò Dio, l'Altissimo, Dio che mi fa il bene.</p>
<p class="C56 V4">Mandi dal cielo a salvarmi dalla mano dei miei persecutori, Dio mandi la sua fedeltà e la sua grazia.</p>
<p class="C56 V5">Io sono come in mezzo a leoni, che divorano gli uomini; i loro denti sono lance e frecce, la loro lingua spada affilata.</p>
<p class="C56 V6">Innàlzati sopra il cielo, o Dio, su tutta la terra la tua gloria.</p>
<p class="C56 V7">Hanno teso una rete ai miei piedi, mi hanno piegato, hanno scavato davanti a me una fossa e vi sono caduti.</p>
<p class="C56 V8">Saldo è il mio cuore, o Dio, saldo è il mio cuore.</p>
<p class="C56 V9">Voglio cantare, a te voglio inneggiare: svègliati, mio cuore, svègliati arpa, cetra, voglio svegliare l'aurora.</p>
<p class="C56 V10">Ti loderò tra i popoli, Signore, a te canterò inni tra le genti.</p>
<p class="C56 V11">Perché la tua bontà è grande fino ai cieli, e la tua fedeltà fino alle nubi.</p>
<p class="C56 V12">Innàlzati sopra il cielo, o Dio, su tutta la terra la tua gloria.</p>
<p class="C57 V1">Al maestro del coro. Su «Non distruggere». Di Davide. Miktam.</p>
<p class="C57 V2">Rendete veramente giustizia o potenti, giudicate con rettitudine gli uomini?</p>
<p class="C57 V3">Voi tramate iniquità con il cuore, sulla terra le vostre mani preparano violenze.</p>
<p class="C57 V4">Sono traviati gli empi fin dal seno materno, si pervertono fin dal grembo gli operatori di menzogna.</p>
<p class="C57 V5">Sono velenosi come il serpente, come vipera sorda che si tura le orecchie</p>
<p class="C57 V6">per non udire la voce dell'incantatore, del mago che incanta abilmente.</p>
<p class="C57 V7">Spezzagli, o Dio, i denti nella bocca, rompi, o Signore, le mascelle dei leoni.</p>
<p class="C57 V8">Si dissolvano come acqua che si disperde, come erba calpestata inaridiscano.</p>
<p class="C57 V9">Passino come lumaca che si discioglie, come aborto di donna che non vede il sole.</p>
<p class="C57 V10">Prima che le vostre caldaie sentano i pruni, vivi li travolga il turbine.</p>
<p class="C57 V11">Il giusto godrà nel vedere la vendetta, laverà i piedi nel sangue degli empi.</p>
<p class="C57 V12">Gli uomini diranno: «C'è un premio per il giusto, c'è Dio che fa giustizia sulla terra!».</p>
<p class="C58 V1">Al maestro del coro. Su «Non distruggere». Di Davide. Quando Saul mandò uomini a sorvegliare la casa e ad ucciderlo.</p>
<p class="C58 V2">Liberami dai nemici, mio Dio, proteggimi dagli aggressori.</p>
<p class="C58 V3">Liberami da chi fa il male, salvami da chi sparge sangue.</p>
<p class="C58 V4">Ecco, insidiano la mia vita, contro di me si avventano i potenti. Signore, non c'è colpa in me, non c'è peccato;</p>
<p class="C58 V5">senza mia colpa accorrono e si appostano. Svègliati, vienimi incontro e guarda.</p>
<p class="C58 V6">Tu, Signore, Dio degli eserciti, Dio d'Israele, lèvati a punire tutte le genti; non avere pietà dei traditori.</p>
<p class="C58 V7">Ritornano a sera e ringhiano come cani, si aggirano per la città.</p>
<p class="C58 V8">Ecco, vomitano ingiurie, le loro labbra sono spade. Dicono: «Chi ci ascolta?».</p>
<p class="C58 V9">Ma tu, Signore, ti ridi di loro, ti burli di tutte le genti.</p>
<p class="C58 V10">A te, mia forza, io mi rivolgo: sei tu, o Dio, la mia difesa.</p>
<p class="C58 V11">La grazia del mio Dio mi viene in aiuto, Dio mi farà sfidare i miei nemici.</p>
<p class="C58 V12">Non ucciderli, perché il mio popolo non dimentichi, disperdili con la tua potenza e abbattili, Signore, nostro scudo.</p>
<p class="C58 V13">Peccato è la parola delle loro labbra, cadano nel laccio del loro orgoglio per le bestemmie e le menzogne che pronunziano.</p>
<p class="C58 V14">Annientali nella tua ira, annientali e più non siano; e sappiano che Dio domina in Giacobbe, fino ai confini della terra.</p>
<p class="C58 V15">Ritornano a sera e ringhiano come cani, per la città si aggirano</p>
<p class="C58 V16">vagando in cerca di cibo; latrano, se non possono saziarsi.</p>
<p class="C58 V17">Ma io canterò la tua potenza, al mattino esalterò la tua grazia perché sei stato mia difesa, mio rifugio nel giorno del pericolo.</p>
<p class="C58 V18">O mia forza, a te voglio cantare, poiché tu sei, o Dio, la mia difesa, tu, o mio Dio, sei la mia misericordia.</p>
<p class="C59 V1">Al maestro del coro. Su «Giglio del precetto». Miktam. Di Davide. Da insegnare.</p>
<p class="C59 V2">Quando uscì contro gli Aramei della Valle dei due fiumi e contro gli Aramei di Soba, e quando Gioab, nel ritorno, sconfisse gli Idumei nella Valle del sale: dodici mila uomini.</p>
<p class="C59 V3">Dio, tu ci hai respinti, ci hai dispersi; ti sei sdegnato: ritorna a noi.</p>
<p class="C59 V4">Hai scosso la terra, l'hai squarciata, risana le sue fratture, perché crolla.</p>
<p class="C59 V5">Hai inflitto al tuo popolo dure prove, ci hai fatto bere vino da vertigini.</p>
<p class="C59 V6">Hai dato un segnale ai tuoi fedeli perché fuggissero lontano dagli archi.</p>
<p class="C59 V7">Perché i tuoi amici siano liberati, salvaci con la destra e a noi rispondi.</p>
<p class="C59 V8">Dio ha parlato nel suo tempio: «Esulto e divido Sichem, misuro la valle di Succot.</p>
<p class="C59 V9">Mio è Gàlaad, mio è Manasse, Efraim è la difesa del mio capo, Giuda lo scettro del mio comando.</p>
<p class="C59 V10">Moab è il bacino per lavarmi, sull'Idumea getterò i miei sandali, sulla Filistea canterò vittoria».</p>
<p class="C59 V11">Chi mi condurrà alla città fortificata, chi potrà guidarmi fino all'Idumea?</p>
<p class="C59 V12">Non forse tu, o Dio, che ci hai respinti, e più non esci, o Dio, con le nostre schiere?</p>
<p class="C59 V13">Nell'oppressione vieni in nostro aiuto perché vana è la salvezza dell'uomo.</p>
<p class="C59 V14">Con Dio noi faremo prodigi: egli calpesterà i nostri nemici.</p>
<p class="C60 V1">Al maestro del coro. Per strumenti a corda. Di Davide.</p>
<p class="C60 V2">Ascolta, o Dio, il mio grido, sii attento alla mia preghiera.</p>
<p class="C60 V3">Dai confini della terra io t'invoco; mentre il mio cuore viene meno, guidami su rupe inaccessibile.</p>
<p class="C60 V4">Tu sei per me rifugio, torre salda davanti all'avversario.</p>
<p class="C60 V5">Dimorerò nella tua tenda per sempre, all'ombra delle tue ali troverò riparo;</p>
<p class="C60 V6">perché tu, Dio, hai ascoltato i miei voti, mi hai dato l'eredità di chi teme il tuo nome.</p>
<p class="C60 V7">Ai giorni del re aggiungi altri giorni, per molte generazioni siano i suoi anni.</p>
<p class="C60 V8">Regni per sempre sotto gli occhi di Dio; grazia e fedeltà lo custodiscano.</p>
<p class="C60 V9">Allora canterò inni al tuo nome, sempre, sciogliendo i miei voti giorno per giorno.</p>
<p class="C61 V1">Al maestro del coro. Su «Iduthun». Salmo. Di Davide.</p>
<p class="C61 V2">Solo in Dio riposa l'anima mia; da lui la mia salvezza.</p>
<p class="C61 V3">Lui solo è mia rupe e mia salvezza, mia roccia di difesa: non potrò vacillare.</p>
<p class="C61 V4">Fino a quando vi scaglierete contro un uomo, per abbatterlo tutti insieme, come muro cadente, come recinto che crolla?</p>
<p class="C61 V5">Tramano solo di precipitarlo dall'alto, si compiacciono della menzogna. Con la bocca benedicono, e maledicono nel loro cuore.</p>
<p class="C61 V6">Solo in Dio riposa l'anima mia, da lui la mia speranza.</p>
<p class="C61 V7">Lui solo è mia rupe e mia salvezza, mia roccia di difesa: non potrò vacillare.</p>
<p class="C61 V8">In Dio è la mia salvezza e la mia gloria; il mio saldo rifugio, la mia difesa è in Dio.</p>
<p class="C61 V9">Confida sempre in lui, o popolo, davanti a lui effondi il tuo cuore, nostro rifugio è Dio.</p>
<p class="C61 V10">Sì, sono un soffio i figli di Adamo, una menzogna tutti gli uomini, insieme, sulla bilancia, sono meno di un soffio.</p>
<p class="C61 V11">Non confidate nella violenza, non illudetevi della rapina; alla ricchezza, anche se abbonda, non attaccate il cuore.</p>
<p class="C61 V12">Una parola ha detto Dio, due ne ho udite: il potere appartiene a Dio, tua, Signore, è la grazia;</p>
<p class="C61 V13">secondo le sue opere tu ripaghi ogni uomo.</p>
<p class="C62 V1">Salmo. Di Davide, quando dimorava nel deserto di Giuda.</p>
<p class="C62 V2">O Dio, tu sei il mio Dio, all'aurora ti cerco, di te ha sete l'anima mia, a te anela la mia carne, come terra deserta, arida, senz'acqua.</p>
<p class="C62 V3">Così nel santuario ti ho cercato, per contemplare la tua potenza e la tua gloria.</p>
<p class="C62 V4">Poiché la tua grazia vale più della vita, le mie labbra diranno la tua lode.</p>
<p class="C62 V5">Così ti benedirò finché io viva, nel tuo nome alzerò le mie mani.</p>
<p class="C62 V6">Mi sazierò come a lauto convito, e con voci di gioia ti loderà la mia bocca.</p>
<p class="C62 V7">Quando nel mio giaciglio di te mi ricordo e penso a te nelle veglie notturne,</p>
<p class="C62 V8">a te che sei stato il mio aiuto, esulto di gioia all'ombra delle tue ali.</p>
<p class="C62 V9">A te si stringe l'anima mia e la forza della tua destra mi sostiene.</p>
<p class="C62 V10">Ma quelli che attentano alla mia vita scenderanno nel profondo della terra,</p>
<p class="C62 V11">saranno dati in potere alla spada, diverranno preda di sciacalli.</p>
<p class="C62 V12">Il re gioirà in Dio, si glorierà chi giura per lui, perché ai mentitori verrà chiusa la bocca.</p>
<p class="C63 V1">Salmo. Di Davide. Al maestro del coro.</p>
<p class="C63 V2">Ascolta, Dio, la voce del mio lamento, dal terrore del nemico preserva la mia vita.</p>
<p class="C63 V3">Proteggimi dalla congiura degli empi, dal tumulto dei malvagi.</p>
<p class="C63 V4">Affilano la loro lingua come spada, scagliano come frecce parole amare</p>
<p class="C63 V5">per colpire di nascosto l'innocente; lo colpiscono di sorpresa e non hanno timore.</p>
<p class="C63 V6">Si ostinano nel fare il male, si accordano per nascondere tranelli; dicono: «Chi li potrà vedere?».</p>
<p class="C63 V7">Meditano iniquità, attuano le loro trame: un baratro è l'uomo e il suo cuore un abisso.</p>
<p class="C63 V8">Ma Dio li colpisce con le sue frecce: all'improvviso essi sono feriti,</p>
<p class="C63 V9">la loro stessa lingua li farà cadere; chiunque, al vederli, scuoterà il capo.</p>
<p class="C63 V10">Allora tutti saranno presi da timore, annunzieranno le opere di Dio e capiranno ciò che egli ha fatto.</p>
<p class="C63 V11">Il giusto gioirà nel Signore e riporrà in lui la sua speranza, i retti di cuore ne trarranno gloria.</p>
<p class="C64 V1">Al maestro del coro. Salmo. Di Davide. Canto.</p>
<p class="C64 V2">A te si deve lode, o Dio, in Sion; a te si sciolga il voto in Gerusalemme.</p>
<p class="C64 V3">A te, che ascolti la preghiera, viene ogni mortale.</p>
<p class="C64 V4">Pesano su di noi le nostre colpe, ma tu perdoni i nostri peccati.</p>
<p class="C64 V5">Beato chi hai scelto e chiamato vicino, abiterà nei tuoi atrii. Ci sazieremo dei beni della tua casa, della santità del tuo tempio.</p>
<p class="C64 V6">Con i prodigi della tua giustizia, tu ci rispondi, o Dio, nostra salvezza, speranza dei confini della terra e dei mari lontani.</p>
<p class="C64 V7">Tu rendi saldi i monti con la tua forza, cinto di potenza.</p>
<p class="C64 V8">Tu fai tacere il fragore del mare, il fragore dei suoi flutti, tu plachi il tumulto dei popoli.</p>
<p class="C64 V9">Gli abitanti degli estremi confini stupiscono davanti ai tuoi prodigi: di gioia fai gridare la terra, le soglie dell'oriente e dell'occidente.</p>
<p class="C64 V10">Tu visiti la terra e la disseti: la ricolmi delle sue ricchezze. Il fiume di Dio è gonfio di acque; tu fai crescere il frumento per gli uomini. Così prepari la terra:</p>
<p class="C64 V11">Ne irrighi i solchi, ne spiani le zolle, la bagni con le piogge e benedici i suoi germogli.</p>
<p class="C64 V12">Coroni l'anno con i tuoi benefici, al tuo passaggio stilla l'abbondanza.</p>
<p class="C64 V13">Stillano i pascoli del deserto e le colline si cingono di esultanza.</p>
<p class="C64 V14">I prati si coprono di greggi, le valli si ammantano di grano; tutto canta e grida di gioia.</p>
<p class="C65 V1">Al maestro del coro. Canto. Salmo. Acclamate a Dio da tutta la terra,</p>
<p class="C65 V2">cantate alla gloria del suo nome, date a lui splendida lode.</p>
<p class="C65 V3">Dite a Dio: «Stupende sono le tue opere! Per la grandezza della tua potenza a te si piegano i tuoi nemici.</p>
<p class="C65 V4">A te si prostri tutta la terra, a te canti inni, canti al tuo nome».</p>
<p class="C65 V5">Venite e vedete le opere di Dio, mirabile nel suo agire sugli uomini.</p>
<p class="C65 V6">Egli cambiò il mare in terra ferma, passarono a piedi il fiume; per questo in lui esultiamo di gioia.</p>
<p class="C65 V7">Con la sua forza domina in eterno, il suo occhio scruta le nazioni; i ribelli non rialzino la fronte.</p>
<p class="C65 V8">Benedite, popoli, il nostro Dio, fate risuonare la sua lode;</p>
<p class="C65 V9">è lui che salvò la nostra vita e non lasciò vacillare i nostri passi.</p>
<p class="C65 V10">Dio, tu ci hai messi alla prova; ci hai passati al crogiuolo, come l'argento.</p>
<p class="C65 V11">Ci hai fatti cadere in un agguato, hai messo un peso ai nostri fianchi.</p>
<p class="C65 V12">Hai fatto cavalcare uomini sulle nostre teste; ci hai fatto passare per il fuoco e l'acqua, ma poi ci hai dato sollievo.</p>
<p class="C65 V13">Entrerò nella tua casa con olocausti, a te scioglierò i miei voti,</p>
<p class="C65 V14">i voti pronunziati dalle mie labbra, promessi nel momento dell'angoscia.</p>
<p class="C65 V15">Ti offrirò pingui olocausti con fragranza di montoni, immolerò a te buoi e capri.</p>
<p class="C65 V16">Venite, ascoltate, voi tutti che temete Dio, e narrerò quanto per me ha fatto.</p>
<p class="C65 V17">A lui ho rivolto il mio grido, la mia lingua cantò la sua lode.</p>
<p class="C65 V18">Se nel mio cuore avessi cercato il male, il Signore non mi avrebbe ascoltato.</p>
<p class="C65 V19">Ma Dio ha ascoltato, si è fatto attento alla voce della mia preghiera.</p>
<p class="C65 V20">Sia benedetto Dio che non ha respinto la mia preghiera, non mi ha negato la sua misericordia.</p>
<p class="C66 V1">Al maestro del coro. Su strumenti a corda. Salmo. Canto.</p>
<p class="C66 V2">Dio abbia pietà di noi e ci benedica, su di noi faccia splendere il suo volto;</p>
<p class="C66 V3">perché si conosca sulla terra la tua via, fra tutte le genti la tua salvezza.</p>
<p class="C66 V4">Ti lodino i popoli, Dio, ti lodino i popoli tutti.</p>
<p class="C66 V5">Esultino le genti e si rallegrino, perché giudichi i popoli con giustizia, governi le nazioni sulla terra.</p>
<p class="C66 V6">Ti lodino i popoli, Dio, ti lodino i popoli tutti.</p>
<p class="C66 V7">La terra ha dato il suo frutto. Ci benedica Dio, il nostro Dio,</p>
<p class="C66 V8">ci benedica Dio e lo temano tutti i confini della terra.</p>
<p class="C67 V1">Al maestro del coro. Di Davide. Salmo. Canto.</p>
<p class="C67 V2">Sorga Dio, i suoi nemici si disperdano e fuggano davanti a lui quelli che lo odiano.</p>
<p class="C67 V3">Come si disperde il fumo, tu li disperdi; come fonde la cera di fronte al fuoco, periscano gli empi davanti a Dio.</p>
<p class="C67 V4">I giusti invece si rallegrino, esultino davanti a Dio e cantino di gioia.</p>
<p class="C67 V5">Cantate a Dio, inneggiate al suo nome, spianate la strada a chi cavalca le nubi: «Signore» è il suo nome, gioite davanti a lui.</p>
<p class="C67 V6">Padre degli orfani e difensore delle vedove è Dio nella sua santa dimora.</p>
<p class="C67 V7">Ai derelitti Dio fa abitare una casa, fa uscire con gioia i prigionieri; solo i ribelli abbandona in arida terra.</p>
<p class="C67 V8">Dio, quando uscivi davanti al tuo popolo, quando camminavi per il deserto,</p>
<p class="C67 V9">la terra tremò, stillarono i cieli davanti al Dio del Sinai, davanti a Dio, il Dio di Israele.</p>
<p class="C67 V10">Pioggia abbondante riversavi, o Dio, rinvigorivi la tua eredità esausta.</p>
<p class="C67 V11">E il tuo popolo abitò il paese che nel tuo amore, o Dio, preparasti al misero.</p>
<p class="C67 V12">Il Signore annunzia una notizia, le messaggere di vittoria sono grande schiera:</p>
<p class="C67 V13">«Fuggono i re, fuggono gli eserciti, anche le donne si dividono il bottino.</p>
<p class="C67 V14">Mentre voi dormite tra gli ovili, splendono d'argento le ali della colomba, le sue piume di riflessi d'oro».</p>
<p class="C67 V15">Quando disperdeva i re l'Onnipotente, nevicava sullo Zalmon.</p>
<p class="C67 V16">Monte di Dio, il monte di Basan, monte dalle alte cime, il monte di Basan.</p>
<p class="C67 V17">Perché invidiate, o monti dalle alte cime, il monte che Dio ha scelto a sua dimora? Il Signore lo abiterà per sempre.</p>
<p class="C67 V18">I carri di Dio sono migliaia e migliaia: il Signore viene dal Sinai nel santuario.</p>
<p class="C67 V19">Sei salito in alto conducendo prigionieri, hai ricevuto uomini in tributo: anche i ribelli abiteranno presso il Signore Dio.</p>
<p class="C67 V20">Benedetto il Signore sempre; ha cura di noi il Dio della salvezza.</p>
<p class="C67 V21">Il nostro Dio è un Dio che salva; il Signore Dio libera dalla morte.</p>
<p class="C67 V22">Sì, Dio schiaccerà il capo dei suoi nemici, la testa altèra di chi percorre la via del delitto.</p>
<p class="C67 V23">Ha detto il Signore: «Da Basan li farò tornare, li farò tornare dagli abissi del mare,</p>
<p class="C67 V24">perché il tuo piede si bagni nel sangue, e la lingua dei tuoi cani riceva la sua parte tra i nemici».</p>
<p class="C67 V25">Appare il tuo corteo, Dio, il corteo del mio Dio, del mio re, nel santuario.</p>
<p class="C67 V26">Precedono i cantori, seguono ultimi i citaredi, in mezzo le fanciulle che battono cèmbali.</p>
<p class="C67 V27">«Benedite Dio nelle vostre assemblee, benedite il Signore, voi della stirpe di Israele».</p>
<p class="C67 V28">Ecco, Beniamino, il più giovane, guida i capi di Giuda nelle loro schiere, i capi di Zàbulon, i capi di Nèftali.</p>
<p class="C67 V29">Dispiega, Dio, la tua potenza, conferma, Dio, quanto hai fatto per noi.</p>
<p class="C67 V30">Per il tuo tempio, in Gerusalemme, a te i re porteranno doni.</p>
<p class="C67 V31">Minaccia la belva dei canneti, il branco dei tori con i vitelli dei popoli: si prostrino portando verghe d'argento; disperdi i popoli che amano la guerra.</p>
<p class="C67 V32">Verranno i grandi dall'Egitto, l'Etiopia tenderà le mani a Dio.</p>
<p class="C67 V33">Regni della terra, cantate a Dio, cantate inni al Signore;</p>
<p class="C67 V34">egli nei cieli cavalca, nei cieli eterni, ecco, tuona con voce potente.</p>
<p class="C67 V35">Riconoscete a Dio la sua potenza, la sua maestà su Israele, la sua potenza sopra le nubi.</p>
<p class="C67 V36">Terribile sei, Dio, dal tuo santuario; il Dio d'Israele dà forza e vigore al suo popolo, sia benedetto Dio.</p>
<p class="C68 V1">Al maestro del coro. Su «I gigli». Di Davide.</p>
<p class="C68 V2">Salvami, o Dio: l'acqua mi giunge alla gola.</p>
<p class="C68 V3">Affondo nel fango e non ho sostegno; sono caduto in acque profonde e l'onda mi travolge.</p>
<p class="C68 V4">Sono sfinito dal gridare, riarse sono le mie fauci; i miei occhi si consumano nell'attesa del mio Dio.</p>
<p class="C68 V5">Più numerosi dei capelli del mio capo sono coloro che mi odiano senza ragione. Sono potenti i nemici che mi calunniano: quanto non ho rubato, lo dovrei restituire?</p>
<p class="C68 V6">Dio, tu conosci la mia stoltezza e le mie colpe non ti sono nascoste.</p>
<p class="C68 V7">Chi spera in te, a causa mia non sia confuso, Signore, Dio degli eserciti; per me non si vergogni chi ti cerca, Dio d'Israele.</p>
<p class="C68 V8">Per te io sopporto l'insulto e la vergogna mi copre la faccia;</p>
<p class="C68 V9">sono un estraneo per i miei fratelli, un forestiero per i figli di mia madre.</p>
<p class="C68 V10">Poiché mi divora lo zelo per la tua casa, ricadono su di me gli oltraggi di chi ti insulta.</p>
<p class="C68 V11">Mi sono estenuato nel digiuno ed è stata per me un'infamia.</p>
<p class="C68 V12">Ho indossato come vestito un sacco e sono diventato il loro scherno.</p>
<p class="C68 V13">Sparlavano di me quanti sedevano alla porta, gli ubriachi mi dileggiavano.</p>
<p class="C68 V14">Ma io innalzo a te la mia preghiera, Signore, nel tempo della benevolenza; per la grandezza della tua bontà, rispondimi, per la fedeltà della tua salvezza, o Dio.</p>
<p class="C68 V15">Salvami dal fango, che io non affondi, liberami dai miei nemici e dalle acque profonde.</p>
<p class="C68 V16">Non mi sommergano i flutti delle acque e il vortice non mi travolga, l'abisso non chiuda su di me la sua bocca.</p>
<p class="C68 V17">Rispondimi, Signore, benefica è la tua grazia; volgiti a me nella tua grande tenerezza.</p>
<p class="C68 V18">Non nascondere il volto al tuo servo, sono in pericolo: presto, rispondimi.</p>
<p class="C68 V19">Avvicinati a me, riscattami, salvami dai miei nemici.</p>
<p class="C68 V20">Tu conosci la mia infamia, la mia vergogna e il mio disonore; davanti a te sono tutti i miei nemici.</p>
<p class="C68 V21">L'insulto ha spezzato il mio cuore e vengo meno. Ho atteso compassione, ma invano, consolatori, ma non ne ho trovati.</p>
<p class="C68 V22">Hanno messo nel mio cibo veleno e quando avevo sete mi hanno dato aceto.</p>
<p class="C68 V23">La loro tavola sia per essi un laccio, una insidia i loro banchetti.</p>
<p class="C68 V24">Si offuschino i loro occhi, non vedano; sfibra per sempre i loro fianchi.</p>
<p class="C68 V25">Riversa su di loro il tuo sdegno, li raggiunga la tua ira ardente.</p>
<p class="C68 V26">La loro casa sia desolata, senza abitanti la loro tenda;</p>
<p class="C68 V27">perché inseguono colui che hai percosso, aggiungono dolore a chi tu hai ferito.</p>
<p class="C68 V28">Imputa loro colpa su colpa e non ottengano la tua giustizia.</p>
<p class="C68 V29">Siano cancellati dal libro dei viventi e tra i giusti non siano iscritti.</p>
<p class="C68 V30">Io sono infelice e sofferente; la tua salvezza, Dio, mi ponga al sicuro.</p>
<p class="C68 V31">Loderò il nome di Dio con il canto, lo esalterò con azioni di grazie,</p>
<p class="C68 V32">che il Signore gradirà più dei tori, più dei giovenchi con corna e unghie.</p>
<p class="C68 V33">Vedano gli umili e si rallegrino; si ravvivi il cuore di chi cerca Dio,</p>
<p class="C68 V34">poiché il Signore ascolta i poveri e non disprezza i suoi che sono prigionieri.</p>
<p class="C68 V35">A lui acclamino i cieli e la terra, i mari e quanto in essi si muove.</p>
<p class="C68 V36">Perché Dio salverà Sion, ricostruirà le città di Giuda: vi abiteranno e ne avranno il possesso.</p>
<p class="C68 V37">La stirpe dei suoi servi ne sarà erede, e chi ama il suo nome vi porrà dimora.</p>
<p class="C69 V1">Al maestro del coro. Di Davide. In memoria.</p>
<p class="C69 V2">Vieni a salvarmi, o Dio, vieni presto, Signore, in mio aiuto.</p>
<p class="C69 V3">Siano confusi e arrossiscano quanti attentano alla mia vita. Retrocedano e siano svergognati quanti vogliono la mia rovina.</p>
<p class="C69 V4">Per la vergogna si volgano indietro quelli che mi deridono.</p>
<p class="C69 V5">Gioia e allegrezza grande per quelli che ti cercano; dicano sempre: «Dio è grande» quelli che amano la tua salvezza.</p>
<p class="C69 V6">Ma io sono povero e infelice, vieni presto, mio Dio; tu sei mio aiuto e mio salvatore; Signore, non tardare.</p>
<p class="C70 V1">In te mi rifugio, Signore, ch'io non resti confuso in eterno.</p>
<p class="C70 V2">Liberami, difendimi per la tua giustizia, porgimi ascolto e salvami.</p>
<p class="C70 V3">Sii per me rupe di difesa, baluardo inaccessibile, poiché tu sei mio rifugio e mia fortezza.</p>
<p class="C70 V4">Mio Dio, salvami dalle mani dell'empio, dalle mani dell'iniquo e dell'oppressore.</p>
<p class="C70 V5">Sei tu, Signore, la mia speranza, la mia fiducia fin dalla mia giovinezza.</p>
<p class="C70 V6">Su di te mi appoggiai fin dal grembo materno, dal seno di mia madre tu sei il mio sostegno; a te la mia lode senza fine.</p>
<p class="C70 V7">Sono parso a molti quasi un prodigio: eri tu il mio rifugio sicuro.</p>
<p class="C70 V8">Della tua lode è piena la mia bocca, della tua gloria, tutto il giorno.</p>
<p class="C70 V9">Non mi respingere nel tempo della vecchiaia, non abbandonarmi quando declinano le mie forze.</p>
<p class="C70 V10">Contro di me parlano i miei nemici, coloro che mi spiano congiurano insieme:</p>
<p class="C70 V11">«Dio lo ha abbandonato, inseguitelo, prendetelo, perché non ha chi lo liberi».</p>
<p class="C70 V12">O Dio, non stare lontano: Dio mio, vieni presto ad aiutarmi.</p>
<p class="C70 V13">Siano confusi e annientati quanti mi accusano, siano coperti d'infamia e di vergogna quanti cercano la mia sventura.</p>
<p class="C70 V14">Io, invece, non cesso di sperare, moltiplicherò le tue lodi.</p>
<p class="C70 V15">La mia bocca annunzierà la tua giustizia, proclamerà sempre la tua salvezza, che non so misurare.</p>
<p class="C70 V16">Dirò le meraviglie del Signore, ricorderò che tu solo sei giusto.</p>
<p class="C70 V17">Tu mi hai istruito, o Dio, fin dalla giovinezza e ancora oggi proclamo i tuoi prodigi.</p>
<p class="C70 V18">E ora, nella vecchiaia e nella canizie, Dio, non abbandonarmi, finché io annunzi la tua potenza, a tutte le generazioni le tue meraviglie.</p>
<p class="C70 V19">La tua giustizia, Dio, è alta come il cielo, tu hai fatto cose grandi: chi è come te, o Dio?</p>
<p class="C70 V20">Mi hai fatto provare molte angosce e sventure: mi darai ancora vita, mi farai risalire dagli abissi della terra,</p>
<p class="C70 V21">accrescerai la mia grandezza e tornerai a consolarmi.</p>
<p class="C70 V22">Allora ti renderò grazie sull'arpa, per la tua fedeltà, o mio Dio; ti canterò sulla cetra, o santo d'Israele.</p>
<p class="C70 V23">Cantando le tue lodi, esulteranno le mie labbra e la mia vita, che tu hai riscattato.</p>
<p class="C70 V24">Anche la mia lingua tutto il giorno proclamerà la tua giustizia, quando saranno confusi e umiliati quelli che cercano la mia rovina.</p>
<p class="C71 V1">Di Salomone. Dio, da' al re il tuo giudizio, al figlio del re la tua giustizia;</p>
<p class="C71 V2">regga con giustizia il tuo popolo e i tuoi poveri con rettitudine.</p>
<p class="C71 V3">Le montagne portino pace al popolo e le colline giustizia.</p>
<p class="C71 V4">Ai miseri del suo popolo renderà giustizia, salverà i figli dei poveri e abbatterà l'oppressore.</p>
<p class="C71 V5">Il suo regno durerà quanto il sole, quanto la luna, per tutti i secoli.</p>
<p class="C71 V6">Scenderà come pioggia sull'erba, come acqua che irrora la terra.</p>
<p class="C71 V7">Nei suoi giorni fiorirà la giustizia e abbonderà la pace, finché non si spenga la luna.</p>
<p class="C71 V8">E dominerà da mare a mare, dal fiume sino ai confini della terra.</p>
<p class="C71 V9">A lui si piegheranno gli abitanti del deserto, lambiranno la polvere i suoi nemici.</p>
<p class="C71 V10">Il re di Tarsis e delle isole porteranno offerte, i re degli Arabi e di Saba offriranno tributi.</p>
<p class="C71 V11">A lui tutti i re si prostreranno, lo serviranno tutte le nazioni.</p>
<p class="C71 V12">Egli libererà il povero che grida e il misero che non trova aiuto,</p>
<p class="C71 V13">avrà pietà del debole e del povero e salverà la vita dei suoi miseri.</p>
<p class="C71 V14">Li riscatterà dalla violenza e dal sopruso, sarà prezioso ai suoi occhi il loro sangue.</p>
<p class="C71 V15">Vivrà e gli sarà dato oro di Arabia; si pregherà per lui ogni giorno, sarà benedetto per sempre.</p>
<p class="C71 V16">Abbonderà il frumento nel paese, ondeggerà sulle cime dei monti; il suo frutto fiorirà come il Libano, la sua messe come l'erba della terra.</p>
<p class="C71 V17">Il suo nome duri in eterno, davanti al sole persista il suo nome. In lui saranno benedette tutte le stirpi della terra e tutti i popoli lo diranno beato.</p>
<p class="C71 V18">Benedetto il Signore, Dio di Israele, egli solo compie prodigi.</p>
<p class="C71 V19">E benedetto il suo nome glorioso per sempre, della sua gloria sia piena tutta la terra. Amen, amen.</p>
<p class="C71 V20">Fine delle preghiere di Davide, figlio di Iesse.</p>
<p class="C72 V1">Salmo. Di Asaf. Quanto è buono Dio con i giusti, con gli uomini dal cuore puro!</p>
<p class="C72 V2">Per poco non inciampavano i miei piedi, per un nulla vacillavano i miei passi,</p>
<p class="C72 V3">perché ho invidiato i prepotenti, vedendo la prosperità dei malvagi.</p>
<p class="C72 V4">Non c'è sofferenza per essi, sano e pasciuto è il loro corpo.</p>
<p class="C72 V5">Non conoscono l'affanno dei mortali e non sono colpiti come gli altri uomini.</p>
<p class="C72 V6">Dell'orgoglio si fanno una collana e la violenza è il loro vestito.</p>
<p class="C72 V7">Esce l'iniquità dal loro grasso, dal loro cuore traboccano pensieri malvagi.</p>
<p class="C72 V8">Scherniscono e parlano con malizia, minacciano dall'alto con prepotenza.</p>
<p class="C72 V9">Levano la loro bocca fino al cielo e la loro lingua percorre la terra.</p>
<p class="C72 V10">Perciò seggono in alto, non li raggiunge la piena delle acque.</p>
<p class="C72 V11">Dicono: «Come può saperlo Dio? C'è forse conoscenza nell'Altissimo?».</p>
<p class="C72 V12">Ecco, questi sono gli empi: sempre tranquilli, ammassano ricchezze.</p>
<p class="C72 V13">Invano dunque ho conservato puro il mio cuore e ho lavato nell'innocenza le mie mani,</p>
<p class="C72 V14">poiché sono colpito tutto il giorno, e la mia pena si rinnova ogni mattina.</p>
<p class="C72 V15">Se avessi detto: «Parlerò come loro», avrei tradito la generazione dei tuoi figli.</p>
<p class="C72 V16">Riflettevo per comprendere: ma fu arduo agli occhi miei,</p>
<p class="C72 V17">finché non entrai nel santuario di Dio e compresi qual è la loro fine.</p>
<p class="C72 V18">Ecco, li poni in luoghi scivolosi, li fai precipitare in rovina.</p>
<p class="C72 V19">Come sono distrutti in un istante, sono finiti, periscono di spavento!</p>
<p class="C72 V20">Come un sogno al risveglio, Signore, quando sorgi, fai svanire la loro immagine.</p>
<p class="C72 V21">Quando si agitava il mio cuore e nell'intimo mi tormentavo,</p>
<p class="C72 V22">io ero stolto e non capivo, davanti a te stavo come una bestia.</p>
<p class="C72 V23">Ma io sono con te sempre: tu mi hai preso per la mano destra.</p>
<p class="C72 V24">Mi guiderai con il tuo consiglio e poi mi accoglierai nella tua gloria.</p>
<p class="C72 V25">Chi altri avrò per me in cielo? Fuori di te nulla bramo sulla terra.</p>
<p class="C72 V26">Vengono meno la mia carne e il mio cuore; ma la roccia del mio cuore è Dio, è Dio la mia sorte per sempre.</p>
<p class="C72 V27">Ecco, perirà chi da te si allontana, tu distruggi chiunque ti è infedele.</p>
<p class="C72 V28">Il mio bene è stare vicino a Dio: nel Signore Dio ho posto il mio rifugio, per narrare tutte le tue opere presso le porte della città di Sion.</p>
<p class="C73 V1">Maskil. Di Asaf. O Dio, perché ci respingi per sempre, perché divampa la tua ira contro il gregge del tuo pascolo?</p>
<p class="C73 V2">Ricordati del popolo che ti sei acquistato nei tempi antichi. Hai riscattato la tribù che è tuo possesso, il monte Sion, dove hai preso dimora.</p>
<p class="C73 V3">Volgi i tuoi passi a queste rovine eterne: il nemico ha devastato tutto nel tuo santuario.</p>
<p class="C73 V4">Ruggirono i tuoi avversari nel tuo tempio, issarono i loro vessilli come insegna.</p>
<p class="C73 V5">Come chi vibra in alto la scure nel folto di una selva,</p>
<p class="C73 V6">con l'ascia e con la scure frantumavano le sue porte.</p>
<p class="C73 V7">Hanno dato alle fiamme il tuo santuario, hanno profanato e demolito la dimora del tuo nome;</p>
<p class="C73 V8">pensavano: «Distruggiamoli tutti»; hanno bruciato tutti i santuari di Dio nel paese.</p>
<p class="C73 V9">Non vediamo più le nostre insegne, non ci sono più profeti e tra di noi nessuno sa fino a quando...</p>
<p class="C73 V10">Fino a quando, o Dio, insulterà l'avversario, il nemico continuerà a disprezzare il tuo nome?</p>
<p class="C73 V11">Perché ritiri la tua mano e trattieni in seno la destra?</p>
<p class="C73 V12">Eppure Dio è nostro re dai tempi antichi, ha operato la salvezza nella nostra terra.</p>
<p class="C73 V13">Tu con potenza hai diviso il mare, hai schiacciato la testa dei draghi sulle acque.</p>
<p class="C73 V14">Al Leviatàn hai spezzato la testa, lo hai dato in pasto ai mostri marini.</p>
<p class="C73 V15">Fonti e torrenti tu hai fatto scaturire, hai inaridito fiumi perenni.</p>
<p class="C73 V16">Tuo è il giorno e tua è la notte, la luna e il sole tu li hai creati.</p>
<p class="C73 V17">Tu hai fissato i confini della terra, l'estate e l'inverno tu li hai ordinati.</p>
<p class="C73 V18">Ricorda: il nemico ha insultato Dio, un popolo stolto ha disprezzato il tuo nome.</p>
<p class="C73 V19">Non abbandonare alle fiere la vita di chi ti loda, non dimenticare mai la vita dei tuoi poveri.</p>
<p class="C73 V20">Sii fedele alla tua alleanza; gli angoli della terra sono covi di violenza.</p>
<p class="C73 V21">L'umile non torni confuso, l'afflitto e il povero lodino il tuo nome.</p>
<p class="C73 V22">Sorgi, Dio, difendi la tua causa, ricorda che lo stolto ti insulta tutto il giorno.</p>
<p class="C73 V23">Non dimenticare lo strepito dei tuoi nemici; il tumulto dei tuoi avversari cresce senza fine.</p>
<p class="C74 V1">Al maestro del coro. Su «Non dimenticare». Salmo. Di Asaf. Canto.</p>
<p class="C74 V2">Noi ti rendiamo grazie, o Dio, ti rendiamo grazie: invocando il tuo nome, raccontiamo le tue meraviglie.</p>
<p class="C74 V3">Nel tempo che avrò stabilito io giudicherò con rettitudine.</p>
<p class="C74 V4">Si scuota la terra con i suoi abitanti, io tengo salde le sue colonne.</p>
<p class="C74 V5">Dico a chi si vanta: «Non vantatevi». E agli empi: «Non alzate la testa!».</p>
<p class="C74 V6">Non alzate la testa contro il cielo, non dite insulti a Dio.</p>
<p class="C74 V7">Non dall'oriente, non dall'occidente, non dal deserto, non dalle montagne</p>
<p class="C74 V8">ma da Dio viene il giudizio: è lui che abbatte l'uno e innalza l'altro.</p>
<p class="C74 V9">Poiché nella mano del Signore è un calice ricolmo di vino drogato. Egli ne versa: fino alla feccia ne dovranno sorbire, ne berranno tutti gli empi della terra.</p>
<p class="C74 V10">Io invece esulterò per sempre, canterò inni al Dio di Giacobbe.</p>
<p class="C74 V11">Annienterò tutta l'arroganza degli empi, allora si alzerà la potenza dei giusti.</p>
<p class="C75 V1">Al maestro del coro. Su strumenti a corda con cetre. Salmo. Di Asaf. Canto.</p>
<p class="C75 V2">Dio è conosciuto in Giuda, in Israele è grande il suo nome.</p>
<p class="C75 V3">È in Gerusalemme la sua dimora, la sua abitazione, in Sion.</p>
<p class="C75 V4">Qui spezzò le saette dell'arco, lo scudo, la spada, la guerra.</p>
<p class="C75 V5">Splendido tu sei, o Potente, sui monti della preda;</p>
<p class="C75 V6">furono spogliati i valorosi, furono colti dal sonno, nessun prode ritrovava la sua mano.</p>
<p class="C75 V7">Dio di Giacobbe, alla tua minaccia, si arrestarono carri e cavalli.</p>
<p class="C75 V8">Tu sei terribile; chi ti resiste quando si scatena la tua ira?</p>
<p class="C75 V9">Dal cielo fai udire la sentenza: sbigottita la terra tace</p>
<p class="C75 V10">quando Dio si alza per giudicare, per salvare tutti gli umili della terra.</p>
<p class="C75 V11">L'uomo colpito dal tuo furore ti dà gloria, gli scampati dall'ira ti fanno festa.</p>
<p class="C75 V12">Fate voti al Signore vostro Dio e adempiteli, quanti lo circondano portino doni al Terribile,</p>
<p class="C75 V13">a lui che toglie il respiro ai potenti; è terribile per i re della terra.</p>
<p class="C76 V1">Al maestro del coro. Su «Iditum». Di Asaf. Salmo.</p>
<p class="C76 V2">La mia voce sale a Dio e grido aiuto; la mia voce sale a Dio, finché mi ascolti.</p>
<p class="C76 V3">Nel giorno dell'angoscia io cerco il Signore, tutta la notte la mia mano è tesa e non si stanca; io rifiuto ogni conforto.</p>
<p class="C76 V4">Mi ricordo di Dio e gemo, medito e viene meno il mio spirito.</p>
<p class="C76 V5">Tu trattieni dal sonno i miei occhi, sono turbato e senza parole.</p>
<p class="C76 V6">Ripenso ai giorni passati, ricordo gli anni lontani.</p>
<p class="C76 V7">Un canto nella notte mi ritorna nel cuore: rifletto e il mio spirito si va interrogando.</p>
<p class="C76 V8">Forse Dio ci respingerà per sempre, non sarà più benevolo con noi?</p>
<p class="C76 V9">È forse cessato per sempre il suo amore, è finita la sua promessa per sempre?</p>
<p class="C76 V10">Può Dio aver dimenticato la misericordia, aver chiuso nell'ira il suo cuore?</p>
<p class="C76 V11">E ho detto: «Questo è il mio tormento: è mutata la destra dell'Altissimo».</p>
<p class="C76 V12">Ricordo le gesta del Signore, ricordo le tue meraviglie di un tempo.</p>
<p class="C76 V13">Mi vado ripetendo le tue opere, considero tutte le tue gesta.</p>
<p class="C76 V14">O Dio, santa è la tua via; quale dio è grande come il nostro Dio?</p>
<p class="C76 V15">Tu sei il Dio che opera meraviglie, manifesti la tua forza fra le genti.</p>
<p class="C76 V16">È il tuo braccio che ha salvato il tuo popolo, i figli di Giacobbe e di Giuseppe.</p>
<p class="C76 V17">Ti videro le acque, Dio, ti videro e ne furono sconvolte; sussultarono anche gli abissi.</p>
<p class="C76 V18">Le nubi rovesciarono acqua, scoppiò il tuono nel cielo; le tue saette guizzarono.</p>
<p class="C76 V19">Il fragore dei tuoi tuoni nel turbine, i tuoi fulmini rischiararono il mondo, la terra tremò e fu scossa.</p>
<p class="C76 V20">Sul mare passava la tua via, i tuoi sentieri sulle grandi acque e le tue orme rimasero invisibili.</p>
<p class="C76 V21">Guidasti come gregge il tuo popolo per mano di Mosè e di Aronne.</p>
<p class="C77 V1">Maskil. Di Asaf. Popolo mio, porgi l'orecchio al mio insegnamento, ascolta le parole della mia bocca.</p>
<p class="C77 V2">Aprirò la mia bocca in parabole, rievocherò gli arcani dei tempi antichi.</p>
<p class="C77 V3">Ciò che abbiamo udito e conosciuto e i nostri padri ci hanno raccontato,</p>
<p class="C77 V4">non lo terremo nascosto ai loro figli; diremo alla generazione futura le lodi del Signore, la sua potenza e le meraviglie che egli ha compiuto.</p>
<p class="C77 V5">Ha stabilito una testimonianza in Giacobbe, ha posto una legge in Israele: ha comandato ai nostri padri di farle conoscere ai loro figli,</p>
<p class="C77 V6">perché le sappia la generazione futura, i figli che nasceranno. Anch'essi sorgeranno a raccontarlo ai loro figli</p>
<p class="C77 V7">perché ripongano in Dio la loro fiducia e non dimentichino le opere di Dio, ma osservino i suoi comandi.</p>
<p class="C77 V8">Non siano come i loro padri, generazione ribelle e ostinata, generazione dal cuore incostante e dallo spirito infedele a Dio.</p>
<p class="C77 V9">I figli di Efraim, valenti tiratori d'arco, voltarono le spalle nel giorno della lotta.</p>
<p class="C77 V10">Non osservarono l'alleanza di Dio, rifiutando di seguire la sua legge.</p>
<p class="C77 V11">Dimenticarono le sue opere, le meraviglie che aveva loro mostrato.</p>
<p class="C77 V12">Aveva fatto prodigi davanti ai loro padri, nel paese d'Egitto, nei campi di Tanis.</p>
<p class="C77 V13">Divise il mare e li fece passare e fermò le acque come un argine.</p>
<p class="C77 V14">Li guidò con una nube di giorno e tutta la notte con un bagliore di fuoco.</p>
<p class="C77 V15">Spaccò le rocce nel deserto e diede loro da bere come dal grande abisso.</p>
<p class="C77 V16">Fece sgorgare ruscelli dalla rupe e scorrere l'acqua a torrenti.</p>
<p class="C77 V17">Eppure continuarono a peccare contro di lui, a ribellarsi all'Altissimo nel deserto.</p>
<p class="C77 V18">Nel loro cuore tentarono Dio, chiedendo cibo per le loro brame;</p>
<p class="C77 V19">mormorarono contro Dio dicendo: «Potrà forse Dio preparare una mensa nel deserto?».</p>
<p class="C77 V20">Ecco, egli percosse la rupe e ne scaturì acqua, e strariparono torrenti. «Potrà forse dare anche pane o preparare carne al suo popolo?».</p>
<p class="C77 V21">All'udirli il Signore ne fu adirato; un fuoco divampò contro Giacobbe e l'ira esplose contro Israele,</p>
<p class="C77 V22">perché non ebbero fede in Dio né speranza nella sua salvezza.</p>
<p class="C77 V23">Comandò alle nubi dall'alto e aprì le porte del cielo;</p>
<p class="C77 V24">fece piovere su di essi la manna per cibo e diede loro pane del cielo:</p>
<p class="C77 V25">l'uomo mangiò il pane degli angeli, diede loro cibo in abbondanza.</p>
<p class="C77 V26">Scatenò nel cielo il vento d'oriente, fece spirare l'australe con potenza;</p>
<p class="C77 V27">su di essi fece piovere la carne come polvere e gli uccelli come sabbia del mare;</p>
<p class="C77 V28">caddero in mezzo ai loro accampamenti, tutto intorno alle loro tende.</p>
<p class="C77 V29">Mangiarono e furono ben sazi, li soddisfece nel loro desiderio.</p>
<p class="C77 V30">La loro avidità non era ancora saziata, avevano ancora il cibo in bocca,</p>
<p class="C77 V31">quando l'ira di Dio si alzò contro di essi, facendo strage dei più vigorosi e abbattendo i migliori d'Israele.</p>
<p class="C77 V32">Con tutto questo continuarono a peccare e non credettero ai suoi prodigi.</p>
<p class="C77 V33">Allora dissipò come un soffio i loro giorni e i loro anni con strage repentina.</p>
<p class="C77 V34">Quando li faceva perire, lo cercavano, ritornavano e ancora si volgevano a Dio;</p>
<p class="C77 V35">ricordavano che Dio è loro rupe, e Dio, l'Altissimo, il loro salvatore;</p>
<p class="C77 V36">lo lusingavano con la bocca e gli mentivano con la lingua;</p>
<p class="C77 V37">il loro cuore non era sincero con lui e non erano fedeli alla sua alleanza.</p>
<p class="C77 V38">Ed egli, pietoso, perdonava la colpa, li perdonava invece di distruggerli. Molte volte placò la sua ira e trattenne il suo furore,</p>
<p class="C77 V39">ricordando che essi sono carne, un soffio che va e non ritorna.</p>
<p class="C77 V40">Quante volte si ribellarono a lui nel deserto, lo contristarono in quelle solitudini!</p>
<p class="C77 V41">Sempre di nuovo tentavano Dio, esasperavano il Santo di Israele.</p>
<p class="C77 V42">Non si ricordavano più della sua mano, del giorno che li aveva liberati dall'oppressore,</p>
<p class="C77 V43">quando operò in Egitto i suoi prodigi, i suoi portenti nei campi di Tanis.</p>
<p class="C77 V44">Egli mutò in sangue i loro fiumi e i loro ruscelli, perché non bevessero.</p>
<p class="C77 V45">Mandò tafàni a divorarli e rane a molestarli.</p>
<p class="C77 V46">Diede ai bruchi il loro raccolto, alle locuste la loro fatica.</p>
<p class="C77 V47">Distrusse con la grandine le loro vigne, i loro sicomori con la brina.</p>
<p class="C77 V48">Consegnò alla grandine il loro bestiame, ai fulmini i loro greggi.</p>
<p class="C77 V49">Scatenò contro di essi la sua ira ardente, la collera, lo sdegno, la tribolazione, e inviò messaggeri di sventure.</p>
<p class="C77 V50">Diede sfogo alla sua ira: non li risparmiò dalla morte e diede in preda alla peste la loro vita.</p>
<p class="C77 V51">Colpì ogni primogenito in Egitto, nelle tende di Cam la primizia del loro vigore.</p>
<p class="C77 V52">Fece partire come gregge il suo popolo e li guidò come branchi nel deserto.</p>
<p class="C77 V53">Li condusse sicuri e senza paura e i loro nemici li sommerse il mare.</p>
<p class="C77 V54">Li fece salire al suo luogo santo, al monte conquistato dalla sua destra.</p>
<p class="C77 V55">Scacciò davanti a loro i popoli e sulla loro eredità gettò la sorte, facendo dimorare nelle loro tende le tribù di Israele.</p>
<p class="C77 V56">Ma ancora lo tentarono, si ribellarono a Dio, l'Altissimo, non obbedirono ai suoi comandi.</p>
<p class="C77 V57">Sviati, lo tradirono come i loro padri, fallirono come un arco allentato.</p>
<p class="C77 V58">Lo provocarono con le loro alture e con i loro idoli lo resero geloso.</p>
<p class="C77 V59">Dio, all'udire, ne fu irritato e respinse duramente Israele.</p>
<p class="C77 V60">Abbandonò la dimora di Silo, la tenda che abitava tra gli uomini.</p>
<p class="C77 V61">Consegnò in schiavitù la sua forza, la sua gloria in potere del nemico.</p>
<p class="C77 V62">Diede il suo popolo in preda alla spada e contro la sua eredità si accese d'ira.</p>
<p class="C77 V63">Il fuoco divorò il fiore dei suoi giovani, le sue vergini non ebbero canti nuziali.</p>
<p class="C77 V64">I suoi sacerdoti caddero di spada e le loro vedove non fecero lamento.</p>
<p class="C77 V65">Ma poi il Signore si destò come da un sonno, come un prode assopito dal vino.</p>
<p class="C77 V66">Colpì alle spalle i suoi nemici, inflisse loro una vergogna eterna.</p>
<p class="C77 V67">Ripudiò le tende di Giuseppe, non scelse la tribù di Efraim;</p>
<p class="C77 V68">ma elesse la tribù di Giuda, il monte Sion che egli ama.</p>
<p class="C77 V69">Costruì il suo tempio alto come il cielo e come la terra stabile per sempre.</p>
<p class="C77 V70">Egli scelse Davide suo servo e lo trasse dagli ovili delle pecore.</p>
<p class="C77 V71">Lo chiamò dal seguito delle pecore madri per pascere Giacobbe suo popolo, la sua eredità Israele.</p>
<p class="C77 V72">Fu per loro pastore dal cuore integro e li guidò con mano sapiente.</p>
<p class="C78 V1">Salmo. Di Asaf. O Dio, nella tua eredità sono entrate le nazioni, hanno profanato il tuo santo tempio, hanno ridotto in macerie Gerusalemme.</p>
<p class="C78 V2">Hanno abbandonato i cadaveri dei tuoi servi in pasto agli uccelli del cielo, la carne dei tuoi fedeli agli animali selvaggi.</p>
<p class="C78 V3">Hanno versato il loro sangue come acqua intorno a Gerusalemme, e nessuno seppelliva.</p>
<p class="C78 V4">Siamo divenuti l'obbrobrio dei nostri vicini, scherno e ludibrio di chi ci sta intorno.</p>
<p class="C78 V5">Fino a quando, Signore, sarai adirato: per sempre? Arderà come fuoco la tua gelosia?</p>
<p class="C78 V6">Riversa il tuo sdegno sui popoli che non ti riconoscono e sui regni che non invocano il tuo nome,</p>
<p class="C78 V7">perché hanno divorato Giacobbe, hanno devastato la sua dimora.</p>
<p class="C78 V8">Non imputare a noi le colpe dei nostri padri, presto ci venga incontro la tua misericordia, poiché siamo troppo infelici.</p>
<p class="C78 V9">Aiutaci, Dio, nostra salvezza, per la gloria del tuo nome, salvaci e perdona i nostri peccati per amore del tuo nome.</p>
<p class="C78 V10">Perché i popoli dovrebbero dire: «Dov'è il loro Dio?». Si conosca tra i popoli, sotto i nostri occhi, la vendetta per il sangue dei tuoi servi.</p>
<p class="C78 V11">Giunga fino a te il gemito dei prigionieri; con la potenza della tua mano salva i votati alla morte.</p>
<p class="C78 V12">Fa' ricadere sui nostri vicini sette volte l'affronto con cui ti hanno insultato, Signore.</p>
<p class="C78 V13">E noi, tuo popolo e gregge del tuo pascolo, ti renderemo grazie per sempre; di età in età proclameremo la tua lode.</p>
<p class="C79 V1">Al maestro del coro. Su «Giglio del precetto». Di Asaf. Salmo.</p>
<p class="C79 V2">Tu, pastore d'Israele, ascolta, tu che guidi Giuseppe come un gregge. Assiso sui cherubini rifulgi</p>
<p class="C79 V3">davanti a Efraim, Beniamino e Manasse. Risveglia la tua potenza e vieni in nostro soccorso.</p>
<p class="C79 V4">Rialzaci, Signore, nostro Dio, fa' splendere il tuo volto e noi saremo salvi.</p>
<p class="C79 V5">Signore, Dio degli eserciti, fino a quando fremerai di sdegno contro le preghiere del tuo popolo?</p>
<p class="C79 V6">Tu ci nutri con pane di lacrime, ci fai bere lacrime in abbondanza.</p>
<p class="C79 V7">Ci hai fatto motivo di contesa per i vicini, e i nostri nemici ridono di noi.</p>
<p class="C79 V8">Rialzaci, Dio degli eserciti, fa' risplendere il tuo volto e noi saremo salvi.</p>
<p class="C79 V9">Hai divelto una vite dall'Egitto, per trapiantarla hai espulso i popoli.</p>
<p class="C79 V10">Le hai preparato il terreno, hai affondato le sue radici e ha riempito la terra.</p>
<p class="C79 V11">La sua ombra copriva le montagne e i suoi rami i più alti cedri.</p>
<p class="C79 V12">Ha esteso i suoi tralci fino al mare e arrivavano al fiume i suoi germogli.</p>
<p class="C79 V13">Perché hai abbattuto la sua cinta e ogni viandante ne fa vendemmia?</p>
<p class="C79 V14">La devasta il cinghiale del bosco e se ne pasce l'animale selvatico.</p>
<p class="C79 V15">Dio degli eserciti, volgiti, guarda dal cielo e vedi e visita questa vigna,</p>
<p class="C79 V16">proteggi il ceppo che la tua destra ha piantato, il germoglio che ti sei coltivato.</p>
<p class="C79 V17">Quelli che l'arsero col fuoco e la recisero, periranno alla minaccia del tuo volto.</p>
<p class="C79 V18">Sia la tua mano sull'uomo della tua destra, sul figlio dell'uomo che per te hai reso forte.</p>
<p class="C79 V19">Da te più non ci allontaneremo, ci farai vivere e invocheremo il tuo nome.</p>
<p class="C79 V20">Rialzaci, Signore, Dio degli eserciti, fa' splendere il tuo volto e noi saremo salvi.</p>
<p class="C80 V1">Al maestro del coro. Su «I torchi...». Di Asaf.</p>
<p class="C80 V2">Esultate in Dio, nostra forza, acclamate al Dio di Giacobbe.</p>
<p class="C80 V3">Intonate il canto e suonate il timpano, la cetra melodiosa con l'arpa.</p>
<p class="C80 V4">Suonate la tromba nel plenilunio, nostro giorno di festa.</p>
<p class="C80 V5">Questa è una legge per Israele, un decreto del Dio di Giacobbe.</p>
<p class="C80 V6">Lo ha dato come testimonianza a Giuseppe, quando usciva dal paese d'Egitto. Un linguaggio mai inteso io sento:</p>
<p class="C80 V7">«Ho liberato dal peso la sua spalla, le sue mani hanno deposto la cesta.</p>
<p class="C80 V8">Hai gridato a me nell'angoscia e io ti ho liberato, avvolto nella nube ti ho dato risposta, ti ho messo alla prova alle acque di Meriba.</p>
<p class="C80 V9">Ascolta, popolo mio, ti voglio ammonire; Israele, se tu mi ascoltassi!</p>
<p class="C80 V10">Non ci sia in mezzo a te un altro dio e non prostrarti a un dio straniero.</p>
<p class="C80 V11">Sono io il Signore tuo Dio, che ti ho fatto uscire dal paese d'Egitto; apri la tua bocca, la voglio riempire.</p>
<p class="C80 V12">Ma il mio popolo non ha ascoltato la mia voce, Israele non mi ha obbedito.</p>
<p class="C80 V13">L'ho abbandonato alla durezza del suo cuore, che seguisse il proprio consiglio.</p>
<p class="C80 V14">Se il mio popolo mi ascoltasse, se Israele camminasse per le mie vie!</p>
<p class="C80 V15">Subito piegherei i suoi nemici e contro i suoi avversari porterei la mia mano.</p>
<p class="C80 V16">I nemici del Signore gli sarebbero sottomessi e la loro sorte sarebbe segnata per sempre;</p>
<p class="C80 V17">li nutrirei con fiore di frumento, li sazierei con miele di roccia».</p>
<p class="C81 V1">Salmo. Di Asaf. Dio si alza nell'assemblea divina, giudica in mezzo agli dèi.</p>
<p class="C81 V2">«Fino a quando giudicherete iniquamente e sosterrete la parte degli empi?</p>
<p class="C81 V3">Difendete il debole e l'orfano, al misero e al povero fate giustizia.</p>
<p class="C81 V4">Salvate il debole e l'indigente, liberatelo dalla mano degli empi».</p>
<p class="C81 V5">Non capiscono, non vogliono intendere, avanzano nelle tenebre; vacillano tutte le fondamenta della terra.</p>
<p class="C81 V6">Io ho detto: «Voi siete dèi, siete tutti figli dell'Altissimo».</p>
<p class="C81 V7">Eppure morirete come ogni uomo, cadrete come tutti i potenti.</p>
<p class="C81 V8">Sorgi, Dio, a giudicare la terra, perché a te appartengono tutte le genti.</p>
<p class="C82 V1">Canto. Salmo. Di Asaf.</p>
<p class="C82 V2">Dio, non darti riposo, non restare muto e inerte, o Dio.</p>
<p class="C82 V3">Vedi: i tuoi avversari fremono e i tuoi nemici alzano la testa.</p>
<p class="C82 V4">Contro il tuo popolo ordiscono trame e congiurano contro i tuoi protetti.</p>
<p class="C82 V5">Hanno detto: «Venite, cancelliamoli come popolo e più non si ricordi il nome di Israele».</p>
<p class="C82 V6">Hanno tramato insieme concordi, contro di te hanno concluso un'alleanza;</p>
<p class="C82 V7">le tende di Edom e gli Ismaeliti, Moab e gli Agareni,</p>
<p class="C82 V8">Gebal, Ammon e Amalek, la Palestina con gli abitanti di Tiro.</p>
<p class="C82 V9">Anche Assur è loro alleato e ai figli di Lot presta man forte.</p>
<p class="C82 V10">Trattali come Madian e Sisara, come Iabin al torrente di Kison:</p>
<p class="C82 V11">essi furono distrutti a Endor, diventarono concime per la terra.</p>
<p class="C82 V12">Rendi i loro principi come Oreb e Zeb, e come Zebee e Sàlmana tutti i loro capi;</p>
<p class="C82 V13">essi dicevano: «I pascoli di Dio conquistiamoli per noi».</p>
<p class="C82 V14">Mio Dio, rendili come turbine, come pula dispersa dal vento.</p>
<p class="C82 V15">Come il fuoco che brucia il bosco e come la fiamma che divora i monti,</p>
<p class="C82 V16">così tu inseguili con la tua bufera e sconvolgili con il tuo uragano.</p>
<p class="C82 V17">Copri di vergogna i loro volti perché cerchino il tuo nome, Signore.</p>
<p class="C82 V18">Restino confusi e turbati per sempre, siano umiliati, periscano;</p>
<p class="C82 V19">sappiano che tu hai nome «Signore», tu solo sei l'Altissimo su tutta la terra.</p>
<p class="C83 V1">Al maestro del coro. Su «I torchi...». Dei figli di Core. Salmo.</p>
<p class="C83 V2">Quanto sono amabili le tue dimore, Signore degli eserciti!</p>
<p class="C83 V3">L'anima mia languisce e brama gli atri del Signore. Il mio cuore e la mia carne esultano nel Dio vivente.</p>
<p class="C83 V4">Anche il passero trova la casa, la rondine il nido, dove porre i suoi piccoli, presso i tuoi altari, Signore degli eserciti, mio re e mio Dio.</p>
<p class="C83 V5">Beato chi abita la tua casa: sempre canta le tue lodi!</p>
<p class="C83 V6">Beato chi trova in te la sua forza e decide nel suo cuore il santo viaggio.</p>
<p class="C83 V7">Passando per la valle del pianto la cambia in una sorgente, anche la prima pioggia l'ammanta di benedizioni.</p>
<p class="C83 V8">Cresce lungo il cammino il suo vigore, finché compare davanti a Dio in Sion.</p>
<p class="C83 V9">Signore, Dio degli eserciti, ascolta la mia preghiera, porgi l'orecchio, Dio di Giacobbe.</p>
<p class="C83 V10">Vedi, Dio, nostro scudo, guarda il volto del tuo consacrato.</p>
<p class="C83 V11">Per me un giorno nei tuoi atri è più che mille altrove, stare sulla soglia della casa del mio Dio è meglio che abitare nelle tende degli empi.</p>
<p class="C83 V12">Poiché sole e scudo è il Signore Dio; il Signore concede grazia e gloria, non rifiuta il bene a chi cammina con rettitudine.</p>
<p class="C83 V13">Signore degli eserciti, beato l'uomo che in te confida.</p>
<p class="C84 V1">Al maestro del coro. Dei figli di Core. Salmo.</p>
<p class="C84 V2">Signore, sei stato buono con la tua terra, hai ricondotto i deportati di Giacobbe.</p>
<p class="C84 V3">Hai perdonato l'iniquità del tuo popolo, hai cancellato tutti i suoi peccati.</p>
<p class="C84 V4">Hai deposto tutto il tuo sdegno e messo fine alla tua grande ira.</p>
<p class="C84 V5">Rialzaci, Dio nostra salvezza, e placa il tuo sdegno verso di noi.</p>
<p class="C84 V6">Forse per sempre sarai adirato con noi, di età in età estenderai il tuo sdegno?</p>
<p class="C84 V7">Non tornerai tu forse a darci vita, perché in te gioisca il tuo popolo?</p>
<p class="C84 V8">Mostraci, Signore, la tua misericordia e donaci la tua salvezza.</p>
<p class="C84 V9">Ascolterò che cosa dice Dio, il Signore: egli annunzia la pace per il suo popolo, per i suoi fedeli, per chi ritorna a lui con tutto il cuore.</p>
<p class="C84 V10">La sua salvezza è vicina a chi lo teme e la sua gloria abiterà la nostra terra.</p>
<p class="C84 V11">Misericordia e verità s'incontreranno, giustizia e pace si baceranno.</p>
<p class="C84 V12">La verità germoglierà dalla terra e la giustizia si affaccerà dal cielo.</p>
<p class="C84 V13">Quando il Signore elargirà il suo bene, la nostra terra darà il suo frutto.</p>
<p class="C84 V14">Davanti a lui camminerà la giustizia e sulla via dei suoi passi la salvezza.</p>
<p class="C85 V1">Supplica. Di Davide. Signore, tendi l'orecchio, rispondimi, perché io sono povero e infelice.</p>
<p class="C85 V2">Custodiscimi perché sono fedele; tu, Dio mio, salva il tuo servo, che in te spera.</p>
<p class="C85 V3">Pietà di me, Signore, a te grido tutto il giorno.</p>
<p class="C85 V4">Rallegra la vita del tuo servo, perché a te, Signore, innalzo l'anima mia.</p>
<p class="C85 V5">Tu sei buono, Signore, e perdoni, sei pieno di misericordia con chi ti invoca.</p>
<p class="C85 V6">Porgi l'orecchio, Signore, alla mia preghiera e sii attento alla voce della mia supplica.</p>
<p class="C85 V7">Nel giorno dell'angoscia alzo a te il mio grido e tu mi esaudirai.</p>
<p class="C85 V8">Fra gli dèi nessuno è come te, Signore, e non c'è nulla che uguagli le tue opere.</p>
<p class="C85 V9">Tutti i popoli che hai creato verranno e si prostreranno davanti a te, o Signore, per dare gloria al tuo nome;</p>
<p class="C85 V10">grande tu sei e compi meraviglie: tu solo sei Dio.</p>
<p class="C85 V11">Mostrami, Signore, la tua via, perché nella tua verità io cammini; donami un cuore semplice che tema il tuo nome.</p>
<p class="C85 V12">Ti loderò, Signore, Dio mio, con tutto il cuore e darò gloria al tuo nome sempre,</p>
<p class="C85 V13">perché grande con me è la tua misericordia: dal profondo degli inferi mi hai strappato.</p>
<p class="C85 V14">Mio Dio, mi assalgono gli arroganti, una schiera di violenti attenta alla mia vita, non pongono te davanti ai loro occhi.</p>
<p class="C85 V15">Ma tu, Signore, Dio di pietà, compassionevole, lento all'ira e pieno di amore, Dio fedele,</p>
<p class="C85 V16">volgiti a me e abbi misericordia: dona al tuo servo la tua forza, salva il figlio della tua ancella.</p>
<p class="C85 V17">Dammi un segno di benevolenza; vedano e siano confusi i miei nemici, perché tu, Signore, mi hai soccorso e consolato.</p>
<p class="C86 V1">Dei figli di Core. Salmo. Canto. Le sue fondamenta sono sui monti santi;</p>
<p class="C86 V2">il Signore ama le porte di Sion più di tutte le dimore di Giacobbe.</p>
<p class="C86 V3">Di te si dicono cose stupende, città di Dio.</p>
<p class="C86 V4">Ricorderò Raab e Babilonia fra quelli che mi conoscono; ecco, Palestina, Tiro ed Etiopia: tutti là sono nati.</p>
<p class="C86 V5">Si dirà di Sion: «L'uno e l'altro è nato in essa e l'Altissimo la tiene salda».</p>
<p class="C86 V6">Il Signore scriverà nel libro dei popoli: «Là costui è nato».</p>
<p class="C86 V7">E danzando canteranno: «Sono in te tutte le mie sorgenti».</p>
<p class="C87 V1">Canto. Salmo. Dei figli di Core. Al maestro del coro. Su «Macalat». Per canto. Maskil. Di Eman l'Ezraita.</p>
<p class="C87 V2">Signore, Dio della mia salvezza, davanti a te grido giorno e notte.</p>
<p class="C87 V3">Giunga fino a te la mia preghiera, tendi l'orecchio al mio lamento.</p>
<p class="C87 V4">Io sono colmo di sventure, la mia vita è vicina alla tomba.</p>
<p class="C87 V5">Sono annoverato tra quelli che scendono nella fossa, sono come un morto ormai privo di forza.</p>
<p class="C87 V6">È tra i morti il mio giaciglio, sono come gli uccisi stesi nel sepolcro, dei quali tu non conservi il ricordo e che la tua mano ha abbandonato.</p>
<p class="C87 V7">Mi hai gettato nella fossa profonda, nelle tenebre e nell'ombra di morte.</p>
<p class="C87 V8">Pesa su di me il tuo sdegno e con tutti i tuoi flutti mi sommergi.</p>
<p class="C87 V9">Hai allontanato da me i miei compagni, mi hai reso per loro un orrore. Sono prigioniero senza scampo;</p>
<p class="C87 V10">si consumano i miei occhi nel patire. Tutto il giorno ti chiamo, Signore, verso di te protendo le mie mani.</p>
<p class="C87 V11">Compi forse prodigi per i morti? O sorgono le ombre a darti lode?</p>
<p class="C87 V12">Si celebra forse la tua bontà nel sepolcro, la tua fedeltà negli inferi?</p>
<p class="C87 V13">Nelle tenebre si conoscono forse i tuoi prodigi, la tua giustizia nel paese dell'oblio?</p>
<p class="C87 V14">Ma io a te, Signore, grido aiuto, e al mattino giunge a te la mia preghiera.</p>
<p class="C87 V15">Perché, Signore, mi respingi, perché mi nascondi il tuo volto?</p>
<p class="C87 V16">Sono infelice e morente dall'infanzia, sono sfinito, oppresso dai tuoi terrori.</p>
<p class="C87 V17">Sopra di me è passata la tua ira, i tuoi spaventi mi hanno annientato,</p>
<p class="C87 V18">mi circondano come acqua tutto il giorno, tutti insieme mi avvolgono.</p>
<p class="C87 V19">Hai allontanato da me amici e conoscenti, mi sono compagne solo le tenebre.</p>
<p class="C88 V1">Maskil. Di Etan l'Ezraita.</p>
<p class="C88 V2">Canterò senza fine le grazie del Signore, con la mia bocca annunzierò la tua fedeltà nei secoli,</p>
<p class="C88 V3">perché hai detto: «La mia grazia rimane per sempre»; la tua fedeltà è fondata nei cieli.</p>
<p class="C88 V4">«Ho stretto un'alleanza con il mio eletto, ho giurato a Davide mio servo:</p>
<p class="C88 V5">stabilirò per sempre la tua discendenza, ti darò un trono che duri nei secoli».</p>
<p class="C88 V6">I cieli cantano le tue meraviglie, Signore, la tua fedeltà nell'assemblea dei santi.</p>
<p class="C88 V7">Chi sulle nubi è uguale al Signore, chi è simile al Signore tra gli angeli di Dio?</p>
<p class="C88 V8">Dio è tremendo nell'assemblea dei santi, grande e terribile tra quanti lo circondano.</p>
<p class="C88 V9">Chi è uguale a te, Signore, Dio degli eserciti? Sei potente, Signore, e la tua fedeltà ti fa corona.</p>
<p class="C88 V10">Tu domini l'orgoglio del mare, tu plachi il tumulto dei suoi flutti.</p>
<p class="C88 V11">Tu hai calpestato Raab come un vinto, con braccio potente hai disperso i tuoi nemici.</p>
<p class="C88 V12">Tuoi sono i cieli, tua è la terra, tu hai fondato il mondo e quanto contiene;</p>
<p class="C88 V13">il settentrione e il mezzogiorno tu li hai creati, il Tabor e l'Ermon cantano il tuo nome.</p>
<p class="C88 V14">È potente il tuo braccio, forte la tua mano, alta la tua destra.</p>
<p class="C88 V15">Giustizia e diritto sono la base del tuo trono, grazia e fedeltà precedono il tuo volto.</p>
<p class="C88 V16">Beato il popolo che ti sa acclamare e cammina, o Signore, alla luce del tuo volto:</p>
<p class="C88 V17">esulta tutto il giorno nel tuo nome, nella tua giustizia trova la sua gloria.</p>
<p class="C88 V18">Perché tu sei il vanto della sua forza e con il tuo favore innalzi la nostra potenza.</p>
<p class="C88 V19">Perché del Signore è il nostro scudo, il nostro re, del Santo d'Israele.</p>
<p class="C88 V20">Un tempo parlasti in visione ai tuoi santi dicendo: «Ho portato aiuto a un prode, ho innalzato un eletto tra il mio popolo.</p>
<p class="C88 V21">Ho trovato Davide, mio servo, con il mio santo olio l'ho consacrato;</p>
<p class="C88 V22">la mia mano è il suo sostegno, il mio braccio è la sua forza.</p>
<p class="C88 V23">Su di lui non trionferà il nemico, né l'opprimerà l'iniquo.</p>
<p class="C88 V24">Annienterò davanti a lui i suoi nemici e colpirò quelli che lo odiano.</p>
<p class="C88 V25">La mia fedeltà e la mia grazia saranno con lui e nel mio nome si innalzerà la sua potenza.</p>
<p class="C88 V26">Stenderò sul mare la sua mano e sui fiumi la sua destra.</p>
<p class="C88 V27">Egli mi invocherà: Tu sei mio padre, mio Dio e roccia della mia salvezza.</p>
<p class="C88 V28">Io lo costituirò mio primogenito, il più alto tra i re della terra.</p>
<p class="C88 V29">Gli conserverò sempre la mia grazia, la mia alleanza gli sarà fedele.</p>
<p class="C88 V30">Stabilirò per sempre la sua discendenza, il suo trono come i giorni del cielo.</p>
<p class="C88 V31">Se i suoi figli abbandoneranno la mia legge e non seguiranno i miei decreti,</p>
<p class="C88 V32">se violeranno i miei statuti e non osserveranno i miei comandi,</p>
<p class="C88 V33">punirò con la verga il loro peccato e con flagelli la loro colpa.</p>
<p class="C88 V34">Ma non gli toglierò la mia grazia e alla mia fedeltà non verrò mai meno.</p>
<p class="C88 V35">Non violerò la mia alleanza, non muterò la mia promessa.</p>
<p class="C88 V36">Sulla mia santità ho giurato una volta per sempre: certo non mentirò a Davide.</p>
<p class="C88 V37">In eterno durerà la sua discendenza, il suo trono davanti a me quanto il sole,</p>
<p class="C88 V38">sempre saldo come la luna, testimone fedele nel cielo».</p>
<p class="C88 V39">Ma tu lo hai respinto e ripudiato, ti sei adirato contro il tuo consacrato;</p>
<p class="C88 V40">hai rotto l'alleanza con il tuo servo, hai profanato nel fango la sua corona.</p>
<p class="C88 V41">Hai abbattuto tutte le sue mura e diroccato le sue fortezze;</p>
<p class="C88 V42">tutti i passanti lo hanno depredato, è divenuto lo scherno dei suoi vicini.</p>
<p class="C88 V43">Hai fatto trionfare la destra dei suoi rivali, hai fatto gioire tutti i suoi nemici.</p>
<p class="C88 V44">Hai smussato il filo della sua spada e non l'hai sostenuto nella battaglia.</p>
<p class="C88 V45">Hai posto fine al suo splendore, hai rovesciato a terra il suo trono.</p>
<p class="C88 V46">Hai abbreviato i giorni della sua giovinezza e lo hai coperto di vergogna.</p>
<p class="C88 V47">Fino a quando, Signore, continuerai a tenerti nascosto, arderà come fuoco la tua ira?</p>
<p class="C88 V48">Ricorda quant'è breve la mia vita. Perché quasi un nulla hai creato ogni uomo?</p>
<p class="C88 V49">Quale vivente non vedrà la morte, sfuggirà al potere degli inferi?</p>
<p class="C88 V50">Dove sono, Signore, le tue grazie di un tempo, che per la tua fedeltà hai giurato a Davide?</p>
<p class="C88 V51">Ricorda, Signore, l'oltraggio dei tuoi servi: porto nel cuore le ingiurie di molti popoli,</p>
<p class="C88 V52">con le quali, Signore, i tuoi nemici insultano, insultano i passi del tuo consacrato.</p>
<p class="C88 V53">Benedetto il Signore in eterno. Amen, amen.</p>
<p class="C89 V1">Preghiera. Di Mosè, uomo di Dio. Signore, tu sei stato per noi un rifugio di generazione in generazione.</p>
<p class="C89 V2">Prima che nascessero i monti e la terra e il mondo fossero generati, da sempre e per sempre tu sei, Dio.</p>
<p class="C89 V3">Tu fai ritornare l'uomo in polvere e dici: «Ritornate, figli dell'uomo».</p>
<p class="C89 V4">Ai tuoi occhi, mille anni sono come il giorno di ieri che è passato, come un turno di veglia nella notte.</p>
<p class="C89 V5">Li annienti: li sommergi nel sonno; sono come l'erba che germoglia al mattino:</p>
<p class="C89 V6">al mattino fiorisce, germoglia, alla sera è falciata e dissecca.</p>
<p class="C89 V7">Perché siamo distrutti dalla tua ira, siamo atterriti dal tuo furore.</p>
<p class="C89 V8">Davanti a te poni le nostre colpe, i nostri peccati occulti alla luce del tuo volto.</p>
<p class="C89 V9">Tutti i nostri giorni svaniscono per la tua ira, finiamo i nostri anni come un soffio.</p>
<p class="C89 V10">Gli anni della nostra vita sono settanta, ottanta per i più robusti, ma quasi tutti sono fatica, dolore; passano presto e noi ci dileguiamo.</p>
<p class="C89 V11">Chi conosce l'impeto della tua ira, tuo sdegno, con il timore a te dovuto?</p>
<p class="C89 V12">Insegnaci a contare i nostri giorni e giungeremo alla sapienza del cuore.</p>
<p class="C89 V13">Volgiti, Signore; fino a quando? Muoviti a pietà dei tuoi servi.</p>
<p class="C89 V14">Saziaci al mattino con la tua grazia: esulteremo e gioiremo per tutti i nostri giorni.</p>
<p class="C89 V15">Rendici la gioia per i giorni di afflizione, per gli anni in cui abbiamo visto la sventura.</p>
<p class="C89 V16">Si manifesti ai tuoi servi la tua opera e la tua gloria ai loro figli.</p>
<p class="C89 V17">Sia su di noi la bontà del Signore, nostro Dio: rafforza per noi l'opera delle nostre mani, l'opera delle nostre mani rafforza.</p>
<p class="C90 V1">Tu che abiti al riparo dell'Altissimo e dimori all'ombra dell'Onnipotente,</p>
<p class="C90 V2">di' al Signore: «Mio rifugio e mia fortezza, mio Dio, in cui confido».</p>
<p class="C90 V3">Egli ti libererà dal laccio del cacciatore, dalla peste che distrugge.</p>
<p class="C90 V4">Ti coprirà con le sue penne sotto le sue ali troverai rifugio.</p>
<p class="C90 V5">La sua fedeltà ti sarà scudo e corazza; non temerai i terrori della notte né la freccia che vola di giorno,</p>
<p class="C90 V6">la peste che vaga nelle tenebre, lo sterminio che devasta a mezzogiorno.</p>
<p class="C90 V7">Mille cadranno al tuo fianco e diecimila alla tua destra; ma nulla ti potrà colpire.</p>
<p class="C90 V8">Solo che tu guardi, con i tuoi occhi vedrai il castigo degli empi.</p>
<p class="C90 V9">Poiché tuo rifugio è il Signore e hai fatto dell'Altissimo la tua dimora,</p>
<p class="C90 V10">non ti potrà colpire la sventura, nessun colpo cadrà sulla tua tenda.</p>
<p class="C90 V11">Egli darà ordine ai suoi angeli di custodirti in tutti i tuoi passi.</p>
<p class="C90 V12">Sulle loro mani ti porteranno perché non inciampi nella pietra il tuo piede.</p>
<p class="C90 V13">Camminerai su aspidi e vipere, schiaccerai leoni e draghi.</p>
<p class="C90 V14">Lo salverò, perché a me si è affidato; lo esalterò, perché ha conosciuto il mio nome.</p>
<p class="C90 V15">Mi invocherà e gli darò risposta; presso di lui sarò nella sventura, lo salverò e lo renderò glorioso.</p>
<p class="C90 V16">Lo sazierò di lunghi giorni e gli mostrerò la mia salvezza.</p>
<p class="C91 V1">Salmo. Canto. Per il giorno del sabato.</p>
<p class="C91 V2">È bello dar lode al Signore e cantare al tuo nome, o Altissimo,</p>
<p class="C91 V3">annunziare al mattino il tuo amore, la tua fedeltà lungo la notte,</p>
<p class="C91 V4">sull'arpa a dieci corde e sulla lira, con canti sulla cetra.</p>
<p class="C91 V5">Poiché mi rallegri, Signore, con le tue meraviglie, esulto per l'opera delle tue mani.</p>
<p class="C91 V6">Come sono grandi le tue opere, Signore, quanto profondi i tuoi pensieri!</p>
<p class="C91 V7">L'uomo insensato non intende e lo stolto non capisce:</p>
<p class="C91 V8">se i peccatori germogliano come l'erba e fioriscono tutti i malfattori, li attende una rovina eterna:</p>
<p class="C91 V9">ma tu sei l'eccelso per sempre, o Signore.</p>
<p class="C91 V10">Ecco, i tuoi nemici, o Signore, ecco, i tuoi nemici periranno, saranno dispersi tutti i malfattori.</p>
<p class="C91 V11">Tu mi doni la forza di un bùfalo, mi cospargi di olio splendente.</p>
<p class="C91 V12">I miei occhi disprezzeranno i miei nemici, e contro gli iniqui che mi assalgono i miei orecchi udranno cose infauste.</p>
<p class="C91 V13">Il giusto fiorirà come palma, crescerà come cedro del Libano;</p>
<p class="C91 V14">piantati nella casa del Signore, fioriranno negli atri del nostro Dio.</p>
<p class="C91 V15">Nella vecchiaia daranno ancora frutti, saranno vegeti e rigogliosi,</p>
<p class="C91 V16">per annunziare quanto è retto il Signore: mia roccia, in lui non c'è ingiustizia.</p>
<p class="C92 V1">Il Signore regna, si ammanta di splendore; il Signore si riveste, si cinge di forza; rende saldo il mondo, non sarà mai scosso.</p>
<p class="C92 V2">Saldo è il tuo trono fin dal principio, da sempre tu sei.</p>
<p class="C92 V3">Alzano i fiumi, Signore, alzano i fiumi la loro voce, alzano i fiumi il loro fragore.</p>
<p class="C92 V4">Ma più potente delle voci di grandi acque, più potente dei flutti del mare, potente nell'alto è il Signore.</p>
<p class="C92 V5">Degni di fede sono i tuoi insegnamenti, la santità si addice alla tua casa per la durata dei giorni, Signore.</p>
<p class="C93 V1">Dio che fai giustizia, o Signore, Dio che fai giustizia: mostrati!</p>
<p class="C93 V2">Alzati, giudice della terra, rendi la ricompensa ai superbi.</p>
<p class="C93 V3">Fino a quando gli empi, Signore, fino a quando gli empi trionferanno?</p>
<p class="C93 V4">Sparleranno, diranno insolenze, si vanteranno tutti i malfattori?</p>
<p class="C93 V5">Signore, calpestano il tuo popolo, opprimono la tua eredità.</p>
<p class="C93 V6">Uccidono la vedova e il forestiero, danno la morte agli orfani.</p>
<p class="C93 V7">Dicono: «Il Signore non vede, il Dio di Giacobbe non se ne cura».</p>
<p class="C93 V8">Comprendete, insensati tra il popolo, stolti, quando diventerete saggi?</p>
<p class="C93 V9">Chi ha formato l'orecchio, forse non sente? Chi ha plasmato l'occhio, forse non guarda?</p>
<p class="C93 V10">Chi regge i popoli forse non castiga, lui che insegna all'uomo il sapere?</p>
<p class="C93 V11">Il Signore conosce i pensieri dell'uomo: non sono che un soffio.</p>
<p class="C93 V12">Beato l'uomo che tu istruisci, Signore, e che ammaestri nella tua legge,</p>
<p class="C93 V13">per dargli riposo nei giorni di sventura, finché all'empio sia scavata la fossa.</p>
<p class="C93 V14">Perché il Signore non respinge il suo popolo, la sua eredità non la può abbandonare,</p>
<p class="C93 V15">ma il giudizio si volgerà a giustizia, la seguiranno tutti i retti di cuore.</p>
<p class="C93 V16">Chi sorgerà per me contro i malvagi? Chi starà con me contro i malfattori?</p>
<p class="C93 V17">Se il Signore non fosse il mio aiuto, in breve io abiterei nel regno del silenzio.</p>
<p class="C93 V18">Quando dicevo: «Il mio piede vacilla», la tua grazia, Signore, mi ha sostenuto.</p>
<p class="C93 V19">Quand'ero oppresso dall'angoscia, il tuo conforto mi ha consolato.</p>
<p class="C93 V20">Può essere tuo alleato un tribunale iniquo, che fa angherie contro la legge?</p>
<p class="C93 V21">Si avventano contro la vita del giusto, e condannano il sangue innocente.</p>
<p class="C93 V22">Ma il Signore è la mia difesa, roccia del mio rifugio è il mio Dio;</p>
<p class="C93 V23">egli ritorcerà contro di essi la loro malizia, per la loro perfidia li farà perire, li farà perire il Signore, nostro Dio.</p>
<p class="C94 V1">Venite, applaudiamo al Signore, acclamiamo alla roccia della nostra salvezza.</p>
<p class="C94 V2">Accostiamoci a lui per rendergli grazie, a lui acclamiamo con canti di gioia.</p>
<p class="C94 V3">Poiché grande Dio è il Signore, grande re sopra tutti gli dèi.</p>
<p class="C94 V4">Nella sua mano sono gli abissi della terra, sono sue le vette dei monti.</p>
<p class="C94 V5">Suo è il mare, egli l'ha fatto, le sue mani hanno plasmato la terra.</p>
<p class="C94 V6">Venite, prostràti adoriamo, in ginocchio davanti al Signore che ci ha creati.</p>
<p class="C94 V7">Egli è il nostro Dio, e noi il popolo del suo pascolo, il gregge che egli conduce.</p>
<p class="C94 V8">Ascoltate oggi la sua voce: «Non indurite il cuore, come a Meriba, come nel giorno di Massa nel deserto,</p>
<p class="C94 V9">dove mi tentarono i vostri padri: mi misero alla prova pur avendo visto le mie opere.</p>
<p class="C94 V10">Per quarant'anni mi disgustai di quella generazione e dissi: Sono un popolo dal cuore traviato, non conoscono le mie vie;</p>
<p class="C94 V11">perciò ho giurato nel mio sdegno: Non entreranno nel luogo del mio riposo».</p>
<p class="C95 V1">Cantate al Signore un canto nuovo, cantate al Signore da tutta la terra.</p>
<p class="C95 V2">Cantate al Signore, benedite il suo nome, annunziate di giorno in giorno la sua salvezza.</p>
<p class="C95 V3">In mezzo ai popoli raccontate la sua gloria, a tutte le nazioni dite i suoi prodigi.</p>
<p class="C95 V4">Grande è il Signore e degno di ogni lode, terribile sopra tutti gli dèi.</p>
<p class="C95 V5">Tutti gli dèi delle nazioni sono un nulla, ma il Signore ha fatto i cieli.</p>
<p class="C95 V6">Maestà e bellezza sono davanti a lui, potenza e splendore nel suo santuario.</p>
<p class="C95 V7">Date al Signore, o famiglie dei popoli, date al Signore gloria e potenza,</p>
<p class="C95 V8">date al Signore la gloria del suo nome. Portate offerte ed entrate nei suoi atri,</p>
<p class="C95 V9">prostratevi al Signore in sacri ornamenti. Tremi davanti a lui tutta la terra.</p>
<p class="C95 V10">Dite tra i popoli: «Il Signore regna!». Sorregge il mondo, perché non vacilli; giudica le nazioni con rettitudine.</p>
<p class="C95 V11">Gioiscano i cieli, esulti la terra, frema il mare e quanto racchiude;</p>
<p class="C95 V12">esultino i campi e quanto contengono, si rallegrino gli alberi della foresta</p>
<p class="C95 V13">davanti al Signore che viene, perché viene a giudicare la terra. Giudicherà il mondo con giustizia e con verità tutte le genti.</p>
<p class="C96 V1">Il Signore regna, esulti la terra, gioiscano le isole tutte.</p>
<p class="C96 V2">Nubi e tenebre lo avvolgono, giustizia e diritto sono la base del suo trono.</p>
<p class="C96 V3">Davanti a lui cammina il fuoco e brucia tutt'intorno i suoi nemici.</p>
<p class="C96 V4">Le sue folgori rischiarano il mondo: vede e sussulta la terra.</p>
<p class="C96 V5">I monti fondono come cera davanti al Signore, davanti al Signore di tutta la terra.</p>
<p class="C96 V6">I cieli annunziano la sua giustizia e tutti i popoli contemplano la sua gloria.</p>
<p class="C96 V7">Siano confusi tutti gli adoratori di statue e chi si gloria dei propri idoli. Si prostrino a lui tutti gli dèi!</p>
<p class="C96 V8">Ascolta Sion e ne gioisce, esultano le città di Giuda per i tuoi giudizi, Signore.</p>
<p class="C96 V9">Perché tu sei, Signore, l'Altissimo su tutta la terra, tu sei eccelso sopra tutti gli dèi.</p>
<p class="C96 V10">Odiate il male, voi che amate il Signore: lui che custodisce la vita dei suoi fedeli li strapperà dalle mani degli empi.</p>
<p class="C96 V11">Una luce si è levata per il giusto, gioia per i retti di cuore.</p>
<p class="C96 V12">Rallegratevi, giusti, nel Signore, rendete grazie al suo santo nome.</p>
<p class="C97 V1">Salmo. Cantate al Signore un canto nuovo, perché ha compiuto prodigi. Gli ha dato vittoria la sua destra e il suo braccio santo.</p>
<p class="C97 V2">Il Signore ha manifestato la sua salvezza, agli occhi dei popoli ha rivelato la sua giustizia.</p>
<p class="C97 V3">Egli si è ricordato del suo amore, della sua fedeltà alla casa di Israele. Tutti i confini della terra hanno veduto la salvezza del nostro Dio.</p>
<p class="C97 V4">Acclami al Signore tutta la terra, gridate, esultate con canti di gioia.</p>
<p class="C97 V5">Cantate inni al Signore con l'arpa, con l'arpa e con suono melodioso;</p>
<p class="C97 V6">con la tromba e al suono del corno acclamate davanti al re, il Signore.</p>
<p class="C97 V7">Frema il mare e quanto racchiude, il mondo e i suoi abitanti.</p>
<p class="C97 V8">I fiumi battano le mani, esultino insieme le montagne</p>
<p class="C97 V9">davanti al Signore che viene, che viene a giudicare la terra. Giudicherà il mondo con giustizia e i popoli con rettitudine.</p>
<p class="C98 V1">Il Signore regna, tremino i popoli; siede sui cherubini, si scuota la terra.</p>
<p class="C98 V2">Grande è il Signore in Sion, eccelso sopra tutti i popoli.</p>
<p class="C98 V3">Lodino il tuo nome grande e terribile, perché è santo.</p>
<p class="C98 V4">Re potente che ami la giustizia, tu hai stabilito ciò che è retto, diritto e giustizia tu eserciti in Giacobbe.</p>
<p class="C98 V5">Esaltate il Signore nostro Dio, prostratevi allo sgabello dei suoi piedi, perché è santo.</p>
<p class="C98 V6">Mosè e Aronne tra i suoi sacerdoti, Samuele tra quanti invocano il suo nome: invocavano il Signore ed egli rispondeva.</p>
<p class="C98 V7">Parlava loro da una colonna di nubi: obbedivano ai suoi comandi e alla legge che aveva loro dato.</p>
<p class="C98 V8">Signore, Dio nostro, tu li esaudivi, eri per loro un Dio paziente, pur castigando i loro peccati.</p>
<p class="C98 V9">Esaltate il Signore nostro Dio, prostratevi davanti al suo monte santo, perché santo è il Signore, nostro Dio.</p>
<p class="C99 V1">Salmo. In rendimento di grazie.</p>
<p class="C99 V2">Acclamate al Signore, voi tutti della terra, servite il Signore nella gioia, presentatevi a lui con esultanza.</p>
<p class="C99 V3">Riconoscete che il Signore è Dio; egli ci ha fatti e noi siamo suoi, suo popolo e gregge del suo pascolo.</p>
<p class="C99 V4">Varcate le sue porte con inni di grazie, i suoi atri con canti di lode, lodatelo, benedite il suo nome;</p>
<p class="C99 V5">poiché buono è il Signore, eterna la sua misericordia, la sua fedeltà per ogni generazione.</p>
<p class="C100 V1">Di Davide. Salmo. Amore e giustizia voglio cantare, voglio cantare inni a te, o Signore.</p>
<p class="C100 V2">Agirò con saggezza nella via dell'innocenza: quando verrai a me? Camminerò con cuore integro, dentro la mia casa.</p>
<p class="C100 V3">Non sopporterò davanti ai miei occhi azioni malvage; detesto chi fa il male, non mi sarà vicino.</p>
<p class="C100 V4">Lontano da me il cuore perverso, il malvagio non lo voglio conoscere.</p>
<p class="C100 V5">Chi calunnia in segreto il suo prossimo io lo farò perire; chi ha occhi altezzosi e cuore superbo non lo potrò sopportare.</p>
<p class="C100 V6">I miei occhi sono rivolti ai fedeli del paese perché restino a me vicino: chi cammina per la via integra sarà mio servitore.</p>
<p class="C100 V7">Non abiterà nella mia casa, chi agisce con inganno, chi dice menzogne non starà alla mia presenza.</p>
<p class="C100 V8">Sterminerò ogni mattino tutti gli empi del paese, per estirpare dalla città del Signore quanti operano il male.</p>
<p class="C101 V1">Preghiera di un afflitto che è stanco e sfoga dinanzi a Dio la sua angoscia.</p>
<p class="C101 V2">Signore, ascolta la mia preghiera, a te giunga il mio grido.</p>
<p class="C101 V3">Non nascondermi il tuo volto; nel giorno della mia angoscia piega verso di me l'orecchio. Quando ti invoco: presto, rispondimi.</p>
<p class="C101 V4">Si dissolvono in fumo i miei giorni e come brace ardono le mie ossa.</p>
<p class="C101 V5">Il mio cuore abbattuto come erba inaridisce, dimentico di mangiare il mio pane.</p>
<p class="C101 V6">Per il lungo mio gemere aderisce la mia pelle alle mie ossa.</p>
<p class="C101 V7">Sono simile al pellicano del deserto, sono come un gufo tra le rovine.</p>
<p class="C101 V8">Veglio e gemo come uccello solitario sopra un tetto.</p>
<p class="C101 V9">Tutto il giorno mi insultano i miei nemici, furenti imprecano contro il mio nome.</p>
<p class="C101 V10">Di cenere mi nutro come di pane, alla mia bevanda mescolo il pianto,</p>
<p class="C101 V11">davanti alla tua collera e al tuo sdegno, perché mi sollevi e mi scagli lontano.</p>
<p class="C101 V12">I miei giorni sono come ombra che declina, e io come erba inaridisco.</p>
<p class="C101 V13">Ma tu, Signore, rimani in eterno, il tuo ricordo per ogni generazione.</p>
<p class="C101 V14">Tu sorgerai, avrai pietà di Sion, perché è tempo di usarle misericordia: l'ora è giunta.</p>
<p class="C101 V15">Poiché ai tuoi servi sono care le sue pietre e li muove a pietà la sua rovina.</p>
<p class="C101 V16">I popoli temeranno il nome del Signore e tutti i re della terra la tua gloria,</p>
<p class="C101 V17">quando il Signore avrà ricostruito Sion e sarà apparso in tutto il suo splendore.</p>
<p class="C101 V18">Egli si volge alla preghiera del misero e non disprezza la sua supplica.</p>
<p class="C101 V19">Questo si scriva per la generazione futura e un popolo nuovo darà lode al Signore.</p>
<p class="C101 V20">Il Signore si è affacciato dall'alto del suo santuario, dal cielo ha guardato la terra,</p>
<p class="C101 V21">per ascoltare il gemito del prigioniero, per liberare i condannati a morte;</p>
<p class="C101 V22">perché sia annunziato in Sion il nome del Signore e la sua lode in Gerusalemme,</p>
<p class="C101 V23">quando si aduneranno insieme i popoli e i regni per servire il Signore.</p>
<p class="C101 V24">Ha fiaccato per via la mia forza, ha abbreviato i miei giorni.</p>
<p class="C101 V25">Io dico: Mio Dio, non rapirmi a metà dei miei giorni; i tuoi anni durano per ogni generazione.</p>
<p class="C101 V26">In principio tu hai fondato la terra, i cieli sono opera delle tue mani.</p>
<p class="C101 V27">Essi periranno, ma tu rimani, tutti si logorano come veste, come un abito tu li muterai ed essi passeranno.</p>
<p class="C101 V28">Ma tu resti lo stesso e i tuoi anni non hanno fine.</p>
<p class="C101 V29">I figli dei tuoi servi avranno una dimora, resterà salda davanti a te la loro discendenza.</p>
<p class="C102 V1">Di Davide. Benedici il Signore, anima mia, quanto è in me benedica il suo santo nome.</p>
<p class="C102 V2">Benedici il Signore, anima mia, non dimenticare tanti suoi benefici.</p>
<p class="C102 V3">Egli perdona tutte le tue colpe, guarisce tutte le tue malattie;</p>
<p class="C102 V4">salva dalla fossa la tua vita, ti corona di grazia e di misericordia;</p>
<p class="C102 V5">egli sazia di beni i tuoi giorni e tu rinnovi come aquila la tua giovinezza.</p>
<p class="C102 V6">Il Signore agisce con giustizia e con diritto verso tutti gli oppressi.</p>
<p class="C102 V7">Ha rivelato a Mosè le sue vie, ai figli d'Israele le sue opere.</p>
<p class="C102 V8">Buono e pietoso è il Signore, lento all'ira e grande nell'amore.</p>
<p class="C102 V9">Egli non continua a contestare e non conserva per sempre il suo sdegno.</p>
<p class="C102 V10">Non ci tratta secondo i nostri peccati, non ci ripaga secondo le nostre colpe.</p>
<p class="C102 V11">Come il cielo è alto sulla terra, così è grande la sua misericordia su quanti lo temono;</p>
<p class="C102 V12">come dista l'oriente dall'occidente, così allontana da noi le nostre colpe.</p>
<p class="C102 V13">Come un padre ha pietà dei suoi figli, così il Signore ha pietà di quanti lo temono.</p>
<p class="C102 V14">Perché egli sa di che siamo plasmati, ricorda che noi siamo polvere.</p>
<p class="C102 V15">Come l'erba sono i giorni dell'uomo, come il fiore del campo, così egli fiorisce.</p>
<p class="C102 V16">Lo investe il vento e più non esiste e il suo posto non lo riconosce.</p>
<p class="C102 V17">Ma la grazia del Signore è da sempre, dura in eterno per quanti lo temono; la sua giustizia per i figli dei figli,</p>
<p class="C102 V18">per quanti custodiscono la sua alleanza e ricordano di osservare i suoi precetti.</p>
<p class="C102 V19">Il Signore ha stabilito nel cielo il suo trono e il suo regno abbraccia l'universo.</p>
<p class="C102 V20">Benedite il Signore, voi tutti suoi angeli, potenti esecutori dei suoi comandi, pronti alla voce della sua parola.</p>
<p class="C102 V21">Benedite il Signore, voi tutte, sue schiere, suoi ministri, che fate il suo volere.</p>
<p class="C102 V22">Benedite il Signore, voi tutte opere sue, in ogni luogo del suo dominio. Benedici il Signore, anima mia.</p>
<p class="C103 V1">Benedici il Signore, anima mia, Signore, mio Dio, quanto sei grande! Rivestito di maestà e di splendore,</p>
<p class="C103 V2">avvolto di luce come di un manto. Tu stendi il cielo come una tenda,</p>
<p class="C103 V3">costruisci sulle acque la tua dimora, fai delle nubi il tuo carro, cammini sulle ali del vento;</p>
<p class="C103 V4">fai dei venti i tuoi messaggeri, delle fiamme guizzanti i tuoi ministri.</p>
<p class="C103 V5">Hai fondato la terra sulle sue basi, mai potrà vacillare.</p>
<p class="C103 V6">L'oceano l'avvolgeva come un manto, le acque coprivano le montagne.</p>
<p class="C103 V7">Alla tua minaccia sono fuggite, al fragore del tuo tuono hanno tremato.</p>
<p class="C103 V8">Emergono i monti, scendono le valli al luogo che hai loro assegnato.</p>
<p class="C103 V9">Hai posto un limite alle acque: non lo passeranno, non torneranno a coprire la terra.</p>
<p class="C103 V10">Fai scaturire le sorgenti nelle valli e scorrono tra i monti;</p>
<p class="C103 V11">ne bevono tutte le bestie selvatiche e gli ònagri estinguono la loro sete.</p>
<p class="C103 V12">Al di sopra dimorano gli uccelli del cielo, cantano tra le fronde.</p>
<p class="C103 V13">Dalle tue alte dimore irrighi i monti, con il frutto delle tue opere sazi la terra.</p>
<p class="C103 V14">Fai crescere il fieno per gli armenti e l'erba al servizio dell'uomo, perché tragga alimento dalla terra:</p>
<p class="C103 V15">il vino che allieta il cuore dell'uomo; l'olio che fa brillare il suo volto e il pane che sostiene il suo vigore.</p>
<p class="C103 V16">Si saziano gli alberi del Signore, i cedri del Libano da lui piantati.</p>
<p class="C103 V17">Là gli uccelli fanno il loro nido e la cicogna sui cipressi ha la sua casa.</p>
<p class="C103 V18">Per i camosci sono le alte montagne, le rocce sono rifugio per gli iràci.</p>
<p class="C103 V19">Per segnare le stagioni hai fatto la luna e il sole che conosce il suo tramonto.</p>
<p class="C103 V20">Stendi le tenebre e viene la notte e vagano tutte le bestie della foresta;</p>
<p class="C103 V21">ruggiscono i leoncelli in cerca di preda e chiedono a Dio il loro cibo.</p>
<p class="C103 V22">Sorge il sole, si ritirano e si accovacciano nelle tane.</p>
<p class="C103 V23">Allora l'uomo esce al suo lavoro, per la sua fatica fino a sera.</p>
<p class="C103 V24">Quanto sono grandi, Signore, le tue opere! Tutto hai fatto con saggezza, la terra è piena delle tue creature.</p>
<p class="C103 V25">Ecco il mare spazioso e vasto: lì guizzano senza numero animali piccoli e grandi.</p>
<p class="C103 V26">Lo solcano le navi, il Leviatàn che hai plasmato perché in esso si diverta.</p>
<p class="C103 V27">Tutti da te aspettano che tu dia loro il cibo in tempo opportuno.</p>
<p class="C103 V28">Tu lo provvedi, essi lo raccolgono, tu apri la mano, si saziano di beni.</p>
<p class="C103 V29">Se nascondi il tuo volto, vengono meno, togli loro il respiro, muoiono e ritornano nella loro polvere.</p>
<p class="C103 V30">Mandi il tuo spirito, sono creati, e rinnovi la faccia della terra.</p>
<p class="C103 V31">La gloria del Signore sia per sempre; gioisca il Signore delle sue opere.</p>
<p class="C103 V32">Egli guarda la terra e la fa sussultare, tocca i monti ed essi fumano.</p>
<p class="C103 V33">Voglio cantare al Signore finché ho vita, cantare al mio Dio finché esisto.</p>
<p class="C103 V34">A lui sia gradito il mio canto; la mia gioia è nel Signore.</p>
<p class="C103 V35">Scompaiano i peccatori dalla terra e più non esistano gli empi. Benedici il Signore, anima mia.</p>
<p class="C104 V1">Alleluia. Lodate il Signore e invocate il suo nome, proclamate tra i popoli le sue opere.</p>
<p class="C104 V2">Cantate a lui canti di gioia, meditate tutti i suoi prodigi.</p>
<p class="C104 V3">Gloriatevi del suo santo nome: gioisca il cuore di chi cerca il Signore.</p>
<p class="C104 V4">Cercate il Signore e la sua potenza, cercate sempre il suo volto.</p>
<p class="C104 V5">Ricordate le meraviglie che ha compiute, i suoi prodigi e i giudizi della sua bocca:</p>
<p class="C104 V6">voi stirpe di Abramo, suo servo, figli di Giacobbe, suo eletto.</p>
<p class="C104 V7">È lui il Signore, nostro Dio, su tutta la terra i suoi giudizi.</p>
<p class="C104 V8">Ricorda sempre la sua alleanza: parola data per mille generazioni,</p>
<p class="C104 V9">l'alleanza stretta con Abramo e il suo giuramento ad Isacco.</p>
<p class="C104 V10">La stabilì per Giacobbe come legge, come alleanza eterna per Israele:</p>
<p class="C104 V11">«Ti darò il paese di Cànaan come eredità a voi toccata in sorte».</p>
<p class="C104 V12">Quando erano in piccolo numero, pochi e forestieri in quella terra,</p>
<p class="C104 V13">e passavano di paese in paese, da un regno ad un altro popolo,</p>
<p class="C104 V14">non permise che alcuno li opprimesse e castigò i re per causa loro:</p>
<p class="C104 V15">«Non toccate i miei consacrati, non fate alcun male ai miei profeti».</p>
<p class="C104 V16">Chiamò la fame sopra quella terra e distrusse ogni riserva di pane.</p>
<p class="C104 V17">Davanti a loro mandò un uomo, Giuseppe, venduto come schiavo.</p>
<p class="C104 V18">Gli strinsero i piedi con ceppi, il ferro gli serrò la gola,</p>
<p class="C104 V19">finché si avverò la sua predizione e la parola del Signore gli rese giustizia.</p>
<p class="C104 V20">Il re mandò a scioglierlo, il capo dei popoli lo fece liberare;</p>
<p class="C104 V21">lo pose signore della sua casa, capo di tutti i suoi averi,</p>
<p class="C104 V22">per istruire i capi secondo il suo giudizio e insegnare la saggezza agli anziani.</p>
<p class="C104 V23">E Israele venne in Egitto, Giacobbe visse nel paese di Cam come straniero.</p>
<p class="C104 V24">Ma Dio rese assai fecondo il suo popolo, lo rese più forte dei suoi nemici.</p>
<p class="C104 V25">Mutò il loro cuore e odiarono il suo popolo, contro i suoi servi agirono con inganno.</p>
<p class="C104 V26">Mandò Mosè suo servo e Aronne che si era scelto.</p>
<p class="C104 V27">Compì per mezzo loro i segni promessi e nel paese di Cam i suoi prodigi.</p>
<p class="C104 V28">Mandò le tenebre e si fece buio, ma resistettero alle sue parole.</p>
<p class="C104 V29">Cambiò le loro acque in sangue e fece morire i pesci.</p>
<p class="C104 V30">Il loro paese brulicò di rane fino alle stanze dei loro sovrani.</p>
<p class="C104 V31">Diede un ordine e le mosche vennero a sciami e le zanzare in tutto il loro paese.</p>
<p class="C104 V32">Invece delle piogge mandò loro la grandine, vampe di fuoco sul loro paese.</p>
<p class="C104 V33">Colpì le loro vigne e i loro fichi, schiantò gli alberi della loro terra.</p>
<p class="C104 V34">Diede un ordine e vennero le locuste e bruchi senza numero;</p>
<p class="C104 V35">divorarono tutta l'erba del paese e distrussero il frutto del loro suolo.</p>
<p class="C104 V36">Colpì nel loro paese ogni primogenito, tutte le primizie del loro vigore.</p>
<p class="C104 V37">Fece uscire il suo popolo con argento e oro, fra le tribù non c'era alcun infermo.</p>
<p class="C104 V38">L'Egitto si rallegrò della loro partenza perché su di essi era piombato il terrore.</p>
<p class="C104 V39">Distese una nube per proteggerli e un fuoco per illuminarli di notte.</p>
<p class="C104 V40">Alla loro domanda fece scendere le quaglie e li saziò con il pane del cielo.</p>
<p class="C104 V41">Spaccò una rupe e ne sgorgarono acque, scorrevano come fiumi nel deserto,</p>
<p class="C104 V42">perché ricordò la sua parola santa data ad Abramo suo servo.</p>
<p class="C104 V43">Fece uscire il suo popolo con esultanza, i suoi eletti con canti di gioia.</p>
<p class="C104 V44">Diede loro le terre dei popoli, ereditarono la fatica delle genti,</p>
<p class="C104 V45">perché custodissero i suoi decreti e obbedissero alle sue leggi. Alleluia.</p>
<p class="C105 V1">Alleluia. Celebrate il Signore, perché è buono, perché eterna è la sua misericordia.</p>
<p class="C105 V2">Chi può narrare i prodigi del Signore, far risuonare tutta la sua lode?</p>
<p class="C105 V3">Beati coloro che agiscono con giustizia e praticano il diritto in ogni tempo.</p>
<p class="C105 V4">Ricordati di noi, Signore, per amore del tuo popolo, visitaci con la tua salvezza,</p>
<p class="C105 V5">perché vediamo la felicità dei tuoi eletti, godiamo della gioia del tuo popolo, ci gloriamo con la tua eredità.</p>
<p class="C105 V6">Abbiamo peccato come i nostri padri, abbiamo fatto il male, siamo stati empi.</p>
<p class="C105 V7">I nostri padri in Egitto non compresero i tuoi prodigi, non ricordarono tanti tuoi benefici e si ribellarono presso il mare, presso il mar Rosso.</p>
<p class="C105 V8">Ma Dio li salvò per il suo nome, per manifestare la sua potenza.</p>
<p class="C105 V9">Minacciò il mar Rosso e fu disseccato, li condusse tra i flutti come per un deserto;</p>
<p class="C105 V10">li salvò dalla mano di chi li odiava, li riscattò dalla mano del nemico.</p>
<p class="C105 V11">L'acqua sommerse i loro avversari; nessuno di essi sopravvisse.</p>
<p class="C105 V12">Allora credettero alle sue parole e cantarono la sua lode.</p>
<p class="C105 V13">Ma presto dimenticarono le sue opere, non ebbero fiducia nel suo disegno,</p>
<p class="C105 V14">arsero di brame nel deserto, e tentarono Dio nella steppa.</p>
<p class="C105 V15">Concesse loro quanto domandavano e saziò la loro ingordigia.</p>
<p class="C105 V16">Divennero gelosi di Mosè negli accampamenti, e di Aronne, il consacrato del Signore.</p>
<p class="C105 V17">Allora si aprì la terra e inghiottì Datan, e seppellì l'assemblea di Abiron.</p>
<p class="C105 V18">Divampò il fuoco nella loro fazione e la fiamma divorò i ribelli.</p>
<p class="C105 V19">Si fabbricarono un vitello sull'Oreb, si prostrarono a un'immagine di metallo fuso;</p>
<p class="C105 V20">scambiarono la loro gloria con la figura di un toro che mangia fieno.</p>
<p class="C105 V21">Dimenticarono Dio che li aveva salvati, che aveva operato in Egitto cose grandi,</p>
<p class="C105 V22">prodigi nel paese di Cam, cose terribili presso il mar Rosso.</p>
<p class="C105 V23">E aveva già deciso di sterminarli, se Mosè suo eletto non fosse stato sulla breccia di fronte a lui, per stornare la sua collera dallo sterminio.</p>
<p class="C105 V24">Rifiutarono un paese di delizie, non credettero alla sua parola.</p>
<p class="C105 V25">Mormorarono nelle loro tende, non ascoltarono la voce del Signore.</p>
<p class="C105 V26">Egli alzò la mano su di loro giurando di abbatterli nel deserto,</p>
<p class="C105 V27">di disperdere i loro discendenti tra le genti e disseminarli per il paese.</p>
<p class="C105 V28">Si asservirono a Baal-Peor e mangiarono i sacrifici dei morti,</p>
<p class="C105 V29">provocarono Dio con tali azioni e tra essi scoppiò una pestilenza.</p>
<p class="C105 V30">Ma Finees si alzò e si fece giudice, allora cessò la peste</p>
<p class="C105 V31">e gli fu computato a giustizia presso ogni generazione, sempre.</p>
<p class="C105 V32">Lo irritarono anche alle acque di Meriba e Mosè fu punito per causa loro,</p>
<p class="C105 V33">perché avevano inasprito l'animo suo ed egli disse parole insipienti.</p>
<p class="C105 V34">Non sterminarono i popoli come aveva ordinato il Signore,</p>
<p class="C105 V35">ma si mescolarono con le nazioni e impararono le opere loro.</p>
<p class="C105 V36">Servirono i loro idoli e questi furono per loro un tranello.</p>
<p class="C105 V37">Immolarono i loro figli e le loro figlie agli dèi falsi.</p>
<p class="C105 V38">Versarono sangue innocente, il sangue dei figli e delle figlie sacrificati agli idoli di Canaan; la terra fu profanata dal sangue,</p>
<p class="C105 V39">si contaminarono con le opere loro, si macchiarono con i loro misfatti.</p>
<p class="C105 V40">L'ira del Signore si accese contro il suo popolo, ebbe in orrore il suo possesso;</p>
<p class="C105 V41">e li diede in balìa dei popoli, li dominarono i loro avversari,</p>
<p class="C105 V42">li oppressero i loro nemici e dovettero piegarsi sotto la loro mano.</p>
<p class="C105 V43">Molte volte li aveva liberati; ma essi si ostinarono nei loro disegni e per le loro iniquità furono abbattuti.</p>
<p class="C105 V44">Pure, egli guardò alla loro angoscia quando udì il loro grido.</p>
<p class="C105 V45">Si ricordò della sua alleanza con loro, si mosse a pietà per il suo grande amore.</p>
<p class="C105 V46">Fece loro trovare grazia presso quanti li avevano deportati.</p>
<p class="C105 V47">Salvaci, Signore Dio nostro, e raccoglici di mezzo ai popoli, perché proclamiamo il tuo santo nome e ci gloriamo della tua lode.</p>
<p class="C105 V48">Benedetto il Signore, Dio d'Israele da sempre, per sempre. Tutto il popolo dica: Amen.</p>
<p class="C106 V1">Alleluia. Celebrate il Signore perché è buono, perché eterna è la sua misericordia.</p>
<p class="C106 V2">Lo dicano i riscattati del Signore, che egli liberò dalla mano del nemico</p>
<p class="C106 V3">e radunò da tutti i paesi, dall'oriente e dall'occidente, dal settentrione e dal mezzogiorno.</p>
<p class="C106 V4">Vagavano nel deserto, nella steppa, non trovavano il cammino per una città dove abitare.</p>
<p class="C106 V5">Erano affamati e assetati, veniva meno la loro vita.</p>
<p class="C106 V6">Nell'angoscia gridarono al Signore ed egli li liberò dalle loro angustie.</p>
<p class="C106 V7">Li condusse sulla via retta, perché camminassero verso una città dove abitare.</p>
<p class="C106 V8">Ringrazino il Signore per la sua misericordia, per i suoi prodigi a favore degli uomini;</p>
<p class="C106 V9">poiché saziò il desiderio dell'assetato, e l'affamato ricolmò di beni.</p>
<p class="C106 V10">Abitavano nelle tenebre e nell'ombra di morte, prigionieri della miseria e dei ceppi,</p>
<p class="C106 V11">perché si erano ribellati alla parola di Dio e avevano disprezzato il disegno dell'Altissimo.</p>
<p class="C106 V12">Egli piegò il loro cuore sotto le sventure; cadevano e nessuno li aiutava.</p>
<p class="C106 V13">Nell'angoscia gridarono al Signore ed egli li liberò dalle loro angustie.</p>
<p class="C106 V14">Li fece uscire dalle tenebre e dall'ombra di morte e spezzò le loro catene.</p>
<p class="C106 V15">Ringrazino il Signore per la sua misericordia, per i suoi prodigi a favore degli uomini;</p>
<p class="C106 V16">perché ha infranto le porte di bronzo e ha spezzato le barre di ferro.</p>
<p class="C106 V17">Stolti per la loro iniqua condotta, soffrivano per i loro misfatti;</p>
<p class="C106 V18">rifiutavano ogni nutrimento e già toccavano le soglie della morte.</p>
<p class="C106 V19">Nell'angoscia gridarono al Signore ed egli li liberò dalle loro angustie.</p>
<p class="C106 V20">Mandò la sua parola e li fece guarire, li salvò dalla distruzione.</p>
<p class="C106 V21">Ringrazino il Signore per la sua misericordia e per i suoi prodigi a favore degli uomini.</p>
<p class="C106 V22">Offrano a lui sacrifici di lode, narrino con giubilo le sue opere.</p>
<p class="C106 V23">Coloro che solcavano il mare sulle navi e commerciavano sulle grandi acque,</p>
<p class="C106 V24">videro le opere del Signore, i suoi prodigi nel mare profondo.</p>
<p class="C106 V25">Egli parlò e fece levare un vento burrascoso che sollevò i suoi flutti.</p>
<p class="C106 V26">Salivano fino al cielo, scendevano negli abissi; la loro anima languiva nell'affanno.</p>
<p class="C106 V27">Ondeggiavano e barcollavano come ubriachi, tutta la loro perizia era svanita.</p>
<p class="C106 V28">Nell'angoscia gridarono al Signore ed egli li liberò dalle loro angustie.</p>
<p class="C106 V29">Ridusse la tempesta alla calma, tacquero i flutti del mare.</p>
<p class="C106 V30">Si rallegrarono nel vedere la bonaccia ed egli li condusse al porto sospirato.</p>
<p class="C106 V31">Ringrazino il Signore per la sua misericordia e per i suoi prodigi a favore degli uomini.</p>
<p class="C106 V32">Lo esaltino nell'assemblea del popolo, lo lodino nel consesso degli anziani.</p>
<p class="C106 V33">Ridusse i fiumi a deserto, a luoghi aridi le fonti d'acqua</p>
<p class="C106 V34">e la terra fertile a palude per la malizia dei suoi abitanti.</p>
<p class="C106 V35">Ma poi cambiò il deserto in lago, e la terra arida in sorgenti d'acqua.</p>
<p class="C106 V36">Là fece dimorare gli affamati ed essi fondarono una città dove abitare.</p>
<p class="C106 V37">Seminarono campi e piantarono vigne, e ne raccolsero frutti abbondanti.</p>
<p class="C106 V38">Li benedisse e si moltiplicarono, non lasciò diminuire il loro bestiame.</p>
<p class="C106 V39">Ma poi, ridotti a pochi, furono abbattuti, perché oppressi dalle sventure e dal dolore.</p>
<p class="C106 V40">Colui che getta il disprezzo sui potenti, li fece vagare in un deserto senza strade.</p>
<p class="C106 V41">Ma risollevò il povero dalla miseria e rese le famiglie numerose come greggi.</p>
<p class="C106 V42">Vedono i giusti e ne gioiscono e ogni iniquo chiude la sua bocca.</p>
<p class="C106 V43">Chi è saggio osservi queste cose e comprenderà la bontà del Signore.</p>
<p class="C107 V1">Canto. Salmo. Di Davide.</p>
<p class="C107 V2">Saldo è il mio cuore, Dio, saldo è il mio cuore: voglio cantare inni, anima mia.</p>
<p class="C107 V3">Svegliatevi, arpa e cetra, voglio svegliare l'aurora.</p>
<p class="C107 V4">Ti loderò tra i popoli, Signore, a te canterò inni tra le genti,</p>
<p class="C107 V5">perché la tua bontà è grande fino ai cieli e la tua verità fino alle nubi.</p>
<p class="C107 V6">Innàlzati, Dio, sopra i cieli, su tutta la terra la tua gloria.</p>
<p class="C107 V7">Perché siano liberati i tuoi amici, salvaci con la tua destra e ascoltaci.</p>
<p class="C107 V8">Dio ha parlato nel suo santuario: «Esulterò, voglio dividere Sichem e misurare la valle di Succot;</p>
<p class="C107 V9">mio è Gàlaad, mio Manasse, Efraim è l'elmo del mio capo, Giuda il mio scettro.</p>
<p class="C107 V10">Moab è il catino per lavarmi, sull'Idumea getterò i miei sandali, sulla Filistea canterò vittoria».</p>
<p class="C107 V11">Chi mi guiderà alla città fortificata, chi mi condurrà fino all'Idumea?</p>
<p class="C107 V12">Non forse tu, Dio, che ci hai respinti e più non esci, Dio, con i nostri eserciti?</p>
<p class="C107 V13">Contro il nemico portaci soccorso, poiché vana è la salvezza dell'uomo.</p>
<p class="C107 V14">Con Dio noi faremo cose grandi ed egli annienterà chi ci opprime.</p>
<p class="C108 V1">Al maestro del coro. Di Davide. Salmo. Dio della mia lode, non tacere,</p>
<p class="C108 V2">poiché contro di me si sono aperte la bocca dell'empio e dell'uomo di frode; parlano di me con lingua di menzogna.</p>
<p class="C108 V3">Mi investono con parole di odio, mi combattono senza motivo.</p>
<p class="C108 V4">In cambio del mio amore mi muovono accuse, mentre io sono in preghiera.</p>
<p class="C108 V5">Mi rendono male per bene e odio in cambio di amore.</p>
<p class="C108 V6">Suscita un empio contro di lui e un accusatore stia alla sua destra.</p>
<p class="C108 V7">Citato in giudizio, risulti colpevole e il suo appello si risolva in condanna.</p>
<p class="C108 V8">Pochi siano i suoi giorni e il suo posto l'occupi un altro.</p>
<p class="C108 V9">I suoi figli rimangano orfani e vedova sua moglie.</p>
<p class="C108 V10">Vadano raminghi i suoi figli, mendicando, siano espulsi dalle loro case in rovina.</p>
<p class="C108 V11">L'usuraio divori tutti i suoi averi e gli estranei faccian preda del suo lavoro.</p>
<p class="C108 V12">Nessuno gli usi misericordia, nessuno abbia pietà dei suoi orfani.</p>
<p class="C108 V13">La sua discendenza sia votata allo sterminio, nella generazione che segue sia cancellato il suo nome.</p>
<p class="C108 V14">L'iniquità dei suoi padri sia ricordata al Signore, il peccato di sua madre non sia mai cancellato.</p>
<p class="C108 V15">Siano davanti al Signore sempre ed egli disperda dalla terra il loro ricordo.</p>
<p class="C108 V16">Perché ha rifiutato di usare misericordia e ha perseguitato il misero e l'indigente, per far morire chi è affranto di cuore.</p>
<p class="C108 V17">Ha amato la maledizione: ricada su di lui! Non ha voluto la benedizione: da lui si allontani!</p>
<p class="C108 V18">Si è avvolto di maledizione come di un mantello: è penetrata come acqua nel suo intimo e come olio nelle sue ossa.</p>
<p class="C108 V19">Sia per lui come vestito che lo avvolge, come cintura che sempre lo cinge.</p>
<p class="C108 V20">Sia questa da parte del Signore la ricompensa per chi mi accusa, per chi dice male contro la mia vita.</p>
<p class="C108 V21">Ma tu, Signore Dio, agisci con me secondo il tuo nome: salvami, perché buona è la tua grazia.</p>
<p class="C108 V22">Io sono povero e infelice e il mio cuore è ferito nell'intimo.</p>
<p class="C108 V23">Scompaio come l'ombra che declina, sono sbattuto come una locusta.</p>
<p class="C108 V24">Le mie ginocchia vacillano per il digiuno, il mio corpo è scarno e deperisce.</p>
<p class="C108 V25">Sono diventato loro oggetto di scherno, quando mi vedono scuotono il capo.</p>
<p class="C108 V26">Aiutami, Signore mio Dio, salvami per il tuo amore.</p>
<p class="C108 V27">Sappiano che qui c'è la tua mano: tu, Signore, tu hai fatto questo.</p>
<p class="C108 V28">Maledicano essi, ma tu benedicimi; insorgano quelli e arrossiscano, ma il tuo servo sia nella gioia.</p>
<p class="C108 V29">Sia coperto di infamia chi mi accusa e sia avvolto di vergogna come d'un mantello.</p>
<p class="C108 V30">Alta risuoni sulle mie labbra la lode del Signore, lo esalterò in una grande assemblea;</p>
<p class="C108 V31">poiché si è messo alla destra del povero per salvare dai giudici la sua vita.</p>
<p class="C109 V1">Di Davide. Salmo. Oracolo del Signore al mio Signore: «Siedi alla mia destra, finché io ponga i tuoi nemici a sgabello dei tuoi piedi».</p>
<p class="C109 V2">Lo scettro del tuo potere stende il Signore da Sion: «Domina in mezzo ai tuoi nemici.</p>
<p class="C109 V3">A te il principato nel giorno della tua potenza tra santi splendori; dal seno dell'aurora, come rugiada, io ti ho generato».</p>
<p class="C109 V4">Il Signore ha giurato e non si pente: «Tu sei sacerdote per sempre al modo di Melchisedek».</p>
<p class="C109 V5">Il Signore è alla tua destra, annienterà i re nel giorno della sua ira.</p>
<p class="C109 V6">Giudicherà i popoli: in mezzo a cadaveri ne stritolerà la testa su vasta terra.</p>
<p class="C109 V7">Lungo il cammino si disseta al torrente e solleva alta la testa.</p>
<p class="C110 V1">Alleluia. Alef Renderò grazie al Signore con tutto il cuore, Bet nel consesso dei giusti e nell'assemblea.</p>
<p class="C110 V2">Ghimel Grandi le opere del Signore, Dalet le contemplino coloro che le amano.</p>
<p class="C110 V3">He Le sue opere sono splendore di bellezza, Vau la sua giustizia dura per sempre.</p>
<p class="C110 V4">Zain Ha lasciato un ricordo dei suoi prodigi: Het pietà e tenerezza è il Signore.</p>
<p class="C110 V5">Tet Egli dà il cibo a chi lo teme, Iod si ricorda sempre della sua alleanza.</p>
<p class="C110 V6">Caf Mostrò al suo popolo la potenza delle sue opere, Lamed gli diede l'eredità delle genti.</p>
<p class="C110 V7">Mem Le opere delle sue mani sono verità e giustizia, Nun stabili sono tutti i suoi comandi,</p>
<p class="C110 V8">Samech immutabili nei secoli, per sempre, Ain eseguiti con fedeltà e rettitudine.</p>
<p class="C110 V9">Pe Mandò a liberare il suo popolo, Sade stabilì la sua alleanza per sempre.</p>
<p class="C110 V10">Kof Santo e terribile il suo nome. Res Principio della saggezza è il timore del Signore, Sin saggio è colui che gli è fedele; Tau la lode del Signore è senza fine.</p>
<p class="C111 V1">Alleluia. Alef Beato l'uomo che teme il Signore Bet e trova grande gioia nei suoi comandamenti.</p>
<p class="C111 V2">Ghimel Potente sulla terra sarà la sua stirpe, Bet la discendenza dei giusti sarà benedetta.</p>
<p class="C111 V3">He Onore e ricchezza nella sua casa, Bet la sua giustizia rimane per sempre.</p>
<p class="C111 V4">Zain Spunta nelle tenebre come luce per i giusti, Het buono, misericordioso e giusto.</p>
<p class="C111 V5">Tet Felice l'uomo pietoso che dà in prestito, Iod amministra i suoi beni con giustizia.</p>
<p class="C111 V6">Caf Egli non vacillerà in eterno: Lamed Il giusto sarà sempre ricordato.</p>
<p class="C111 V7">Mem Non temerà annunzio di sventura, Nun saldo è il suo cuore, confida nel Signore.</p>
<p class="C111 V8">Samech Sicuro è il suo cuore, non teme, Ain finché trionferà dei suoi nemici.</p>
<p class="C111 V9">Pe Egli dona largamente ai poveri, Sade la sua giustizia rimane per sempre, Kof la sua potenza s'innalza nella gloria.</p>
<p class="C111 V10">Res L'empio vede e si adira, Kof digrigna i denti e si consuma. Tau Ma il desiderio degli empi fallisce.</p>
<p class="C112 V1">Alleluia. Lodate, servi del Signore, lodate il nome del Signore.</p>
<p class="C112 V2">Sia benedetto il nome del Signore, ora e sempre.</p>
<p class="C112 V3">Dal sorgere del sole al suo tramonto sia lodato il nome del Signore.</p>
<p class="C112 V4">Su tutti i popoli eccelso è il Signore, più alta dei cieli è la sua gloria.</p>
<p class="C112 V5">Chi è pari al Signore nostro Dio che siede nell'alto</p>
<p class="C112 V6">e si china a guardare nei cieli e sulla terra?</p>
<p class="C112 V7">Solleva l'indigente dalla polvere, dall'immondizia rialza il povero,</p>
<p class="C112 V8">per farlo sedere tra i principi, tra i principi del suo popolo.</p>
<p class="C112 V9">Fa abitare la sterile nella sua casa quale madre gioiosa di figli.</p>
<p class="C113 V1">Alleluia. Quando Israele uscì dall'Egitto, la casa di Giacobbe da un popolo barbaro,</p>
<p class="C113 V2">Giuda divenne il suo santuario, Israele il suo dominio.</p>
<p class="C113 V3">Il mare vide e si ritrasse, il Giordano si volse indietro,</p>
<p class="C113 V4">i monti saltellarono come arieti, le colline come agnelli di un gregge.</p>
<p class="C113 V5">Che hai tu, mare, per fuggire, e tu, Giordano, perché torni indietro?</p>
<p class="C113 V6">Perché voi monti saltellate come arieti e voi colline come agnelli di un gregge?</p>
<p class="C113 V7">Trema, o terra, davanti al Signore, davanti al Dio di Giacobbe,</p>
<p class="C113 V8">che muta la rupe in un lago, la roccia in sorgenti d'acqua.</p>
<p class="C114 V1">Non a noi, Signore, non a noi, ma al tuo nome da' gloria, per la tua fedeltà, per la tua grazia.</p>
<p class="C114 V2">Perché i popoli dovrebbero dire: «Dov'è il loro Dio?».</p>
<p class="C114 V3">Il nostro Dio è nei cieli, egli opera tutto ciò che vuole.</p>
<p class="C114 V4">Gli idoli delle genti sono argento e oro, opera delle mani dell'uomo.</p>
<p class="C114 V5">Hanno bocca e non parlano, hanno occhi e non vedono,</p>
<p class="C114 V6">hanno orecchi e non odono, hanno narici e non odorano.</p>
<p class="C114 V7">Hanno mani e non palpano, hanno piedi e non camminano; dalla gola non emettono suoni.</p>
<p class="C114 V8">Sia come loro chi li fabbrica e chiunque in essi confida.</p>
<p class="C114 V9">Israele confida nel Signore: egli è loro aiuto e loro scudo.</p>
<p class="C114 V10">Confida nel Signore la casa di Aronne: egli è loro aiuto e loro scudo.</p>
<p class="C114 V11">Confida nel Signore, chiunque lo teme: egli è loro aiuto e loro scudo.</p>
<p class="C114 V12">Il Signore si ricorda di noi, ci benedice: benedice la casa d'Israele, benedice la casa di Aronne.</p>
<p class="C114 V13">Il Signore benedice quelli che lo temono, benedice i piccoli e i grandi.</p>
<p class="C114 V14">Vi renda fecondi il Signore, voi e i vostri figli.</p>
<p class="C114 V15">Siate benedetti dal Signore che ha fatto cielo e terra.</p>
<p class="C114 V16">I cieli sono i cieli del Signore, ma ha dato la terra ai figli dell'uomo.</p>
<p class="C114 V17">Non i morti lodano il Signore, né quanti scendono nella tomba.</p>
<p class="C114 V18">Ma noi, i viventi, benediciamo il Signore ora e sempre.</p>
<p class="C115 V1">Alleluia. Amo il Signore perché ascolta il grido della mia preghiera.</p>
<p class="C115 V2">Verso di me ha teso l'orecchio nel giorno in cui lo invocavo.</p>
<p class="C115 V3">Mi stringevano funi di morte, ero preso nei lacci degli inferi. Mi opprimevano tristezza e angoscia</p>
<p class="C115 V4">e ho invocato il nome del Signore: «Ti prego, Signore, salvami».</p>
<p class="C115 V5">Buono e giusto è il Signore, il nostro Dio è misericordioso.</p>
<p class="C115 V6">Il Signore protegge gli umili: ero misero ed egli mi ha salvato.</p>
<p class="C115 V7">Ritorna, anima mia, alla tua pace, poiché il Signore ti ha beneficato;</p>
<p class="C115 V8">egli mi ha sottratto dalla morte, ha liberato i miei occhi dalle lacrime, ha preservato i miei piedi dalla caduta.</p>
<p class="C115 V9">Camminerò alla presenza del Signore sulla terra dei viventi.</p>
<p class="C115 V10">Alleluia. Ho creduto anche quando dicevo: «Sono troppo infelice».</p>
<p class="C115 V11">Ho detto con sgomento: «Ogni uomo è inganno».</p>
<p class="C115 V12">Che cosa renderò al Signore per quanto mi ha dato?</p>
<p class="C115 V13">Alzerò il calice della salvezza e invocherò il nome del Signore.</p>
<p class="C115 V14">Adempirò i miei voti al Signore, davanti a tutto il suo popolo.</p>
<p class="C115 V15">Preziosa agli occhi del Signore è la morte dei suoi fedeli.</p>
<p class="C115 V16">Sì, io sono il tuo servo, Signore, io sono tuo servo, figlio della tua ancella; hai spezzato le mie catene.</p>
<p class="C115 V17">A te offrirò sacrifici di lode e invocherò il nome del Signore.</p>
<p class="C115 V18">Adempirò i miei voti al Signore e davanti a tutto il suo popolo,</p>
<p class="C115 V19">negli atri della casa del Signore, in mezzo a te, Gerusalemme.</p>
<p class="C116 V1">Alleluia. Lodate il Signore, popoli tutti, voi tutte, nazioni, dategli gloria;</p>
<p class="C116 V2">perché forte è il suo amore per noi e la fedeltà del Signore dura in eterno.</p>
<p class="C117 V1">Alleluia. Celebrate il Signore, perché è buono; perché eterna è la sua misericordia.</p>
<p class="C117 V2">Dica Israele che egli è buono: eterna è la sua misericordia.</p>
<p class="C117 V3">Lo dica la casa di Aronne: eterna è la sua misericordia.</p>
<p class="C117 V4">Lo dica chi teme Dio: eterna è la sua misericordia.</p>
<p class="C117 V5">Nell'angoscia ho gridato al Signore, mi ha risposto, il Signore, e mi ha tratto in salvo.</p>
<p class="C117 V6">Il Signore è con me, non ho timore; che cosa può farmi l'uomo?</p>
<p class="C117 V7">Il Signore è con me, è mio aiuto, sfiderò i miei nemici.</p>
<p class="C117 V8">È meglio rifugiarsi nel Signore che confidare nell'uomo.</p>
<p class="C117 V9">È meglio rifugiarsi nel Signore che confidare nei potenti.</p>
<p class="C117 V10">Tutti i popoli mi hanno circondato, ma nel nome del Signore li ho sconfitti.</p>
<p class="C117 V11">Mi hanno circondato, mi hanno accerchiato, ma nel nome del Signore li ho sconfitti.</p>
<p class="C117 V12">Mi hanno circondato come api, come fuoco che divampa tra le spine, ma nel nome del Signore li ho sconfitti.</p>
<p class="C117 V13">Mi avevano spinto con forza per farmi cadere, ma il Signore è stato mio aiuto.</p>
<p class="C117 V14">Mia forza e mio canto è il Signore, egli è stato la mia salvezza.</p>
<p class="C117 V15">Grida di giubilo e di vittoria, nelle tende dei giusti: la destra del Signore ha fatto meraviglie,</p>
<p class="C117 V16">la destra del Signore si è innalzata, la destra del Signore ha fatto meraviglie.</p>
<p class="C117 V17">Non morirò, resterò in vita e annunzierò le opere del Signore.</p>
<p class="C117 V18">Il Signore mi ha provato duramente, ma non mi ha consegnato alla morte.</p>
<p class="C117 V19">Apritemi le porte della giustizia: voglio entrarvi e rendere grazie al Signore.</p>
<p class="C117 V20">È questa la porta del Signore, per essa entrano i giusti.</p>
<p class="C117 V21">Ti rendo grazie, perché mi hai esaudito, perché sei stato la mia salvezza.</p>
<p class="C117 V22">La pietra scartata dai costruttori è divenuta testata d'angolo;</p>
<p class="C117 V23">ecco l'opera del Signore: una meraviglia ai nostri occhi.</p>
<p class="C117 V24">Questo è il giorno fatto dal Signore: rallegriamoci ed esultiamo in esso.</p>
<p class="C117 V25">Dona, Signore, la tua salvezza, dona, Signore, la vittoria!</p>
<p class="C117 V26">Benedetto colui che viene nel nome del Signore. Vi benediciamo dalla casa del Signore;</p>
<p class="C117 V27">Dio, il Signore è nostra luce. Ordinate il corteo con rami frondosi fino ai lati dell'altare.</p>
<p class="C117 V28">Sei tu il mio Dio e ti rendo grazie, sei il mio Dio e ti esalto.</p>
<p class="C117 V29">Celebrate il Signore, perché è buono: perché eterna è la sua misericordia.</p>
<p class="C118 V1">Alleluia. Alef Beato l'uomo di integra condotta, che cammina nella legge del Signore.</p>
<p class="C118 V2">Beato chi è fedele ai suoi insegnamenti e lo cerca con tutto il cuore.</p>
<p class="C118 V3">Non commette ingiustizie, cammina per le sue vie.</p>
<p class="C118 V4">Tu hai dato i tuoi precetti perché siano osservati fedelmente.</p>
<p class="C118 V5">Siano diritte le mie vie, nel custodire i tuoi decreti.</p>
<p class="C118 V6">Allora non dovrò arrossire se avrò obbedito ai tuoi comandi.</p>
<p class="C118 V7">Ti loderò con cuore sincero quando avrò appreso le tue giuste sentenze.</p>
<p class="C118 V8">Voglio osservare i tuoi decreti: non abbandonarmi mai.</p>
<p class="C118 V9">Bet Come potrà un giovane tenere pura la sua via? Custodendo le tue parole.</p>
<p class="C118 V10">Con tutto il cuore ti cerco: non farmi deviare dai tuoi precetti.</p>
<p class="C118 V11">Conservo nel cuore le tue parole per non offenderti con il peccato.</p>
<p class="C118 V12">Benedetto sei tu, Signore; mostrami il tuo volere.</p>
<p class="C118 V13">Con le mie labbra ho enumerato tutti i giudizi della tua bocca.</p>
<p class="C118 V14">Nel seguire i tuoi ordini è la mia gioia più che in ogni altro bene.</p>
<p class="C118 V15">Voglio meditare i tuoi comandamenti, considerare le tue vie.</p>
<p class="C118 V16">Nella tua volontà è la mia gioia; mai dimenticherò la tua parola.</p>
<p class="C118 V17">Ghimel Sii buono con il tuo servo e avrò vita, custodirò la tua parola.</p>
<p class="C118 V18">Aprimi gli occhi perché io veda le meraviglie della tua legge.</p>
<p class="C118 V19">Io sono straniero sulla terra, non nascondermi i tuoi comandi.</p>
<p class="C118 V20">Io mi consumo nel desiderio dei tuoi precetti in ogni tempo.</p>
<p class="C118 V21">Tu minacci gli orgogliosi; maledetto chi devìa dai tuoi decreti.</p>
<p class="C118 V22">Allontana da me vergogna e disprezzo, perché ho osservato le tue leggi.</p>
<p class="C118 V23">Siedono i potenti, mi calunniano, ma il tuo servo medita i tuoi decreti.</p>
<p class="C118 V24">Anche i tuoi ordini sono la mia gioia, miei consiglieri i tuoi precetti.</p>
<p class="C118 V25">Dalet Io sono prostrato nella polvere; dammi vita secondo la tua parola.</p>
<p class="C118 V26">Ti ho manifestato le mie vie e mi hai risposto; insegnami i tuoi voleri.</p>
<p class="C118 V27">Fammi conoscere la via dei tuoi precetti e mediterò i tuoi prodigi.</p>
<p class="C118 V28">Io piango nella tristezza; sollevami secondo la tua promessa.</p>
<p class="C118 V29">Tieni lontana da me la via della menzogna, fammi dono della tua legge.</p>
<p class="C118 V30">Ho scelto la via della giustizia, mi sono proposto i tuoi giudizi.</p>
<p class="C118 V31">Ho aderito ai tuoi insegnamenti, Signore, che io non resti confuso.</p>
<p class="C118 V32">Corro per la via dei tuoi comandamenti, perché hai dilatato il mio cuore.</p>
<p class="C118 V33">He Indicami, Signore, la via dei tuoi decreti e la seguirò sino alla fine.</p>
<p class="C118 V34">Dammi intelligenza, perché io osservi la tua legge e la custodisca con tutto il cuore.</p>
<p class="C118 V35">Dirigimi sul sentiero dei tuoi comandi, perché in esso è la mia gioia.</p>
<p class="C118 V36">Piega il mio cuore verso i tuoi insegnamenti e non verso la sete del guadagno.</p>
<p class="C118 V37">Distogli i miei occhi dalle cose vane, fammi vivere sulla tua via.</p>
<p class="C118 V38">Con il tuo servo sii fedele alla parola che hai data, perché ti si tema.</p>
<p class="C118 V39">Allontana l'insulto che mi sgomenta, poiché i tuoi giudizi sono buoni.</p>
<p class="C118 V40">Ecco, desidero i tuoi comandamenti; per la tua giustizia fammi vivere.</p>
<p class="C118 V41">Vau Venga a me, Signore, la tua grazia, la tua salvezza secondo la tua promessa;</p>
<p class="C118 V42">a chi mi insulta darò una risposta, perché ho fiducia nella tua parola.</p>
<p class="C118 V43">Non togliere mai dalla mia bocca la parola vera, perché confido nei tuoi giudizi.</p>
<p class="C118 V44">Custodirò la tua legge per sempre, nei secoli, in eterno.</p>
<p class="C118 V45">Sarò sicuro nel mio cammino, perché ho ricercato i tuoi voleri.</p>
<p class="C118 V46">Davanti ai re parlerò della tua alleanza senza temere la vergogna.</p>
<p class="C118 V47">Gioirò per i tuoi comandi che ho amati.</p>
<p class="C118 V48">Alzerò le mani ai tuoi precetti che amo, mediterò le tue leggi.</p>
<p class="C118 V49">Zain Ricorda la promessa fatta al tuo servo, con la quale mi hai dato speranza.</p>
<p class="C118 V50">Questo mi consola nella miseria: la tua parola mi fa vivere.</p>
<p class="C118 V51">I superbi mi insultano aspramente, ma non devìo dalla tua legge.</p>
<p class="C118 V52">Ricordo i tuoi giudizi di un tempo, Signore, e ne sono consolato.</p>
<p class="C118 V53">M'ha preso lo sdegno contro gli empi che abbandonano la tua legge.</p>
<p class="C118 V54">Sono canti per me i tuoi precetti, nella terra del mio pellegrinaggio.</p>
<p class="C118 V55">Ricordo il tuo nome lungo la notte e osservo la tua legge, Signore.</p>
<p class="C118 V56">Tutto questo mi accade perché ho custodito i tuoi precetti.</p>
<p class="C118 V57">Het La mia sorte, ho detto, Signore, è custodire le tue parole.</p>
<p class="C118 V58">Con tutto il cuore ti ho supplicato, fammi grazia secondo la tua promessa.</p>
<p class="C118 V59">Ho scrutato le mie vie, ho rivolto i miei passi verso i tuoi comandamenti.</p>
<p class="C118 V60">Sono pronto e non voglio tardare a custodire i tuoi decreti.</p>
<p class="C118 V61">I lacci degli empi mi hanno avvinto, ma non ho dimenticato la tua legge.</p>
<p class="C118 V62">Nel cuore della notte mi alzo a renderti lode per i tuoi giusti decreti.</p>
<p class="C118 V63">Sono amico di coloro che ti sono fedeli e osservano i tuoi precetti.</p>
<p class="C118 V64">Del tuo amore, Signore, è piena la terra; insegnami il tuo volere.</p>
<p class="C118 V65">Tet Hai fatto il bene al tuo servo, Signore, secondo la tua parola.</p>
<p class="C118 V66">Insegnami il senno e la saggezza, perché ho fiducia nei tuoi comandamenti.</p>
<p class="C118 V67">Prima di essere umiliato andavo errando, ma ora osservo la tua parola.</p>
<p class="C118 V68">Tu sei buono e fai il bene, insegnami i tuoi decreti.</p>
<p class="C118 V69">Mi hanno calunniato gli insolenti, ma io con tutto il cuore osservo i tuoi precetti.</p>
<p class="C118 V70">Torpido come il grasso è il loro cuore, ma io mi diletto della tua legge.</p>
<p class="C118 V71">Bene per me se sono stato umiliato, perché impari ad obbedirti.</p>
<p class="C118 V72">La legge della tua bocca mi è preziosa più di mille pezzi d'oro e d'argento.</p>
<p class="C118 V73">Iod Le tue mani mi hanno fatto e plasmato; fammi capire e imparerò i tuoi comandi.</p>
<p class="C118 V74">I tuoi fedeli al vedermi avranno gioia, perché ho sperato nella tua parola.</p>
<p class="C118 V75">Signore, so che giusti sono i tuoi giudizi e con ragione mi hai umiliato.</p>
<p class="C118 V76">Mi consoli la tua grazia, secondo la tua promessa al tuo servo.</p>
<p class="C118 V77">Venga su di me la tua misericordia e avrò vita, poiché la tua legge è la mia gioia.</p>
<p class="C118 V78">Siano confusi i superbi che a torto mi opprimono; io mediterò la tua legge.</p>
<p class="C118 V79">Si volgano a me i tuoi fedeli e quelli che conoscono i tuoi insegnamenti.</p>
<p class="C118 V80">Sia il mio cuore integro nei tuoi precetti, perché non resti confuso.</p>
<p class="C118 V81">Caf Mi consumo nell'attesa della tua salvezza, spero nella tua parola.</p>
<p class="C118 V82">Si consumano i miei occhi dietro la tua promessa, mentre dico: «Quando mi darai conforto?».</p>
<p class="C118 V83">Io sono come un otre esposto al fumo, ma non dimentico i tuoi insegnamenti.</p>
<p class="C118 V84">Quanti saranno i giorni del tuo servo? Quando farai giustizia dei miei persecutori?</p>
<p class="C118 V85">Mi hanno scavato fosse gli insolenti che non seguono la tua legge.</p>
<p class="C118 V86">Verità sono tutti i tuoi comandi; a torto mi perseguitano: vieni in mio aiuto.</p>
<p class="C118 V87">Per poco non mi hanno bandito dalla terra, ma io non ho abbandonato i tuoi precetti.</p>
<p class="C118 V88">Secondo il tuo amore fammi vivere e osserverò le parole della tua bocca.</p>
<p class="C118 V89">Lamed La tua parola, Signore, è stabile come il cielo.</p>
<p class="C118 V90">La tua fedeltà dura per ogni generazione; hai fondato la terra ed essa è salda.</p>
<p class="C118 V91">Per tuo decreto tutto sussiste fino ad oggi, perché ogni cosa è al tuo servizio.</p>
<p class="C118 V92">Se la tua legge non fosse la mia gioia, sarei perito nella mia miseria.</p>
<p class="C118 V93">Mai dimenticherò i tuoi precetti: per essi mi fai vivere.</p>
<p class="C118 V94">Io sono tuo: salvami, perché ho cercato il tuo volere.</p>
<p class="C118 V95">Gli empi mi insidiano per rovinarmi, ma io medito i tuoi insegnamenti.</p>
<p class="C118 V96">Di ogni cosa perfetta ho visto il limite, ma la tua legge non ha confini.</p>
<p class="C118 V97">Mem Quanto amo la tua legge, Signore; tutto il giorno la vado meditando.</p>
<p class="C118 V98">Il tuo precetto mi fa più saggio dei miei nemici, perché sempre mi accompagna.</p>
<p class="C118 V99">Sono più saggio di tutti i miei maestri, perché medito i tuoi insegnamenti.</p>
<p class="C118 V100">Ho più senno degli anziani, perché osservo i tuoi precetti.</p>
<p class="C118 V101">Tengo lontano i miei passi da ogni via di male, per custodire la tua parola.</p>
<p class="C118 V102">Non mi allontano dai tuoi giudizi, perché sei tu ad istruirmi.</p>
<p class="C118 V103">Quanto sono dolci al mio palato le tue parole: più del miele per la mia bocca.</p>
<p class="C118 V104">Dai tuoi decreti ricevo intelligenza, per questo odio ogni via di menzogna.</p>
<p class="C118 V105">Nun Lampada per i miei passi è la tua parola, luce sul mio cammino.</p>
<p class="C118 V106">Ho giurato, e lo confermo, di custodire i tuoi precetti di giustizia.</p>
<p class="C118 V107">Sono stanco di soffrire, Signore, dammi vita secondo la tua parola.</p>
<p class="C118 V108">Signore, gradisci le offerte delle mie labbra, insegnami i tuoi giudizi.</p>
<p class="C118 V109">La mia vita è sempre in pericolo, ma non dimentico la tua legge.</p>
<p class="C118 V110">Gli empi mi hanno teso i loro lacci, ma non ho deviato dai tuoi precetti.</p>
<p class="C118 V111">Mia eredità per sempre sono i tuoi insegnamenti, sono essi la gioia del mio cuore.</p>
<p class="C118 V112">Ho piegato il mio cuore ai tuoi comandamenti, in essi è la mia ricompensa per sempre.</p>
<p class="C118 V113">Samech Detesto gli animi incostanti, io amo la tua legge.</p>
<p class="C118 V114">Tu sei mio rifugio e mio scudo, spero nella tua parola.</p>
<p class="C118 V115">Allontanatevi da me o malvagi, osserverò i precetti del mio Dio.</p>
<p class="C118 V116">Sostienimi secondo la tua parola e avrò vita, non deludermi nella mia speranza.</p>
<p class="C118 V117">Sii tu il mio aiuto e sarò salvo, gioirò sempre nei tuoi precetti.</p>
<p class="C118 V118">Tu disprezzi chi abbandona i tuoi decreti, perché la sua astuzia è fallace.</p>
<p class="C118 V119">Consideri scorie tutti gli empi della terra, perciò amo i tuoi insegnamenti.</p>
<p class="C118 V120">Tu fai fremere di spavento la mia carne, io temo i tuoi giudizi.</p>
<p class="C118 V121">Ain Ho agito secondo diritto e giustizia; non abbandonarmi ai miei oppressori.</p>
<p class="C118 V122">Assicura il bene al tuo servo; non mi opprimano i superbi.</p>
<p class="C118 V123">I miei occhi si consumano nell'attesa della tua salvezza e della tua parola di giustizia.</p>
<p class="C118 V124">Agisci con il tuo servo secondo il tuo amore e insegnami i tuoi comandamenti.</p>
<p class="C118 V125">Io sono tuo servo, fammi comprendere e conoscerò i tuoi insegnamenti.</p>
<p class="C118 V126">È tempo che tu agisca, Signore; hanno violato la tua legge.</p>
<p class="C118 V127">Perciò amo i tuoi comandamenti più dell'oro, più dell'oro fino.</p>
<p class="C118 V128">Per questo tengo cari i tuoi precetti e odio ogni via di menzogna.</p>
<p class="C118 V129">Pe Meravigliosa è la tua alleanza, per questo le sono fedele.</p>
<p class="C118 V130">La tua parola nel rivelarsi illumina, dona saggezza ai semplici.</p>
<p class="C118 V131">Apro anelante la bocca, perché desidero i tuoi comandamenti.</p>
<p class="C118 V132">Volgiti a me e abbi misericordia, tu che sei giusto per chi ama il tuo nome.</p>
<p class="C118 V133">Rendi saldi i miei passi secondo la tua parola e su di me non prevalga il male.</p>
<p class="C118 V134">Salvami dall'oppressione dell'uomo e obbedirò ai tuoi precetti.</p>
<p class="C118 V135">Fa' risplendere il volto sul tuo servo e insegnami i tuoi comandamenti.</p>
<p class="C118 V136">Fiumi di lacrime mi scendono dagli occhi, perché non osservano la tua legge.</p>
<p class="C118 V137">Sade Tu sei giusto, Signore, e retto nei tuoi giudizi.</p>
<p class="C118 V138">Con giustizia hai ordinato le tue leggi e con fedeltà grande.</p>
<p class="C118 V139">Mi divora lo zelo della tua casa, perché i miei nemici dimenticano le tue parole.</p>
<p class="C118 V140">Purissima è la tua parola, il tuo servo la predilige.</p>
<p class="C118 V141">Io sono piccolo e disprezzato, ma non trascuro i tuoi precetti.</p>
<p class="C118 V142">La tua giustizia è giustizia eterna e verità è la tua legge.</p>
<p class="C118 V143">Angoscia e affanno mi hanno colto, ma i tuoi comandi sono la mia gioia.</p>
<p class="C118 V144">Giusti sono i tuoi insegnamenti per sempre, fammi comprendere e avrò la vita.</p>
<p class="C118 V145">Kof T'invoco con tutto il cuore, Signore, rispondimi; custodirò i tuoi precetti.</p>
<p class="C118 V146">Io ti chiamo, salvami, e seguirò i tuoi insegnamenti.</p>
<p class="C118 V147">Precedo l'aurora e grido aiuto, spero sulla tua parola.</p>
<p class="C118 V148">I miei occhi prevengono le veglie per meditare sulle tue promesse.</p>
<p class="C118 V149">Ascolta la mia voce, secondo la tua grazia; Signore, fammi vivere secondo il tuo giudizio.</p>
<p class="C118 V150">A tradimento mi assediano i miei persecutori, sono lontani dalla tua legge.</p>
<p class="C118 V151">Ma tu, Signore, sei vicino, tutti i tuoi precetti sono veri.</p>
<p class="C118 V152">Da tempo conosco le tue testimonianze che hai stabilite per sempre.</p>
<p class="C118 V153">Res Vedi la mia miseria, salvami, perché non ho dimenticato la tua legge.</p>
<p class="C118 V154">Difendi la mia causa, riscattami, secondo la tua parola fammi vivere.</p>
<p class="C118 V155">Lontano dagli empi è la salvezza, perché non cercano il tuo volere.</p>
<p class="C118 V156">Le tue misericordie sono grandi, Signore, secondo i tuoi giudizi fammi vivere.</p>
<p class="C118 V157">Sono molti i persecutori che mi assalgono, ma io non abbandono le tue leggi.</p>
<p class="C118 V158">Ho visto i ribelli e ne ho provato ribrezzo, perché non custodiscono la tua parola.</p>
<p class="C118 V159">Vedi che io amo i tuoi precetti, Signore, secondo la tua grazia dammi vita.</p>
<p class="C118 V160">La verità è principio della tua parola, resta per sempre ogni sentenza della tua giustizia.</p>
<p class="C118 V161">Sin I potenti mi perseguitano senza motivo, ma il mio cuore teme le tue parole.</p>
<p class="C118 V162">Io gioisco per la tua promessa, come uno che trova grande tesoro.</p>
<p class="C118 V163">Odio il falso e lo detesto, amo la tua legge.</p>
<p class="C118 V164">Sette volte al giorno io ti lodo per le sentenze della tua giustizia.</p>
<p class="C118 V165">Grande pace per chi ama la tua legge, nel suo cammino non trova inciampo.</p>
<p class="C118 V166">Aspetto da te la salvezza, Signore, e obbedisco ai tuoi comandi.</p>
<p class="C118 V167">Io custodisco i tuoi insegnamenti e li amo sopra ogni cosa.</p>
<p class="C118 V168">Osservo i tuoi decreti e i tuoi insegnamenti: davanti a te sono tutte le mie vie.</p>
<p class="C118 V169">Tau Giunga il mio grido fino a te, Signore, fammi comprendere secondo la tua parola.</p>
<p class="C118 V170">Venga al tuo volto la mia supplica, salvami secondo la tua promessa.</p>
<p class="C118 V171">Scaturisca dalle mie labbra la tua lode, poiché mi insegni i tuoi voleri.</p>
<p class="C118 V172">La mia lingua canti le tue parole, perché sono giusti tutti i tuoi comandamenti.</p>
<p class="C118 V173">Mi venga in aiuto la tua mano, poiché ho scelto i tuoi precetti.</p>
<p class="C118 V174">Desidero la tua salvezza, Signore, e la tua legge è tutta la mia gioia.</p>
<p class="C118 V175">Possa io vivere e darti lode, mi aiutino i tuoi giudizi.</p>
<p class="C118 V176">Come pecora smarrita vado errando; cerca il tuo servo, perché non ho dimenticato i tuoi comandamenti.</p>
<p class="C119 V1">Canto delle ascensioni. Nella mia angoscia ho gridato al Signore ed egli mi ha risposto.</p>
<p class="C119 V2">Signore, libera la mia vita dalle labbra di menzogna, dalla lingua ingannatrice.</p>
<p class="C119 V3">Che ti posso dare, come ripagarti, lingua ingannatrice?</p>
<p class="C119 V4">Frecce acute di un prode, con carboni di ginepro.</p>
<p class="C119 V5">Me infelice: abito straniero in Mosoch, dimoro fra le tende di Cedar!</p>
<p class="C119 V6">Troppo io ho dimorato con chi detesta la pace.</p>
<p class="C119 V7">Io sono per la pace, ma quando ne parlo, essi vogliono la guerra.</p>
<p class="C120 V1">Canto delle ascensioni. Alzo gli occhi verso i monti: da dove mi verrà l'aiuto?</p>
<p class="C120 V2">Il mio aiuto viene dal Signore, che ha fatto cielo e terra.</p>
<p class="C120 V3">Non lascerà vacillare il tuo piede, non si addormenterà il tuo custode.</p>
<p class="C120 V4">Non si addormenterà, non prenderà sonno, il custode d'Israele.</p>
<p class="C120 V5">Il Signore è il tuo custode, il Signore è come ombra che ti copre, e sta alla tua destra.</p>
<p class="C120 V6">Di giorno non ti colpirà il sole, né la luna di notte.</p>
<p class="C120 V7">Il Signore ti proteggerà da ogni male, egli proteggerà la tua vita.</p>
<p class="C120 V8">Il Signore veglierà su di te, quando esci e quando entri, da ora e per sempre.</p>
<p class="C121 V1">Canto delle ascensioni. Di Davide. Quale gioia, quando mi dissero: «Andremo alla casa del Signore».</p>
<p class="C121 V2">E ora i nostri piedi si fermano alle tue porte, Gerusalemme!</p>
<p class="C121 V3">Gerusalemme è costruita come città salda e compatta.</p>
<p class="C121 V4">Là salgono insieme le tribù, le tribù del Signore, secondo la legge di Israele, per lodare il nome del Signore.</p>
<p class="C121 V5">Là sono posti i seggi del giudizio, i seggi della casa di Davide.</p>
<p class="C121 V6">Domandate pace per Gerusalemme: sia pace a coloro che ti amano,</p>
<p class="C121 V7">sia pace sulle tue mura, sicurezza nei tuoi baluardi.</p>
<p class="C121 V8">Per i miei fratelli e i miei amici io dirò: «Su di te sia pace!».</p>
<p class="C121 V9">Per la casa del Signore nostro Dio, chiederò per te il bene.</p>
<p class="C122 V1">Canto delle ascensioni. Di Davide. A te levo i miei occhi, a te che abiti nei cieli.</p>
<p class="C122 V2">Ecco, come gli occhi dei servi alla mano dei loro padroni; come gli occhi della schiava, alla mano della sua padrona, così i nostri occhi sono rivolti al Signore nostro Dio, finché abbia pietà di noi.</p>
<p class="C122 V3">Pietà di noi, Signore, pietà di noi, già troppo ci hanno colmato di scherni,</p>
<p class="C122 V4">noi siamo troppo sazi degli scherni dei gaudenti, del disprezzo dei superbi.</p>
<p class="C123 V1">Canto delle ascensioni. Di Davide. Se il Signore non fosse stato con noi, - lo dica Israele -</p>
<p class="C123 V2">se il Signore non fosse stato con noi, quando uomini ci assalirono,</p>
<p class="C123 V3">ci avrebbero inghiottiti vivi, nel furore della loro ira.</p>
<p class="C123 V4">Le acque ci avrebbero travolti; un torrente ci avrebbe sommersi,</p>
<p class="C123 V5">ci avrebbero travolti acque impetuose.</p>
<p class="C123 V6">Sia benedetto il Signore, che non ci ha lasciati in preda ai loro denti.</p>
<p class="C123 V7">Noi siamo stati liberati come un uccello dal laccio dei cacciatori: il laccio si è spezzato e noi siamo scampati.</p>
<p class="C123 V8">Il nostro aiuto è nel nome del Signore che ha fatto cielo e terra.</p>
<p class="C124 V1">Canto delle ascensioni. Chi confida nel Signore è come il monte Sion: non vacilla, è stabile per sempre.</p>
<p class="C124 V2">I monti cingono Gerusalemme: il Signore è intorno al suo popolo ora e sempre.</p>
<p class="C124 V3">Egli non lascerà pesare lo scettro degli empi sul possesso dei giusti, perché i giusti non stendano le mani a compiere il male.</p>
<p class="C124 V4">La tua bontà, Signore, sia con i buoni e con i retti di cuore.</p>
<p class="C124 V5">Quelli che vanno per sentieri tortuosi il Signore li accomuni alla sorte dei malvagi. Pace su Israele!</p>
<p class="C125 V1">Canto delle ascensioni. Quando il Signore ricondusse i prigionieri di Sion, ci sembrava di sognare.</p>
<p class="C125 V2">Allora la nostra bocca si aprì al sorriso, la nostra lingua si sciolse in canti di gioia. Allora si diceva tra i popoli: «Il Signore ha fatto grandi cose per loro».</p>
<p class="C125 V3">Grandi cose ha fatto il Signore per noi, ci ha colmati di gioia.</p>
<p class="C125 V4">Riconduci, Signore, i nostri prigionieri, come i torrenti del Negheb.</p>
<p class="C125 V5">Chi semina nelle lacrime mieterà con giubilo.</p>
<p class="C125 V6">Nell'andare, se ne va e piange, portando la semente da gettare, ma nel tornare, viene con giubilo, portando i suoi covoni.</p>
<p class="C126 V1">Canto delle ascensioni. Di Salomone. Se il Signore non costruisce la casa, invano vi faticano i costruttori. Se il Signore non custodisce la città, invano veglia il custode.</p>
<p class="C126 V2">Invano vi alzate di buon mattino, tardi andate a riposare e mangiate pane di sudore: il Signore ne darà ai suoi amici nel sonno.</p>
<p class="C126 V3">Ecco, dono del Signore sono i figli, è sua grazia il frutto del grembo.</p>
<p class="C126 V4">Come frecce in mano a un eroe sono i figli della giovinezza.</p>
<p class="C126 V5">Beato l'uomo che ne ha piena la faretra: non resterà confuso quando verrà a trattare alla porta con i propri nemici.</p>
<p class="C127 V1">Canto delle ascensioni. Beato l'uomo che teme il Signore e cammina nelle sue vie.</p>
<p class="C127 V2">Vivrai del lavoro delle tue mani, sarai felice e godrai d'ogni bene.</p>
<p class="C127 V3">La tua sposa come vite feconda nell'intimità della tua casa; i tuoi figli come virgulti d'ulivo intorno alla tua mensa.</p>
<p class="C127 V4">Così sarà benedetto l'uomo che teme il Signore.</p>
<p class="C127 V5">Ti benedica il Signore da Sion! Possa tu vedere la prosperità di Gerusalemme per tutti i giorni della tua vita.</p>
<p class="C127 V6">Possa tu vedere i figli dei tuoi figli. Pace su Israele!</p>
<p class="C128 V1">Canto delle ascensioni. Dalla giovinezza molto mi hanno perseguitato, - lo dica Israele -</p>
<p class="C128 V2">dalla giovinezza molto mi hanno perseguitato, ma non hanno prevalso.</p>
<p class="C128 V3">Sul mio dorso hanno arato gli aratori, hanno fatto lunghi solchi.</p>
<p class="C128 V4">Il Signore è giusto: ha spezzato il giogo degli empi.</p>
<p class="C128 V5">Siano confusi e volgano le spalle quanti odiano Sion.</p>
<p class="C128 V6">Siano come l'erba dei tetti: prima che sia strappata, dissecca;</p>
<p class="C128 V7">non se ne riempie la mano il mietitore, né il grembo chi raccoglie covoni.</p>
<p class="C128 V8">I passanti non possono dire: «La benedizione del Signore sia su di voi, vi benediciamo nel nome del Signore».</p>
<p class="C129 V1">Canto delle ascensioni. Dal profondo a te grido, o Signore;</p>
<p class="C129 V2">Signore, ascolta la mia voce. Siano i tuoi orecchi attenti alla voce della mia preghiera.</p>
<p class="C129 V3">Se consideri le colpe, Signore, Signore, chi potrà sussistere?</p>
<p class="C129 V4">Ma presso di te è il perdono: e avremo il tuo timore.</p>
<p class="C129 V5">Io spero nel Signore, l'anima mia spera nella sua parola.</p>
<p class="C129 V6">L'anima mia attende il Signore più che le sentinelle l'aurora.</p>
<p class="C129 V7">Israele attenda il Signore, perché presso il Signore è la misericordia e grande presso di lui la redenzione.</p>
<p class="C129 V8">Egli redimerà Israele da tutte le sue colpe.</p>
<p class="C130 V1">Canto delle ascensioni. Di Davide. Signore, non si inorgoglisce il mio cuore e non si leva con superbia il mio sguardo; non vado in cerca di cose grandi, superiori alle mie forze.</p>
<p class="C130 V2">Io sono tranquillo e sereno come bimbo svezzato in braccio a sua madre, come un bimbo svezzato è l'anima mia.</p>
<p class="C130 V3">Speri Israele nel Signore, ora e sempre.</p>
<p class="C131 V1">Canto delle ascensioni. Ricordati, Signore, di Davide, di tutte le sue prove,</p>
<p class="C131 V2">quando giurò al Signore, al Potente di Giacobbe fece voto:</p>
<p class="C131 V3">«Non entrerò sotto il tetto della mia casa, non mi stenderò sul mio giaciglio,</p>
<p class="C131 V4">non concederò sonno ai miei occhi né riposo alle mie palpebre,</p>
<p class="C131 V5">finché non trovi una sede per il Signore, una dimora per il Potente di Giacobbe».</p>
<p class="C131 V6">Ecco, abbiamo saputo che era in Efrata, l'abbiamo trovata nei campi di Iàar.</p>
<p class="C131 V7">Entriamo nella sua dimora, prostriamoci allo sgabello dei suoi piedi.</p>
<p class="C131 V8">Alzati, Signore, verso il luogo del tuo riposo, tu e l'arca della tua potenza.</p>
<p class="C131 V9">I tuoi sacerdoti si vestano di giustizia, i tuoi fedeli cantino di gioia.</p>
<p class="C131 V10">Per amore di Davide tuo servo non respingere il volto del tuo consacrato.</p>
<p class="C131 V11">Il Signore ha giurato a Davide e non ritratterà la sua parola: «Il frutto delle tue viscere io metterò sul tuo trono!</p>
<p class="C131 V12">Se i tuoi figli custodiranno la mia alleanza e i precetti che insegnerò ad essi, anche i loro figli per sempre sederanno sul tuo trono».</p>
<p class="C131 V13">Il Signore ha scelto Sion, l'ha voluta per sua dimora:</p>
<p class="C131 V14">«Questo è il mio riposo per sempre; qui abiterò, perché l'ho desiderato.</p>
<p class="C131 V15">Benedirò tutti i suoi raccolti, sazierò di pane i suoi poveri.</p>
<p class="C131 V16">Rivestirò di salvezza i suoi sacerdoti, esulteranno di gioia i suoi fedeli.</p>
<p class="C131 V17">Là farò germogliare la potenza di Davide, preparerò una lampada al mio consacrato.</p>
<p class="C131 V18">Coprirò di vergogna i suoi nemici, ma su di lui splenderà la corona».</p>
<p class="C132 V1">Canto delle ascensioni. Di Davide. Ecco quanto è buono e quanto è soave che i fratelli vivano insieme!</p>
<p class="C132 V2">È come olio profumato sul capo, che scende sulla barba, sulla barba di Aronne, che scende sull'orlo della sua veste.</p>
<p class="C132 V3">È come rugiada dell'Ermon, che scende sui monti di Sion. Là il Signore dona la benedizione e la vita per sempre.</p>
<p class="C133 V1">Canto delle ascensioni. Ecco, benedite il Signore, voi tutti, servi del Signore; voi che state nella casa del Signore durante le notti.</p>
<p class="C133 V2">Alzate le mani verso il tempio e benedite il Signore.</p>
<p class="C133 V3">Da Sion ti benedica il Signore, che ha fatto cielo e terra.</p>
<p class="C134 V1">Alleluia. Lodate il nome del Signore, lodatelo, servi del Signore,</p>
<p class="C134 V2">voi che state nella casa del Signore, negli atri della casa del nostro Dio.</p>
<p class="C134 V3">Lodate il Signore: il Signore è buono; cantate inni al suo nome, perché è amabile.</p>
<p class="C134 V4">Il Signore si è scelto Giacobbe, Israele come suo possesso.</p>
<p class="C134 V5">Io so che grande è il Signore, il nostro Dio sopra tutti gli dèi.</p>
<p class="C134 V6">Tutto ciò che vuole il Signore, egli lo compie in cielo e sulla terra, nei mari e in tutti gli abissi.</p>
<p class="C134 V7">Fa salire le nubi dall'estremità della terra, produce le folgori per la pioggia, dalle sue riserve libera i venti.</p>
<p class="C134 V8">Egli percosse i primogeniti d'Egitto, dagli uomini fino al bestiame.</p>
<p class="C134 V9">Mandò segni e prodigi in mezzo a te, Egitto, contro il faraone e tutti i suoi ministri.</p>
<p class="C134 V10">Colpì numerose nazioni e uccise re potenti:</p>
<p class="C134 V11">Seon, re degli Amorrèi, Og, re di Basan, e tutti i regni di Cànaan.</p>
<p class="C134 V12">Diede la loro terra in eredità a Israele, in eredità a Israele suo popolo.</p>
<p class="C134 V13">Signore, il tuo nome è per sempre; Signore, il tuo ricordo per ogni generazione.</p>
<p class="C134 V14">Il Signore guida il suo popolo, si muove a pietà dei suoi servi.</p>
<p class="C134 V15">Gli idoli dei popoli sono argento e oro, opera delle mani dell'uomo.</p>
<p class="C134 V16">Hanno bocca e non parlano; hanno occhi e non vedono;</p>
<p class="C134 V17">hanno orecchi e non odono; non c'è respiro nella loro bocca.</p>
<p class="C134 V18">Sia come loro chi li fabbrica e chiunque in essi confida.</p>
<p class="C134 V19">Benedici il Signore, casa d'Israele; benedici il Signore, casa di Aronne;</p>
<p class="C134 V20">Benedici il Signore, casa di Levi; voi che temete il Signore, benedite il Signore.</p>
<p class="C134 V21">Da Sion sia benedetto il Signore. che abita a Gerusalemme. Alleluia.</p>
<p class="C135 V1">Alleluia. Lodate il Signore perché è buono: perché eterna è la sua misericordia.</p>
<p class="C135 V2">Lodate il Dio degli dèi: perché eterna è la sua misericordia.</p>
<p class="C135 V3">Lodate il Signore dei signori: perché eterna è la sua misericordia.</p>
<p class="C135 V4">Egli solo ha compiuto meraviglie: perché eterna è la sua misericordia.</p>
<p class="C135 V5">Ha creato i cieli con sapienza: perché eterna è la sua misericordia.</p>
<p class="C135 V6">Ha stabilito la terra sulle acque: perché eterna è la sua misericordia.</p>
<p class="C135 V7">Ha fatto i grandi luminari: perché eterna è la sua misericordia.</p>
<p class="C135 V8">Il sole per regolare il giorno: perché eterna è la sua misericordia;</p>
<p class="C135 V9">la luna e le stelle per regolare la notte: perché eterna è la sua misericordia.</p>
<p class="C135 V10">Percosse l'Egitto nei suoi primogeniti: perché eterna è la sua misericordia.</p>
<p class="C135 V11">Da loro liberò Israele: perché eterna è la sua misericordia;</p>
<p class="C135 V12">con mano potente e braccio teso: perché eterna è la sua misericordia.</p>
<p class="C135 V13">Divise il mar Rosso in due parti: perché eterna è la sua misericordia.</p>
<p class="C135 V14">In mezzo fece passare Israele: perché eterna è la sua misericordia.</p>
<p class="C135 V15">Travolse il faraone e il suo esercito nel mar Rosso: perché eterna è la sua misericordia.</p>
<p class="C135 V16">Guidò il suo popolo nel deserto: perché eterna è la sua misericordia.</p>
<p class="C135 V17">Percosse grandi sovrani perché eterna è la sua misericordia;</p>
<p class="C135 V18">uccise re potenti: perché eterna è la sua misericordia.</p>
<p class="C135 V19">Seon, re degli Amorrei: perché eterna è la sua misericordia.</p>
<p class="C135 V20">Og, re di Basan: perché eterna è la sua misericordia.</p>
<p class="C135 V21">Diede in eredità il loro paese; perché eterna è la sua misericordia;</p>
<p class="C135 V22">in eredità a Israele suo servo: perché eterna è la sua misericordia.</p>
<p class="C135 V23">Nella nostra umiliazione si è ricordato di noi: perché eterna è la sua misericordia;</p>
<p class="C135 V24">ci ha liberati dai nostri nemici: perché eterna è la sua misericordia.</p>
<p class="C135 V25">Egli dà il cibo ad ogni vivente: perché eterna è la sua misericordia.</p>
<p class="C135 V26">Lodate il Dio del cielo: perché eterna è la sua misericordia.</p>
<p class="C136 V1">Sui fiumi di Babilonia, là sedevamo piangendo al ricordo di Sion.</p>
<p class="C136 V2">Ai salici di quella terra appendemmo le nostre cetre.</p>
<p class="C136 V3">Là ci chiedevano parole di canto coloro che ci avevano deportato, canzoni di gioia, i nostri oppressori: «Cantateci i canti di Sion!».</p>
<p class="C136 V4">Come cantare i canti del Signore in terra straniera?</p>
<p class="C136 V5">Se ti dimentico, Gerusalemme, si paralizzi la mia destra;</p>
<p class="C136 V6">mi si attacchi la lingua al palato, se lascio cadere il tuo ricordo, se non metto Gerusalemme al di sopra di ogni mia gioia.</p>
<p class="C136 V7">Ricordati, Signore, dei figli di Edom, che nel giorno di Gerusalemme, dicevano: «Distruggete, distruggete anche le sue fondamenta».</p>
<p class="C136 V8">Figlia di Babilonia devastatrice, beato chi ti renderà quanto ci hai fatto.</p>
<p class="C136 V9">Beato chi afferrerà i tuoi piccoli e li sbatterà contro la pietra.</p>
<p class="C137 V1">Di Davide. Ti rendo grazie, Signore, con tutto il cuore: hai ascoltato le parole della mia bocca. A te voglio cantare davanti agli angeli,</p>
<p class="C137 V2">mi prostro verso il tuo tempio santo. Rendo grazie al tuo nome per la tua fedeltà e la tua misericordia: hai reso la tua promessa più grande di ogni fama.</p>
<p class="C137 V3">Nel giorno in cui t'ho invocato, mi hai risposto, hai accresciuto in me la forza.</p>
<p class="C137 V4">Ti loderanno, Signore, tutti i re della terra quando udranno le parole della tua bocca.</p>
<p class="C137 V5">Canteranno le vie del Signore, perché grande è la gloria del Signore;</p>
<p class="C137 V6">eccelso è il Signore e guarda verso l'umile ma al superbo volge lo sguardo da lontano.</p>
<p class="C137 V7">Se cammino in mezzo alla sventura tu mi ridoni vita; contro l'ira dei miei nemici stendi la mano e la tua destra mi salva.</p>
<p class="C137 V8">Il Signore completerà per me l'opera sua. Signore, la tua bontà dura per sempre: non abbandonare l'opera delle tue mani.</p>
<p class="C138 V1">Al maestro del coro. Di Davide. Salmo. Signore, tu mi scruti e mi conosci,</p>
<p class="C138 V2">tu sai quando seggo e quando mi alzo. Penetri da lontano i miei pensieri,</p>
<p class="C138 V3">mi scruti quando cammino e quando riposo. Ti sono note tutte le mie vie;</p>
<p class="C138 V4">la mia parola non è ancora sulla lingua e tu, Signore, già la conosci tutta.</p>
<p class="C138 V5">Alle spalle e di fronte mi circondi e poni su di me la tua mano.</p>
<p class="C138 V6">Stupenda per me la tua saggezza, troppo alta, e io non la comprendo.</p>
<p class="C138 V7">Dove andare lontano dal tuo spirito, dove fuggire dalla tua presenza?</p>
<p class="C138 V8">Se salgo in cielo, là tu sei, se scendo negli inferi, eccoti.</p>
<p class="C138 V9">Se prendo le ali dell'aurora per abitare all'estremità del mare,</p>
<p class="C138 V10">anche là mi guida la tua mano e mi afferra la tua destra.</p>
<p class="C138 V11">Se dico: «Almeno l'oscurità mi copra e intorno a me sia la notte»;</p>
<p class="C138 V12">nemmeno le tenebre per te sono oscure, e la notte è chiara come il giorno; per te le tenebre sono come luce.</p>
<p class="C138 V13">Sei tu che hai creato le mie viscere e mi hai tessuto nel seno di mia madre.</p>
<p class="C138 V14">Ti lodo, perché mi hai fatto come un prodigio; sono stupende le tue opere, tu mi conosci fino in fondo.</p>
<p class="C138 V15">Non ti erano nascoste le mie ossa quando venivo formato nel segreto, intessuto nelle profondità della terra.</p>
<p class="C138 V16">Ancora informe mi hanno visto i tuoi occhi e tutto era scritto nel tuo libro; i miei giorni erano fissati, quando ancora non ne esisteva uno.</p>
<p class="C138 V17">Quanto profondi per me i tuoi pensieri, quanto grande il loro numero, o Dio;</p>
<p class="C138 V18">se li conto sono più della sabbia, se li credo finiti, con te sono ancora.</p>
<p class="C138 V19">Se Dio sopprimesse i peccatori! Allontanatevi da me, uomini sanguinari.</p>
<p class="C138 V20">Essi parlano contro di te con inganno: contro di te insorgono con frode.</p>
<p class="C138 V21">Non odio, forse, Signore, quelli che ti odiano e non detesto i tuoi nemici?</p>
<p class="C138 V22">Li detesto con odio implacabile come se fossero miei nemici.</p>
<p class="C138 V23">Scrutami, Dio, e conosci il mio cuore, provami e conosci i miei pensieri:</p>
<p class="C138 V24">vedi se percorro una via di menzogna e guidami sulla via della vita.</p>
<p class="C139 V1">Al maestro del coro. Salmo. Di Davide.</p>
<p class="C139 V2">Salvami, Signore, dal malvagio, proteggimi dall'uomo violento,</p>
<p class="C139 V3">da quelli che tramano sventure nel cuore e ogni giorno scatenano guerre.</p>
<p class="C139 V4">Aguzzano la lingua come serpenti; veleno d'aspide è sotto le loro labbra.</p>
<p class="C139 V5">Proteggimi, Signore, dalle mani degli empi, salvami dall'uomo violento: essi tramano per farmi cadere.</p>
<p class="C139 V6">I superbi mi tendono lacci e stendono funi come una rete, pongono agguati sul mio cammino.</p>
<p class="C139 V7">Io dico al Signore: «Tu sei il mio Dio; ascolta, Signore, la voce della mia preghiera».</p>
<p class="C139 V8">Signore, mio Dio, forza della mia salvezza, proteggi il mio capo nel giorno della lotta.</p>
<p class="C139 V9">Signore, non soddisfare i desideri degli empi, non favorire le loro trame.</p>
<p class="C139 V10">Alzano la testa quelli che mi circondano, ma la malizia delle loro labbra li sommerge.</p>
<p class="C139 V11">Fa' piovere su di loro carboni ardenti, gettali nel bàratro e più non si rialzino.</p>
<p class="C139 V12">Il maldicente non duri sulla terra, il male spinga il violento alla rovina.</p>
<p class="C139 V13">So che il Signore difende la causa dei miseri, il diritto dei poveri.</p>
<p class="C139 V14">Sì, i giusti loderanno il tuo nome, i retti abiteranno alla tua presenza.</p>
<p class="C140 V1">Salmo. Di Davide. Signore, a te grido, accorri in mio aiuto; ascolta la mia voce quando t'invoco.</p>
<p class="C140 V2">Come incenso salga a te la mia preghiera, le mie mani alzate come sacrificio della sera.</p>
<p class="C140 V3">Poni, Signore, una custodia alla mia bocca, sorveglia la porta delle mie labbra.</p>
<p class="C140 V4">Non lasciare che il mio cuore si pieghi al male e compia azioni inique con i peccatori: che io non gusti i loro cibi deliziosi.</p>
<p class="C140 V5">Mi percuota il giusto e il fedele mi rimproveri, ma l'olio dell'empio non profumi il mio capo; tra le loro malvagità continui la mia preghiera.</p>
<p class="C140 V6">Dalla rupe furono gettati i loro capi, che da me avevano udito dolci parole.</p>
<p class="C140 V7">Come si fende e si apre la terra, le loro ossa furono disperse alla bocca degli inferi.</p>
<p class="C140 V8">A te, Signore mio Dio, sono rivolti i miei occhi; in te mi rifugio, proteggi la mia vita.</p>
<p class="C140 V9">Preservami dal laccio che mi tendono, dagli agguati dei malfattori.</p>
<p class="C140 V10">Gli empi cadono insieme nelle loro reti, ma io passerò oltre incolume.</p>
<p class="C141 V1">Maskil. Di Davide, quando era nella caverna. Preghiera.</p>
<p class="C141 V2">Con la mia voce al Signore grido aiuto, con la mia voce supplico il Signore;</p>
<p class="C141 V3">davanti a lui effondo il mio lamento, al tuo cospetto sfogo la mia angoscia.</p>
<p class="C141 V4">Mentre il mio spirito vien meno, tu conosci la mia via. Nel sentiero dove cammino mi hanno teso un laccio.</p>
<p class="C141 V5">Guarda a destra e vedi: nessuno mi riconosce. Non c'è per me via di scampo, nessuno ha cura della mia vita.</p>
<p class="C141 V6">Io grido a te, Signore; dico: Sei tu il mio rifugio, sei tu la mia sorte nella terra dei viventi.</p>
<p class="C141 V7">Ascolta la mia supplica: ho toccato il fondo dell'angoscia. Salvami dai miei persecutori perché sono di me più forti.</p>
<p class="C141 V8">Strappa dal carcere la mia vita, perché io renda grazie al tuo nome: i giusti mi faranno corona quando mi concederai la tua grazia.</p>
<p class="C142 V1">Salmo. Di Davide. Signore, ascolta la mia preghiera, porgi l'orecchio alla mia supplica, tu che sei fedele, e per la tua giustizia rispondimi.</p>
<p class="C142 V2">Non chiamare in giudizio il tuo servo: nessun vivente davanti a te è giusto.</p>
<p class="C142 V3">Il nemico mi perseguita, calpesta a terra la mia vita, mi ha relegato nelle tenebre come i morti da gran tempo.</p>
<p class="C142 V4">In me languisce il mio spirito, si agghiaccia il mio cuore.</p>
<p class="C142 V5">Ricordo i giorni antichi, ripenso a tutte le tue opere, medito sui tuoi prodigi.</p>
<p class="C142 V6">A te protendo le mie mani, sono davanti a te come terra riarsa.</p>
<p class="C142 V7">Rispondimi presto, Signore, viene meno il mio spirito. Non nascondermi il tuo volto, perché non sia come chi scende nella fossa.</p>
<p class="C142 V8">Al mattino fammi sentire la tua grazia, poiché in te confido. Fammi conoscere la strada da percorrere, perché a te si innalza l'anima mia.</p>
<p class="C142 V9">Salvami dai miei nemici, Signore, a te mi affido.</p>
<p class="C142 V10">Insegnami a compiere il tuo volere, perché sei tu il mio Dio. Il tuo spirito buono mi guidi in terra piana.</p>
<p class="C142 V11">Per il tuo nome, Signore, fammi vivere, liberami dall'angoscia, per la tua giustizia.</p>
<p class="C142 V12">Per la tua fedeltà disperdi i miei nemici, fa' perire chi mi opprime, poiché io sono tuo servo.</p>
<p class="C143 V1">Di Davide. Benedetto il Signore, mia roccia, che addestra le mie mani alla guerra, le mie dita alla battaglia.</p>
<p class="C143 V2">Mia grazia e mia fortezza, mio rifugio e mia liberazione, mio scudo in cui confido, colui che mi assoggetta i popoli.</p>
<p class="C143 V3">Signore, che cos'è un uomo perché te ne curi? Un figlio d'uomo perché te ne dia pensiero?</p>
<p class="C143 V4">L'uomo è come un soffio, i suoi giorni come ombra che passa.</p>
<p class="C143 V5">Signore, piega il tuo cielo e scendi, tocca i monti ed essi fumeranno.</p>
<p class="C143 V6">Le tue folgori disperdano i nemici, lancia frecce, sconvolgili.</p>
<p class="C143 V7">Stendi dall'alto la tua mano, scampami e salvami dalle grandi acque, dalla mano degli stranieri.</p>
<p class="C143 V8">La loro bocca dice menzogne e alzando la destra giurano il falso.</p>
<p class="C143 V9">Mio Dio, ti canterò un canto nuovo, suonerò per te sull'arpa a dieci corde;</p>
<p class="C143 V10">a te, che dai vittoria al tuo consacrato, che liberi Davide tuo servo. Salvami dalla spada iniqua,</p>
<p class="C143 V11">liberami dalla mano degli stranieri; la loro bocca dice menzogne e la loro destra giura il falso.</p>
<p class="C143 V12">I nostri figli siano come piante cresciute nella loro giovinezza; le nostre figlie come colonne d'angolo nella costruzione del tempio.</p>
<p class="C143 V13">I nostri granai siano pieni, trabocchino di frutti d'ogni specie; siano a migliaia i nostri greggi, a mirìadi nelle nostre campagne;</p>
<p class="C143 V14">siano carichi i nostri buoi. Nessuna breccia, nessuna incursione, nessun gemito nelle nostre piazze.</p>
<p class="C143 V15">Beato il popolo che possiede questi beni: beato il popolo il cui Dio è il Signore.</p>
<p class="C144 V1">Lodi. Di Davide. Alef O Dio, mio re, voglio esaltarti e benedire il tuo nome in eterno e per sempre.</p>
<p class="C144 V2">Bet Ti voglio benedire ogni giorno, lodare il tuo nome in eterno e per sempre.</p>
<p class="C144 V3">Ghimel Grande è il Signore e degno di ogni lode, la sua grandezza non si può misurare.</p>
<p class="C144 V4">Dalet Una generazione narra all'altra le tue opere, annunzia le tue meraviglie.</p>
<p class="C144 V5">He Proclamano lo splendore della tua gloria e raccontano i tuoi prodigi.</p>
<p class="C144 V6">Vau Dicono la stupenda tua potenza e parlano della tua grandezza.</p>
<p class="C144 V7">Zain Diffondono il ricordo della tua bontà immensa, acclamano la tua giustizia.</p>
<p class="C144 V8">Het Paziente e misericordioso è il Signore, lento all'ira e ricco di grazia.</p>
<p class="C144 V9">Tet Buono è il Signore verso tutti, la sua tenerezza si espande su tutte le creature.</p>
<p class="C144 V10">Iod Ti lodino, Signore, tutte le tue opere e ti benedicano i tuoi fedeli.</p>
<p class="C144 V11">Caf Dicano la gloria del tuo regno e parlino della tua potenza,</p>
<p class="C144 V12">Lamed per manifestare agli uomini i tuoi prodigi e la splendida gloria del tuo regno.</p>
<p class="C144 V13">Mem Il tuo regno è regno di tutti i secoli, il tuo dominio si estende ad ogni generazione.</p>
<p class="C144 V14">Samech Il Signore sostiene quelli che vacillano e rialza chiunque è caduto.</p>
<p class="C144 V15">Ain Gli occhi di tutti sono rivolti a te in attesa e tu provvedi loro il cibo a suo tempo.</p>
<p class="C144 V16">Pe Tu apri la tua mano e sazi la fame di ogni vivente.</p>
<p class="C144 V17">Sade Giusto è il Signore in tutte le sue vie, santo in tutte le sue opere.</p>
<p class="C144 V18">Kof Il Signore è vicino a quanti lo invocano, a quanti lo cercano con cuore sincero.</p>
<p class="C144 V19">Res Appaga il desiderio di quelli che lo temono, ascolta il loro grido e li salva.</p>
<p class="C144 V20">Sin Il Signore protegge quanti lo amano, ma disperde tutti gli empi.</p>
<p class="C144 V21">Tau Canti la mia bocca la lode del Signore e ogni vivente benedica il suo nome santo, in eterno e sempre.</p>
<p class="C145 V1">Alleluia. Loda il Signore, anima mia:</p>
<p class="C145 V2">loderò il Signore per tutta la mia vita, finché vivo canterò inni al mio Dio.</p>
<p class="C145 V3">Non confidate nei potenti, in un uomo che non può salvare.</p>
<p class="C145 V4">Esala lo spirito e ritorna alla terra; in quel giorno svaniscono tutti i suoi disegni.</p>
<p class="C145 V5">Beato chi ha per aiuto il Dio di Giacobbe, chi spera nel Signore suo Dio,</p>
<p class="C145 V6">creatore del cielo e della terra, del mare e di quanto contiene. Egli è fedele per sempre,</p>
<p class="C145 V7">rende giustizia agli oppressi, dà il pane agli affamati. Il Signore libera i prigionieri,</p>
<p class="C145 V8">il Signore ridona la vista ai ciechi, il Signore rialza chi è caduto, il Signore ama i giusti,</p>
<p class="C145 V9">il Signore protegge lo straniero, egli sostiene l'orfano e la vedova, ma sconvolge le vie degli empi.</p>
<p class="C145 V10">Il Signore regna per sempre, il tuo Dio, o Sion, per ogni generazione.</p>
<p class="C146 V1">Alleluia. Lodate il Signore: è bello cantare al nostro Dio, dolce è lodarlo come a lui conviene.</p>
<p class="C146 V2">Il Signore ricostruisce Gerusalemme, raduna i dispersi d'Israele.</p>
<p class="C146 V3">Risana i cuori affranti e fascia le loro ferite;</p>
<p class="C146 V4">egli conta il numero delle stelle e chiama ciascuna per nome.</p>
<p class="C146 V5">Grande è il Signore, onnipotente, la sua sapienza non ha confini.</p>
<p class="C146 V6">Il Signore sostiene gli umili ma abbassa fino a terra gli empi.</p>
<p class="C146 V7">Cantate al Signore un canto di grazie, intonate sulla cetra inni al nostro Dio.</p>
<p class="C146 V8">Egli copre il cielo di nubi, prepara la pioggia per la terra, fa germogliare l'erba sui monti.</p>
<p class="C146 V9">Provvede il cibo al bestiame, ai piccoli del corvo che gridano a lui.</p>
<p class="C146 V10">Non fa conto del vigore del cavallo, non apprezza l'agile corsa dell'uomo.</p>
<p class="C146 V11">Il Signore si compiace di chi lo teme, di chi spera nella sua grazia.</p>
<p class="C147 V1">Alleluia. Glorifica il Signore, Gerusalemme, loda il tuo Dio, Sion.</p>
<p class="C147 V2">Perché ha rinforzato le sbarre delle tue porte, in mezzo a te ha benedetto i tuoi figli.</p>
<p class="C147 V3">Egli ha messo pace nei tuoi confini e ti sazia con fior di frumento.</p>
<p class="C147 V4">Manda sulla terra la sua parola, il suo messaggio corre veloce.</p>
<p class="C147 V5">Fa scendere la neve come lana, come polvere sparge la brina.</p>
<p class="C147 V6">Getta come briciole la grandine, di fronte al suo gelo chi resiste?</p>
<p class="C147 V7">Manda una sua parola ed ecco si scioglie, fa soffiare il vento e scorrono le acque.</p>
<p class="C147 V8">Annunzia a Giacobbe la sua parola, le sue leggi e i suoi decreti a Israele.</p>
<p class="C147 V9">Così non ha fatto con nessun altro popolo, non ha manifestato ad altri i suoi precetti. Alleluia.</p>
<p class="C148 V1">Alleluia. Lodate il Signore dai cieli, lodatelo nell'alto dei cieli.</p>
<p class="C148 V2">Lodatelo, voi tutti, suoi angeli, lodatelo, voi tutte, sue schiere.</p>
<p class="C148 V3">Lodatelo, sole e luna, lodatelo, voi tutte, fulgide stelle.</p>
<p class="C148 V4">Lodatelo, cieli dei cieli, voi acque al di sopra dei cieli.</p>
<p class="C148 V5">Lodino tutti il nome del Signore, perché egli disse e furono creati.</p>
<p class="C148 V6">Li ha stabiliti per sempre, ha posto una legge che non passa.</p>
<p class="C148 V7">Lodate il Signore dalla terra, mostri marini e voi tutti abissi,</p>
<p class="C148 V8">fuoco e grandine, neve e nebbia, vento di bufera che obbedisce alla sua parola,</p>
<p class="C148 V9">monti e voi tutte, colline, alberi da frutto e tutti voi, cedri,</p>
<p class="C148 V10">voi fiere e tutte le bestie, rettili e uccelli alati.</p>
<p class="C148 V11">I re della terra e i popoli tutti, i governanti e i giudici della terra,</p>
<p class="C148 V12">i giovani e le fanciulle, i vecchi insieme ai bambini</p>
<p class="C148 V13">lodino il nome del Signore: perché solo il suo nome è sublime, la sua gloria risplende sulla terra e nei cieli.</p>
<p class="C148 V14">Egli ha sollevato la potenza del suo popolo. È canto di lode per tutti i suoi fedeli, per i figli di Israele, popolo che egli ama. Alleluia.</p>
<p class="C149 V1">Alleluia. Cantate al Signore un canto nuovo; la sua lode nell'assemblea dei fedeli.</p>
<p class="C149 V2">Gioisca Israele nel suo Creatore, esultino nel loro Re i figli di Sion.</p>
<p class="C149 V3">Lodino il suo nome con danze, con timpani e cetre gli cantino inni.</p>
<p class="C149 V4">Il Signore ama il suo popolo, incorona gli umili di vittoria.</p>
<p class="C149 V5">Esultino i fedeli nella gloria, sorgano lieti dai loro giacigli.</p>
<p class="C149 V6">Le lodi di Dio sulla loro bocca e la spada a due tagli nelle loro mani,</p>
<p class="C149 V7">per compiere la vendetta tra i popoli e punire le genti;</p>
<p class="C149 V8">per stringere in catene i loro capi, i loro nobili in ceppi di ferro;</p>
<p class="C149 V9">per eseguire su di essi il giudizio già scritto: questa è la gloria per tutti i suoi fedeli. Alleluia.</p>
<p class="C150 V1">Alleluia. Lodate il Signore nel suo santuario, lodatelo nel firmamento della sua potenza.</p>
<p class="C150 V2">Lodatelo per i suoi prodigi, lodatelo per la sua immensa grandezza.</p>
<p class="C150 V3">Lodatelo con squilli di tromba, lodatelo con arpa e cetra;</p>
<p class="C150 V4">lodatelo con timpani e danze, lodatelo sulle corde e sui flauti.</p>
<p class="C150 V5">Lodatelo con cembali sonori, lodatelo con cembali squillanti; ogni vivente dia lode al Signore. Alleluia.</p>
</div>
</div>
<div class="edizione DIODATI">
<div class="libro Sal">
<p class="CCAPITOLO VVERSO">TESTO</p>
<p class="C1 V1">Beato l'uomo che non cammina nel consiglio degli empi, non si ferma nella via dei peccatori e non si siede in compagnia degli schernitori,</p>
<p class="C1 V2">ma il cui diletto è nella legge dell'Eterno, e sulla sua legge medita giorno e notte.</p>
<p class="C1 V3">Egli sarà come un albero piantato lungo i rivi d'acqua, che dà il suo frutto nella sua stagione e le cui foglie non appassiscono; e tutto quello che fa prospererà,</p>
<p class="C1 V4">Non cosí sono gli empi; ma sono come pula che il vento disperde.</p>
<p class="C1 V5">Perciò gli empi non reggeranno nel giudizio, né i peccatori nell'assemblea dei giusti.</p>
<p class="C1 V6">Poiché l'Eterno conosce la via dei giusti, ma la via degli empi porta alla rovina.</p>
<p class="C2 V1">Perché tumultuano le nazioni, e i popoli tramano cose vane?</p>
<p class="C2 V2">I re della terra si ritrovano e i principi si consigliano insieme contro l'Eterno e contro il suo Unto,</p>
<p class="C2 V3">dicendo: «Rompiamo i loro legami e sbarazziamoci delle loro funi».</p>
<p class="C2 V4">Colui che siede nei cieli riderà, il Signore si farà beffe di loro.</p>
<p class="C2 V5">Allora parlerà loro nella sua ira, e nel suo grande sdegno li spaventerà,</p>
<p class="C2 V6">e dirà: «Ho insediato il mio re sopra Sion, il mio santo monte.</p>
<p class="C2 V7">Dichiarerò il decreto dell'Eterno. Egli mi ha detto: «Tu sei mio figlio oggi io ti ho generato.</p>
<p class="C2 V8">Chiedimi, e io ti darò le nazioni come tua eredità e le estremità della terra per tua possessione.</p>
<p class="C2 V9">Tu le spezzerai con una verga di ferro, le frantumerai come un vaso d'argilla"».</p>
<p class="C2 V10">Ora dunque, o re, siate savi, accettate la correzione, o giudici della terra.</p>
<p class="C2 V11">Servite l'Eterno con timore e gioite con tremore.</p>
<p class="C2 V12">Sottomettetevi al Figlio, perché non si adiri e non periate per via, perché la sua ira può accendersi in un momento. Beati tutti coloro che si rifugiano in lui.</p>
<p class="C3 V1">Salmo di Davide quando fuggí davanti ad Absalom, suo figlio O Eterno, quanto numerosi sono i miei nemici! Molti si levano contro di me.</p>
<p class="C3 V2">Molti dicono di me: «Non vi è salvezza per lui presso DIO». (Sela)</p>
<p class="C3 V3">Ma tu, o Eterno, sei uno scudo attorno a me, tu sei la mia gloria e colui che mi solleva il capo.</p>
<p class="C3 V4">Con la mia voce ho gridato all'Eterno, ed egli mi ha risposto dal suo monte santo. (Sela)</p>
<p class="C3 V5">Io mi sono coricato e ho dormito; poi mi sono risvegliato, perché l'Eterno mi sostiene.</p>
<p class="C3 V6">Io non temerò miriadi di gente, che si accampassero tutt'intorno contro di me.</p>
<p class="C3 V7">Levati o Eterno; salvami, o DIO mio; perché tu hai percosso tutti i miei nemici sulla mascella; tu hai rotto i denti degli empi.</p>
<p class="C3 V8">La salvezza appartiene all'Eterno; la tua benedizione sia sul tuo popolo. (Sela)</p>
<p class="C4 V1">Al maestro del coro. Per strumenti a corda. Salmo di Davide Quando grido, rispondimi, o DIO della mia giustizia; quand'ero nell'avversità, tu mi hai soccorso; abbi pietà di me ed esaudisci la mia preghiera.</p>
<p class="C4 V2">Fino a quando, o figli degli uomini, si farà oltraggio alla mia gloria? Fino a quando amerete la vanità e andrete dietro alla menzogna? (Sela)</p>
<p class="C4 V3">Or sappiate che l'Eterno si è appartato uno che è santo; l'Eterno mi esaudirà quando griderò a lui.</p>
<p class="C4 V4">Adiratevi e non peccate; sul vostro letto meditate nel vostro cuore e state in silenzio. (Sela)</p>
<p class="C4 V5">Offrite sacrifici di giustizia e confidate nell'Eterno.</p>
<p class="C4 V6">Molti dicono: «Chi ci farà vedere il bene?». O Eterno, fa' risplendere la luce del tuo volto su di noi.</p>
<p class="C4 V7">Tu mi hai messo piú gioia nel cuore di quanto ne provano essi, quando il loro grano ed il loro mosto abbondano.</p>
<p class="C4 V8">In pace mi coricherò e in pace dormirò, poiché tu solo, o Eterno, mi fai dimorare al sicuro.</p>
<p class="C5 V1">Al maestro del coro. Per flauto. Salmo di Davide Porgi l'orecchio alle mie parole, o Eterno; sii attento al mio lamento.</p>
<p class="C5 V2">Ascolta la voce del mio grido, o mio Re e mio DIO, poiché a te rivolgo la mia preghiera.</p>
<p class="C5 V3">O Eterno, al mattino tu dai ascolto alla mia voce, al mattino eleverò la mia preghiera a te e aspetterò.</p>
<p class="C5 V4">perché tu non sei un Dio che prende piacere nell'empietà; con te non può dimorare il male.</p>
<p class="C5 V5">Quelli che si gloriano, non potranno reggere davanti ai tuoi occhi; tu hai in odio tutti gli operatori d'iniquità.</p>
<p class="C5 V6">Tu farai perire tutti quelli che dicono menzogne; l'Eterno detesta l'uomo di sangue e di frode.</p>
<p class="C5 V7">Ma io, per la tua grande benignità entrerò nella tua casa e adorerò con gran timore, rivolto al tuo santo tempio.</p>
<p class="C5 V8">O Eterno, guidami per la tua giustizia, a motivo dei miei nemici; raddrizza davanti a me la tua via</p>
<p class="C5 V9">perché nella loro bocca non c'è alcuna rettitudine; il loro cuore non medita altro che rovina; la loro gola è un sepolcro aperto; lusingano con la loro lingua.</p>
<p class="C5 V10">Condannali o DIO, non riescano nei loro disegni; scacciali per la moltitudine dei loro misfatti, perché si sono ribellati contro di te.</p>
<p class="C5 V11">Ma si rallegrino tutti quelli che si rifugiano in te, mandino grida di gioia per sempre, perché tu li proteggi; esultino in te quelli che amano il tuo nome.</p>
<p class="C5 V12">perché tu, o Eterno, benedirai il giusto; tu lo circonderai con la tua grazia, come d'uno scudo.</p>
<p class="C6 V1">Al maestro del coro. Per strumenti a corda. Su un'arpa a otto corde. Salmo di Davide O Eterno non correggermi nella tua ira e non castigarmi nell'ardore del tuo sdegno.</p>
<p class="C6 V2">Abbi pietà di me, o Eterno; perché sono sfinito dal male; guariscimi, O Eterno, perché le mie ossa sono afflitte;</p>
<p class="C6 V3">Anche la mia anima è grandemente afflitta; e tu, o Eterno, fino a quando?</p>
<p class="C6 V4">Volgiti a me, o Eterno libera l'anima mia; salvami, per amore della tua benignità.</p>
<p class="C6 V5">Poiché nella morte non c'è memoria di te; chi ti celebrerà nello Sceol?</p>
<p class="C6 V6">Io sono sfinito a forza di sospirare; ogni notte allago di pianto il mio letto e faccio scorrere le lacrime sul mio giaciglio.</p>
<p class="C6 V7">Il mio occhio si strugge dal dolore e invecchia a motivo di tutti i miei nemici.</p>
<p class="C6 V8">Allontanatevi da me, voi tutti operatori d'iniquità, perché l'Eterno ha dato ascolto alla voce del mio pianto.</p>
<p class="C6 V9">L'Eterno ha dato ascolto alla mia supplica; l'Eterno accoglie la mia preghiera.</p>
<p class="C6 V10">Tutti i miei nemici saranno confusi e grandemente smarriti; essi volteranno le spalle e saranno confusi in un momento.</p>
<p class="C7 V1">Scighionot di Davide che cantò all'Eterno per le parole di Kush il Beniamita O Eterno, DIO mio, mi rifugio in te; salvami da tutti quelli che mi perseguitano e liberami</p>
<p class="C7 V2">perché talora il nemico non dilani l'anima mia come un leone, lacerandola senza che alcuno mi liberi.</p>
<p class="C7 V3">O Eterno, DIO mio, se ho fatto questo, se vi è perversità nelle mie mani.</p>
<p class="C7 V4">se ho reso male per bene a chi viveva in pace con me, o se ho spogliato il mio nemico senza ragione,</p>
<p class="C7 V5">mi perseguiti pure il nemico e mi raggiunga, calpesti a terra la mia vita e trascini la mia gloria nella polvere.</p>
<p class="C7 V6">Levati, o Eterno, nella tua ira; innalzati contro il furore dei miei nemici e destati in mio favore; tu hai stabilito il giudizio.</p>
<p class="C7 V7">L'assemblea dei popoli ti circonderà; ritorna al di sopra di essa in luogo elevato.</p>
<p class="C7 V8">L'Eterno giudicherà i popoli; giudicami, o Eterno, secondo la mia giustizia e la mia integrità.</p>
<p class="C7 V9">Deh! Fa' cessare la malvagità dei malvagi, ma stabilisci l'uomo giusto, perché tu sei il DIO giusto, che provi i cuori e le menti,</p>
<p class="C7 V10">Il mio scudo è in DIO, che salva quelli che sono retti di cuore.</p>
<p class="C7 V11">DIO è un giusto giudice e un Dio che si adira ogni giorno contro i malfattori.</p>
<p class="C7 V12">Se il malvagio non si converte, egli aguzzerà la sua spada; ha già teso il suo arco e lo ha preparato.</p>
<p class="C7 V13">Egli ha preparato contro di lui armi mortali, tiene pronte le sue frecce infuocate.</p>
<p class="C7 V14">Ecco, il malvagio partorisce iniquità; egli ha concepito perversità e partorirà inganno.</p>
<p class="C7 V15">Egli scava una fossa e la fa profonda, ma egli stesso cade nella fossa che ha fatto.</p>
<p class="C7 V16">La sua perversità ritornerà sul suo stesso capo, e la sua violenza gli cadrà sulla sommità del capo.</p>
<p class="C7 V17">Io renderò grazie all'Eterno per la sua giustizia, e canterò le lodi al nome dell'Eterno, l'Altissimo.</p>
<p class="C8 V1">Al maestro del coro. Sulla Ghittea. Salmo di Davide Quanto è magnifico il tuo nome su tutta la terra, o Eterno, Signor nostro, che hai posto la tua maestà al di sopra dei cieli!</p>
<p class="C8 V2">Dalla bocca dei bambini e dei lattanti tu hai stabilito la lode a motivo dei tuoi nemici, per far tacere il nemico e il vendicatore.</p>
<p class="C8 V3">Quando considero i tuoi cieli, e che, sono opera delle tue dita, la luna e le stelle che tu hai disposte.</p>
<p class="C8 V4">che cosa è l'uomo, perché te ne ricordi, e il figlio dell'uomo, perché lo visiti?</p>
<p class="C8 V5">Eppure tu lo hai fatto di poco inferiore a DIO, e lo hai coronato di gloria e di onore.</p>
<p class="C8 V6">Lo hai fatto regnare sulle opere delle tue mani e hai posto ogni cosa sotto i suoi piedi!</p>
<p class="C8 V7">Pecore e buoi tutti quanti, e anche le fiere della campagna,</p>
<p class="C8 V8">gli uccelli del cielo e i pesci del mare, tutto quello che passa per i sentieri del mare.</p>
<p class="C8 V9">O Eterno, Signor nostro, quanto è magnifico il tuo nome in tutta la terra!</p>
<p class="C9 V1">Al maestro del coro. Sul motivo: «La morte del figlio». Salmo di Davide Io ti celebrerò, o Eterno, con tutto il mio cuore, narrerò tutte le tue meraviglie.</p>
<p class="C9 V2">Gioirò e mi rallegrerò in te; canterò le lodi al tuo nome, o Altissimo.</p>
<p class="C9 V3">Poiché i miei nemici voltano le spalle, cadono e periscono davanti a te.</p>
<p class="C9 V4">Tu infatti hai sostenuto la mia rettitudine e la mia causa, ti sei assiso sul trono come giusto giudice.</p>
<p class="C9 V5">Tu hai sgridato le nazioni, hai distrutto l'empio, hai cancellato il loro nome per sempre.</p>
<p class="C9 V6">Il nemico è perito, raggiunto da una desolazione eterna! E delle città che tu hai distrutto è scomparso persino il ricordo.</p>
<p class="C9 V7">Ma l'Eterno rimane per sempre; egli ha stabilito il suo trono per far giudizio.</p>
<p class="C9 V8">Egli giudicherà il mondo con giustizia giudicherà i popoli con rettitudine.</p>
<p class="C9 V9">L'Eterno sarà un rifugio inespugnabile per l'oppresso, un rifugio inespugnabile in tempi di distretta.</p>
<p class="C9 V10">E quelli che conoscono il tuo nome confideranno in te, perché tu, o Eterno, non abbandoni quelli che ti cercano.</p>
<p class="C9 V11">Cantate lodi all'Eterno che abita in Sion; annunziate fra i popoli le sue opere.</p>
<p class="C9 V12">Poiché colui che domanda ragione del sangue si ricorda di loro; egli non dimentica il grido degli afflitti.</p>
<p class="C9 V13">Abbi pietà di me, o Eterno, tu che mi fai risalire dalle porte della morte, vedi l'afflizione che soffro da parte di quelli che mi odiano,</p>
<p class="C9 V14">affinché possa raccontare tutte le tue lodi, e alle porte della figlia di Sion possa festeggiare per la tua liberazione.</p>
<p class="C9 V15">Le nazioni sono sprofondate nella fossa che avevano fatta; il loro piede è stato preso nella rete che avevano nascosta.</p>
<p class="C9 V16">L'Eterno si è fatto conoscere per mezzo del giudizio che ha fatto; l'empio è stato preso al laccio dall'opera delle sue stesse mani. (Interludio. Sela)</p>
<p class="C9 V17">Gli empi scenderanno nello Sceol; sí, tutte le nazioni che dimenticano DIO,</p>
<p class="C9 V18">Poiché il bisognoso non sarà dimenticato per sempre; la speranza degli oppressi non perirà per sempre.</p>
<p class="C9 V19">Levati, o Eterno; non lasciare che il mortale abbia il sopravvento; siano giudicate le nazioni davanti a te.</p>
<p class="C9 V20">O Eterno, infondi in loro spavento; fa' che le nazioni riconoscano di essere semplicemente dei mortali. (Sela)</p>
<p class="C10 V1">O Eterno, perché te ne stai lontano? Perché ti nascondi in tempi di avversità?</p>
<p class="C10 V2">L'empio nella sua superbia perseguita con violenza il misero; essi saranno presi nelle macchinazioni stesse da loro ideate,</p>
<p class="C10 V3">perché l'empio si gloria dei desideri dell'anima sua, benedice il rapace e disprezza l'Eterno.</p>
<p class="C10 V4">L'empio, nell'arroganza del suo volto, non cerca l'Eterno; tutti i suoi pensieri sono: «DIO non c'è»</p>
<p class="C10 V5">Le sue vie prosperano in ogni tempo; i tuoi giudizi sono per lui troppo alti, lontani dalla sua portata; egli schernisce tutti i suoi nemici.</p>
<p class="C10 V6">Egli dice in cuor suo: «lo non sarò mai smosso; non mi accadrà mai alcun male».</p>
<p class="C10 V7">La sua bocca è piena di maledizioni, di frode e d'inganno; sotto la sua lingua vi è perversità e iniquità.</p>
<p class="C10 V8">Egli sta in agguato nei villaggi, uccide l'innocente in luoghi nascosti, i suoi occhi spiano l'infelice.</p>
<p class="C10 V9">Egli sta in agguato in luoghi nascosti come il leone nella sua tana, sta in agguato per ghermire il misero; egli ghermisce il misero, attirandolo nella sua rete.</p>
<p class="C10 V10">Egli se ne sta quatto e chino, e gli in felici soccombono alla sua forza.</p>
<p class="C10 V11">Egli dice nel suo cuore: «Dio dimentica, nasconde la sua faccia, non lo vedrà mai».</p>
<p class="C10 V12">Levati, o Eterno; o Dio, alza la tua mano; non dimenticare i miseri.</p>
<p class="C10 V13">Perché l'empio disprezza DIO? Egli dice in cuor suo: «Tu non ne chiederai conto».</p>
<p class="C10 V14">Ma tu hai visto, perché tu osservi attentamente la perversità e l'afflizione, per poi ripagare con la tua mano; l'infelice si rimette a te, tu sei colui che soccorre l'orfano.</p>
<p class="C10 V15">Spezza il braccio dell'empio e del malvagio, se tu ricercherai la sua malvagità, non la troverai piú.</p>
<p class="C10 V16">L'Eterno è re per sempre; le nazioni sono scomparse dalla sua terra.</p>
<p class="C10 V17">O Eterno, tu dai ascolto al desiderio degli umili; tu rafforzi il loro cuore, le tue orecchie sono attente,</p>
<p class="C10 V18">per far ragione all'orfano e all'afflitto, affinché l'uomo fatto di terra smetta d'incutere spavento.</p>
<p class="C11 V1">Al maestro del coro. Salmo di Davide Io mi rifugio nell'Eterno; come potete dire all'anima mia: «Fuggi al tuo monte, come un uccelletto»?</p>
<p class="C11 V2">Perché ecco, gli empi tendono l'arco, aggiustano le loro frecce sulla corda, per tirarle nel buio contro i retti di cuore.</p>
<p class="C11 V3">Quando le fondamenta sono distrutte, che può fare il giusto?</p>
<p class="C11 V4">L'Eterno è nel suo tempio santo l'Eterno ha il suo trono nei cieli; i suoi occhi vedono, le sue palpebre scrutano i figli degli uomini.</p>
<p class="C11 V5">L'Eterno prova il giusto; ma l'anima sua odia l'empio e colui che ama la violenza.</p>
<p class="C11 V6">Egli farà piovere sugli empi lacci, fuoco, zolfo e vento infuocato; questa, sarà la porzione del loro calice.</p>
<p class="C11 V7">Poiché l'Eterno è giusto; egli ama la giustizia; gli uomini retti contempleranno il suo volto.</p>
<p class="C12 V1">Al maestro del coro. Su un'arpa a otto corde. Salmo di Davide. Salva, o Eterno, perché gli uomini pii son venuti meno, e i veraci sono scomparsi in mezzo ai figli degli uomini.</p>
<p class="C12 V2">Ciascuno mente al suo prossimo e parla con labbro adulatore e con cuore doppio.</p>
<p class="C12 V3">L'Eterno recida tutte le labbra adulatrici e la lingua che parla con orgoglio.</p>
<p class="C12 V4">di coloro che dicono: «Con la nostra lingua prevarremo; le nostre labbra ci appartengono; chi è signore sopra di noi?».</p>
<p class="C12 V5">«A motivo dell'Oppressione dei miseri e del grido dei bisognosi, ora mi leverò», dice l'Eterno, «e li salverò da quelli che li insidiano».</p>
<p class="C12 V6">Le parole dell'Eterno sono parole pure, come argento raffinato in una fornace di terra, purificato sette volte.</p>
<p class="C12 V7">Tu, o Eterno, li proteggerai e li preserverai da questa generazione per sempre.</p>
<p class="C12 V8">Gli empi si aggirano impunemente d'appertutto, quando tra i figli degli uomini viene esaltato il male.</p>
<p class="C13 V1">Al maestro del coro. Salmo di Davide. Fino a quando, o Eterno, mi dimenticherai? Sarà forse per sempre? Fino a quando mi nasconderai il tuo volto?</p>
<p class="C13 V2">Fino a quando farò deliberazioni nella mia anima e avrò afflizione nel mio cuore tutto il giorno? Fino a quando s'innalzerà il mio nemico sopra di me?</p>
<p class="C13 V3">Guarda attentamente e rispondimi, o Eterno, DIO mio, illumina i miei occhi, affinché non m'addormenti nel sonno della morte,</p>
<p class="C13 V4">perché il mio nemico non dica: «L'ho vinto», e perché i miei nemici non si rallegrino, quando vacillo.</p>
<p class="C13 V5">Ma io confido nella tua benignità, e il mio cuore esulterà nella tua liberazione;</p>
<p class="C13 V6">io canterò all'Eterno, perché egli mi ha trattato con grande magnanimità.</p>
<p class="C14 V1">Al maestro del coro. Di Davide Lo stolto ha detto nel suo cuore: «Non c'è DIO». Sono corrotti, fanno cose abominevoli; non c'è alcuno che faccia il bene.</p>
<p class="C14 V2">L'Eterno guarda dal cielo sui figli degli uomini per vedere se vi sia qualcuno che abbia intendimento, che cerchi DIO.</p>
<p class="C14 V3">Si sono tutti sviati, si sono tutti corrotti; non c'è alcuno che faccia il bene, neppure uno.</p>
<p class="C14 V4">Non hanno alcun intendimento tutti gli operatori di iniquità, che mangiano il mio popolo come se mangiassero del pane e non invocano l'Eterno?</p>
<p class="C14 V5">Là saranno presi da una grande paura, perché DIO è con la gente giusta.</p>
<p class="C14 V6">Voi cercate di frustrare i piani del misero, perché l'Eterno è il suo rifugio.</p>
<p class="C14 V7">Oh! Venga pure da Sion la salvezza, d'Israele! Quando l'Eterno ricondurrà dalla cattività il suo popolo, Giacobbe esulterà, Israele si rallegrerà.</p>
<p class="C15 V1">Salmo di Davide O Eterno, chi dimorerà nella tua tenda? Chi abiterà sul tuo santo monte?</p>
<p class="C15 V2">Colui che cammina in modo irreprensibile e fa ciò che è giusto, e dice la verità come l'ha nel cuore,</p>
<p class="C15 V3">che non calunnia con la sua lingua, non fa alcun male al suo compagno, non lancia alcun insulto contro il suo prossimo.</p>
<p class="C15 V4">Ai suoi occhi è disprezzata la persona spregevole, ma egli onora quelli che temono l'Eterno; anche se ha giurato a suo danno, egli non ritratta;</p>
<p class="C15 V5">non dà il suo denaro ad usura e non accetta doni contro l'innocente. Chi fa queste cose non sarà mai smosso.</p>
<p class="C16 V1">Inno di Davide Proteggimi, o Dio, perché io mi rifugio in te</p>
<p class="C16 V2">Ho detto all'Eterno: «Tu sei il mio Signore; non ho alcun bene all'infuori di te».</p>
<p class="C16 V3">Tutta la mia affezione è riposta negli uomini santi ed onorevoli che sono sulla terra.</p>
<p class="C16 V4">I dolori di quelli che corrono dietro ad altri dèi saranno moltiplicati; io non verserò le loro libazioni di sangue e non pronuncerò con le mie labbra i loro nomi.</p>
<p class="C16 V5">L'Eterno è la mia parte di eredità e il mio calice; tu, o Eterno, tieni al sicuro quel che mi è toccato in sorte.</p>
<p class="C16 V6">Per me la sorte è caduta in luoghi dilettevoli; sí, una bella eredità mi è toccata.</p>
<p class="C16 V7">Io benedirò l'Eterno che mi consiglia; il mio cuore mi ammaestra anche di notte.</p>
<p class="C16 V8">Io ho continuamente posto l'Eterno davanti ai miei occhi; poiché egli è alla mia destra, io non sarò mai smosso.</p>
<p class="C16 V9">Perciò il mio cuore si rallegra, e la mia anima esulta per la gloria della mia eredità; anche la mia carne dimorerà fiduciosa e al sicuro,</p>
<p class="C16 V10">perché tu non lascerai l'anima mia nello Sceol e non permetterai che il tuo Santo veda la corruzione.</p>
<p class="C16 V11">Tu mi mostrerai il sentiero della vita; c'è abbondanza di gioia alla tua presenza; alla tua destra vi sono delizie in eterno.</p>
<p class="C17 V1">Preghiera di Davide. O Eterno, da' ascolto a una giusta causa, presta attenzione al mio grido, porgi l'orecchio alla mia preghiera, che non viene da labbra di frode.</p>
<p class="C17 V2">Venga la mia difesa dalla tua presenza; gli occhi tuoi vedano ciò che è retto.</p>
<p class="C17 V3">Tu hai investigato il mio cuore, l'hai visitato di notte, mi hai provato e non hai trovato nulla; mi sono proposto di non peccare con la mia bocca.</p>
<p class="C17 V4">Riguardo alle opere degli uomini, per la parola delle tue labbra, mi sono guardato dalle vie dei violenti.</p>
<p class="C17 V5">I miei passi sono rimasti fermi nei tuoi sentieri e i miei piedi non hanno vacillato.</p>
<p class="C17 V6">Io t'invoco, o Dio, perché tu mi esaudisci, tendi il tuo orecchio verso di me, ascolta le mie parole.</p>
<p class="C17 V7">Mostrami la tua meravigliosa bontà, o tu, che con la tua destra salvi dai loro avversari quelli che si rifugiano in te.</p>
<p class="C17 V8">Custodiscimi come la pupilla dell'occhio; nascondimi all'ombra delle tue ali,</p>
<p class="C17 V9">dagli empi che mi opprimono e dai nemici mortali che mi circondano.</p>
<p class="C17 V10">I loro cuori si sono induriti, con la loro bocca parlano con arroganza.</p>
<p class="C17 V11">Ora ci hanno circondati, seguono i nostri passi; fissano i loro occhi per atterrarci.</p>
<p class="C17 V12">Il mio nemico somiglia a un leone che si strugge dal desiderio di lacerare, e a un leoncello che sta in agguato nei nascondigli.</p>
<p class="C17 V13">Levati, o Eterno, affrontalo, abbattilo; libera l'anima mia dall'empio con la tua spada.</p>
<p class="C17 V14">O Eterno, con la tua mano liberami dagli uomini, dagli uomini del mondo la cui parte è in questa vita, e il cui ventre tu riempi coi tuoi tesori nascosti; i loro figli si satollano e lasciano il resto dei loro beni ai loro bambini.</p>
<p class="C17 V15">Quanto a me, per la giustizia vedrò la tua faccia; mi sazierò della tua presenza quando mi risveglierò.</p>
<p class="C18 V1">Al maestro del coro. Salmo di Davide, servo dell'Eterno, che rivolse all'Eterno le parole di questo cantico, nel giorno in cui l'Eterno lo liberò dalla mano di tutti i suoi nemici e dalla mano di Saul. Egli disse: «Ti amo, o Eterno, mia forza.</p>
<p class="C18 V2">L'Eterno è la mia rocca la mia fortezza e il mio liberatore, il mio Dio, la mia rupe in cui mi rifugio, il mio scudo, la potenza della mia salvezza, il mio alto rifugio.</p>
<p class="C18 V3">Io invoco l'Eterno, che è degno di essere lodato, e sono salvato dai miei nemici.</p>
<p class="C18 V4">Doglie di morte mi avevano circondato e torrenti di scellerati mi avevano spaventato.</p>
<p class="C18 V5">Le angosce dello Sceol mi avevano avvolto e lacci di morte mi stavano davanti.</p>
<p class="C18 V6">Nella mia angoscia invocai l'Eterno e gridai al mio DIO; egli udí la mia voce dal suo tempio, e il mio grido pervenne davanti a lui, ai suoi orecchi.</p>
<p class="C18 V7">Allora la terra fu scossa e tremò; anche le fondamenta dei monti furono smosse e scrollate, perché egli era acceso d'ira.</p>
<p class="C18 V8">Un fumo saliva dalle sue narici e un fuoco divorante gli usciva dalla bocca; da lui sprizzavano carboni accesi.</p>
<p class="C18 V9">Egli abbassò i cieli e discese con una densa caligine sotto i suoi piedi;</p>
<p class="C18 V10">cavalcava un cherubino e volava; volava veloce sulle ali del vento.</p>
<p class="C18 V11">Aveva fatto delle tenebre il suo velo, e per padiglione intorno a sé aveva posto l'oscurità delle acque e le dense nubi del cielo.</p>
<p class="C18 V12">Dallo splendore che lo precedeva si sprigionavano dense nubi, grandine e carboni ardenti.</p>
<p class="C18 V13">L'Eterno tuonò nei cieli e l'Altissimo fece udire la sua voce con grandine e carboni ardenti.</p>
<p class="C18 V14">Scagliò le sue saette e disperse i nemici; lanciò fulmini in gran numero e li mise in fuga.</p>
<p class="C18 V15">Al tuo rimprovero, o Eterno, e al soffio del vento dalle tue narici, gli alvei dei fiumi apparvero e le fondamenta del mondo furono scoperte.</p>
<p class="C18 V16">Egli dall'alto stese la mano, mi prese e mi trasse fuori dalle grandi acque.</p>
<p class="C18 V17">Mi liberò dal mio potente nemico e da quelli che mi odiavano, perché erano piú forti di me.</p>
<p class="C18 V18">Essi mi erano venuti contro nel giorno della mia calamità, ma l'Eterno fu il mio sostegno,</p>
<p class="C18 V19">e mi trasse fuori al largo; egli mi liberò perché mi gradisce.</p>
<p class="C18 V20">L'Eterno mi ha retribuito secondo la mia giustizia e mi ha reso secondo la purità delle mie mani,</p>
<p class="C18 V21">perché ho osservato le vie dell'Eterno e non mi sono eroicamente allontanato dal mio DIO.</p>
<p class="C18 V22">perché ho tenuto davanti a me tutte le sue leggi e non ho deviato dai suoi statuti.</p>
<p class="C18 V23">Sono stato integro verso di lui e mi sono guardato dalla mia iniquità.</p>
<p class="C18 V24">Perciò l'Eterno mi ha reso secondo la mia giustizia, secondo la purità delle mie mani davanti ai suoi occhi.</p>
<p class="C18 V25">Tu ti mostri pietoso verso l'uomo pio e retto verso l'uomo retto.</p>
<p class="C18 V26">Tu ti mostri puro con il puro e ti mostri astuto col perverso,</p>
<p class="C18 V27">perché tu sei colui che salva la gente afflitta e che abbassa gli occhi alteri;</p>
<p class="C18 V28">tu infatti, sei colui che fa risplendere la mia lampada; l'Eterno, il mio DIO, illumina le mie tenebre,</p>
<p class="C18 V29">perché con te posso assalire una schiera e con il mio DIO posso saltare sopra un muro.</p>
<p class="C18 V30">La via di Dio è perfetta; la parola dell'Eterno è purificata col fuoco; egli è lo scudo di tutti coloro che si rifugiano in lui.</p>
<p class="C18 V31">Infatti chi è DIO all'infuori dell'Eterno? E chi è Rocca all'infuori del nostro DIO?</p>
<p class="C18 V32">Dio è colui che mi cinge di forza e che rende la mia vita perfetta.</p>
<p class="C18 V33">Egli rende i miei piedi simili a quelli delle cerve e mi rende saldo sui miei alti luoghi;</p>
<p class="C18 V34">egli ammaestra le mie mani alla battaglia e con le mie braccia posso tendere un arco di rame.</p>
<p class="C18 V35">Tu mi hai anche dato lo scudo della tua salvezza; la tua destra mi ha sostenuto, e la tua benignità mi ha reso grande.</p>
<p class="C18 V36">Tu hai allargato i miei passi sotto di me, e i miei piedi non hanno vacillato.</p>
<p class="C18 V37">Io ho inseguito i miei nemici e li ho raggiunti e non me ne sono tornato indietro prima di averli distrutti.</p>
<p class="C18 V38">Li ho colpiti ripetutamente ed essi non hanno piú potuto rialzarsi; essi sono caduti sotto i miei piedi.</p>
<p class="C18 V39">Tu mi hai cinto di forza per la battaglia e hai fatto piegare sotto di me quelli che si alzavano contro di me;</p>
<p class="C18 V40">tu hai fatto voltare le spalle ai miei nemici davanti a me, e io ho distrutto quelli che mi odiavano.</p>
<p class="C18 V41">Essi gridarono, ma non vi fu alcuno che li salvasse; gridarono all'Eterno, ma egli non rispose loro.</p>
<p class="C18 V42">Li ho calpestati fino a ridurli come polvere davanti al vento; li ho spazzati via come il fango delle strade.</p>
<p class="C18 V43">Tu mi hai liberato dalle contese del popolo; tu mi hai costituito capo di nazioni; un popolo che non conoscevo mi ha servito.</p>
<p class="C18 V44">Al solo udire di me, essi mi hanno ascoltato e ubbidito, gli stranieri si sono sottomessi a me.</p>
<p class="C18 V45">Gli stranieri si sono persi d'animo e sono usciti tremanti dalle loro fortezze.</p>
<p class="C18 V46">Viva l'Eterno, sia benedetta la mia Rocca e sia esaltato il DIO della mia salvezza!</p>
<p class="C18 V47">Egli è il Dio che fa la vendetta per me e che mi sottomette i popoli;</p>
<p class="C18 V48">egli mi libera dai miei nemici. Tu m'innalzi su quelli che si levano contro di me e mi liberi dall'uomo violento.</p>
<p class="C18 V49">Perciò, o Eterno, io celebrerò fra le nazioni il tuo nome col canto.</p>
<p class="C18 V50">Grandi liberazioni egli concede al suo re e usa benignità verso Davide, suo unto, e verso la sua progenie per sempre».</p>
<p class="C19 V1">Al maestro del coro. Salmo di Davide I cieli raccontano la gloria di Dio e il firmamento dichiara l'Opera delle sue mani.</p>
<p class="C19 V2">un giorno proferisce parole all'Altro, e una notte rivela conoscenza all'altra.</p>
<p class="C19 V3">Non hanno favella, né parole; la loro voce non s'ode;</p>
<p class="C19 V4">ma la loro armonia si diffonde per tutta la terra e il loro messaggio giunge fino all'estremità del mondo; nei cieli Dio ha posto una tenda per il sole;</p>
<p class="C19 V5">ed esso è come uno sposo che esce dalla sua camera di nozze, esulta come un prode che percorre la sua via.</p>
<p class="C19 V6">Esso sorge da una estremità dei cieli, e il suo giro giunge fino all'altra estremità; niente è nascosto al suo calore.</p>
<p class="C19 V7">La legge dell'Eterno è perfetta, essa ristora l'anima; la testimonianza dell'Eterno è verace e rende savio il semplice.</p>
<p class="C19 V8">I precetti dell'Eterno sono giusti e rallegrano il cuore, il comandamento dell'Eterno è puro e illumina gli occhi.</p>
<p class="C19 V9">Il timore dell'Eterno è puro, rimane in eterno; i giudizi dell'Eterno sono verità, tutti quanti sono giusti;</p>
<p class="C19 V10">essi sono piú desiderabili dell'oro, sí, piú di molto oro finissimo; sono piú dolci del miele, di quello che stilla dai favi.</p>
<p class="C19 V11">Anche il tuo servo è da essi istruito vi è grande ricompensa ad osservarli.</p>
<p class="C19 V12">Chi conosce i suoi errori? Purificami da quelli che mi sono occulti.</p>
<p class="C19 V13">Preserva inoltre il tuo servo dai peccati volontari, e fa che non signoreggino su di me; allora io sarò integro e sarò puro da grandi trasgressioni.</p>
<p class="C19 V14">Siano gradite davanti a te le parole della mia bocca e la meditazione del mio cuore, o Eterno, mia rocca e mio redentore.</p>
<p class="C20 V1">Al maestro del coro. Salmo di Davide L'Eterno ti risponda nel giorno dell'avversità; il nome del DIO di Giacobbe ti metta al sicuro in alto.</p>
<p class="C20 V2">Ti mandi soccorso dal santuario e ti sostenga da Sion;</p>
<p class="C20 V3">si ricordi di tutte le tue offerte e accetti il tuo olocausto.</p>
<p class="C20 V4">Ti dia secondo quel che il tuo cuore desidera e porti a compimento ogni tuo progetto.</p>
<p class="C20 V5">Noi canteremo di gioia nella tua liberazione e alzeremo le nostre bandiere nel nome del nostro DIO. L'Eterno adempia tutte le tue richieste.</p>
<p class="C20 V6">Ora so che l'Eterno salva il suo unto; gli risponderà dal suo cielo santo con la forza salvatrice della sua destra.</p>
<p class="C20 V7">Alcuni confidano nei carri e altri nei cavalli, ma noi ricorderemo il nome dell'Eterno, il nostro DIO.</p>
<p class="C20 V8">Quelli si sono piegati e sono caduti; ma noi ci siamo rialzati e rimaniamo in piedi.</p>
<p class="C20 V9">Salva, o Eterno; ci risponda il re nel giorno in cui grideremo.</p>
<p class="C21 V1">Al maestro del coro. Salmo di Davide O Eterno, il re si rallegrerà nella tua forza, e quanto esulterà per la tua salvezza!</p>
<p class="C21 V2">Tu gli hai concesso il desiderio del suo cuore e non gli hai rifiutato la richiesta delle sue labbra. (Sela)</p>
<p class="C21 V3">Poiché tu gli sei venuto incontro con benedizioni di prosperità, gli hai posto sul capo una corona d'oro finissimo.</p>
<p class="C21 V4">Egli ti aveva chiesto vita e tu gli hai dato lunghi giorni in eterno.</p>
<p class="C21 V5">Grande è la sua gloria per la tua salvezza; tu gli hai conferito maestà e gloria,</p>
<p class="C21 V6">perché lo rendi grandemente benedetto per sempre, ricolmi di gioia alla tua presenza.</p>
<p class="C21 V7">Poiché il re confida nell'Eterno e nella benignità dell'Altissimo, non sarà mai smosso.</p>
<p class="C21 V8">La tua mano raggiungerà tutti i tuoi nemici la tua destra raggiungerà quelli che ti odiano.</p>
<p class="C21 V9">Tu li renderai come un forno ardente, quando apparirai adirato, nella sua ira l'Eterno li inabisserà, e il fuoco li divorerà.</p>
<p class="C21 V10">Tu farai perire il loro frutto dalla terra e la loro progenie tra i figli degli uomini,</p>
<p class="C21 V11">perché hanno ordito del male contro di te e hanno ideato piani malvagi, ma non riusciranno.</p>
<p class="C21 V12">Poiché tu farai voltar loro le spalle e punterai le frecce del tuo arco contro la loro faccia.</p>
<p class="C21 V13">Innalzati, o Eterno, con la tua forza; noi canteremo e celebreremo le lodi della tua potenza.</p>
<p class="C22 V1">Al maestro del coro. Sul motivo: «La cerva dell'aurora». Salmo di Davide Dio mio, Dio mio, perché mi hai abbandonato? Perché sei cosí lontano e non vieni a liberarmi, dando ascolto alle parole del mio gemito?</p>
<p class="C22 V2">O DIO mio, io grido di giorno, ma tu non rispondi, e anche di notte non sto in silenzio.</p>
<p class="C22 V3">Eppure tu sei il Santo, che dimori nelle lodi d'Israele.</p>
<p class="C22 V4">I nostri padri hanno confidato in te hanno confidato in te e tu li hai liberati.</p>
<p class="C22 V5">Gridarono a te e furono liberati, confidarono in te e non furono delusi.</p>
<p class="C22 V6">Ma io sono un verme e non un uomo; il vituperio degli uomini e disprezzato dal popolo.</p>
<p class="C22 V7">Tutti quelli che mi vedono si fanno beffe di me, allungano il labbro e scuotono il capo,</p>
<p class="C22 V8">dicendo: «Egli si è affidato all'Eterno; lo liberi dunque, lo soccorra, poiché lo gradisce».</p>
<p class="C22 V9">Certo. tu sei colui che mi hai tratto fuori dal grembo materno mi hai fatto avere fiducia in te da quando riposavo sulle mammelle di mia madre.</p>
<p class="C22 V10">Io fui abbandonato a te fin dalla mia nascita; tu sei il mio Dio fin dal grembo di mia madre.</p>
<p class="C22 V11">Non allontanarti da me perché l'angoscia è vicina, e non c'è nessuno che mi aiuti.</p>
<p class="C22 V12">Grandi tori mi hanno circondato, potenti tori di Bashan mi hanno attorniato;</p>
<p class="C22 V13">essi aprono la loro gola contro di me come un leone rapace e ruggente.</p>
<p class="C22 V14">Sono versato come acqua, e tutte le mie ossa sono slogate il mio cuore è come cera che si scioglie in mezzo alle mie viscere.</p>
<p class="C22 V15">Il mio vigore si è inaridito come un coccio d'argilla e la mia lingua è attaccata al mio palato; tu mi hai posto nella polvere della morte.</p>
<p class="C22 V16">Poiché cani mi hanno circondato; uno stuolo di malfattori mi ha attorniato; mi hanno forato le mani e i piedi.</p>
<p class="C22 V17">posso contare tutte le mie ossa; essi mi guardano e mi osservano.</p>
<p class="C22 V18">Spartiscono fra loro le mie vesti e tirano a sorte la mia tunica.</p>
<p class="C22 V19">Ma tu, o Eterno, non allontanarti; tu che sei la mia forza, affrettati a soccorrermi.</p>
<p class="C22 V20">Libera la mia vita dalla spada, l'unica mia vita dalla zampa del cane.</p>
<p class="C22 V21">Salvami dalla gola del leone e dalle corna dei bufali. Tu mi hai risposto.</p>
<p class="C22 V22">annunzierò il tuo nome ai miei fratelli; ti loderò in mezzo all'assemblea.</p>
<p class="C22 V23">O voi che temete l'Eterno, lodatelo; e voi tutti, discendenti di Giacobbe glorificatelo; e voi tutti o stirpe d'Israele, temetelo.</p>
<p class="C22 V24">Perché egli non ha disprezzato né sdegnato l'afflizione dell'afflitto, e non gli ha nascosto la sua faccia; ma quando ha gridato a lui, lo ha esaudito.</p>
<p class="C22 V25">Il motivo della mia lode nella grande assemblea sei tu; io adempirò i miei voti in presenza di quelli che ti temono.</p>
<p class="C22 V26">I bisognosi mangeranno e saranno saziati; quelli che cercano l'Eterno lo loderanno; il vostro cuore vivrà in eterno.</p>
<p class="C22 V27">Tutte le estremità della terra si ricorderanno dell'Eterno e si convertiranno a lui, e tutte le famiglie delle nazioni adoreranno davanti a te.</p>
<p class="C22 V28">Poiché all'Eterno appartiene il regno, ed egli signoreggia sulle nazioni.</p>
<p class="C22 V29">Tutti i ricchi della terra mangeranno e adoreranno, tutti quelli che scendono nella polvere e che non possono mantenersi in vita s'inchineranno davanti a lui.</p>
<p class="C22 V30">Una posterità lo servirà, si parlerà del Signore alla futura generazione.</p>
<p class="C22 V31">Essi verranno e proclameranno la sua giustizia a un popolo che deve ancora nascere, e che egli stesso ha fatto.</p>
<p class="C23 V1">Salmo di Davide L'Eterno è il mio pastore, nulla mi mancherà.</p>
<p class="C23 V2">Egli mi fa giacere in pascoli di tenera erba, mi guida lungo acque riposanti.</p>
<p class="C23 V3">Egli mi ristora l'Anima, mi conduce per sentieri di giustizia, per amore del suo nome.</p>
<p class="C23 V4">Quand'anche camminassi nella valle dell'ombra della morte, non temerei alcun male perché tu sei con me; il tuo bastone e la tua verga sono quelli che mi consolano.</p>
<p class="C23 V5">Tu apparecchi davanti a me la mensa in presenza dei miei nemici; tu ungi il mio capo con olio; la mia coppa trabocca.</p>
<p class="C23 V6">Per certo beni e benignità mi accompagneranno tutti i giorni della mia vita; e io abiterò nella casa dell'Eterno per lunghi giorni.</p>
<p class="C24 V1">Salmo di Davide All'Eterno appartiene la terra e tutto ciò che è in essa, il mondo e i suoi abitanti.</p>
<p class="C24 V2">Poiché egli l'ha fondata sui mari e l'ha stabilita sui fiumi.</p>
<p class="C24 V3">Chi salirà al monte dell'Eterno? Chi starà nel suo santo luogo?</p>
<p class="C24 V4">L'uomo innocente di mani e puro di cuore, che non eleva l'animo a vanità e non giura con frode.</p>
<p class="C24 V5">Egli riceverà benedizioni dall'Eterno e giustizia dal DIO della sua salvezza.</p>
<p class="C24 V6">Tale è la generazione di quelli che lo cercano, che cercano la tua faccia, o Dio di Giacobbe. (Sela)</p>
<p class="C24 V7">O porte, alzate i vostri capi; e voi, porte eterne, alzatevi, e il Re di gloria entrerà.</p>
<p class="C24 V8">Chi è questo Re di gloria? E' l'Eterno forte e potente, l'Eterno potente in battaglia.</p>
<p class="C24 V9">porte, alzate i vostri capi; alzatevi, o porte eterne, e il Re di gloria entrerà.</p>
<p class="C24 V10">Chi è questo Re di gloria? E' l'Eterno degli eserciti; egli è il Re di gloria. (Sela)</p>
<p class="C25 V1">Di Davide A te, o Eterno, io elevo l'Anima mia.</p>
<p class="C25 V2">O Dio mio, in te confido; fa' che non sia confuso e che i miei nemici non trionfino su di me.</p>
<p class="C25 V3">Sí, fa' che nessuno di quelli che sperano in te sia deluso; siano confusi quelli che si comportano slealmente senza motivo.</p>
<p class="C25 V4">O Eterno, fammi conoscere le tue vie, insegnami i tuoi sentieri.</p>
<p class="C25 V5">Guidami nella tua verità e ammaestrami, perché tu sei il DIO della mia salvezza; io spero grandemente in te tutto il giorno.</p>
<p class="C25 V6">Ricordati, o Eterno, delle tue compassioni e delle tue misericordie, perché sono da sempre.</p>
<p class="C25 V7">Non ricordarti dei peccati della mia giovinezza, né delle mie trasgressioni; ma nella tua benignità ricordati di me, o Eterno, per amore della tua bontà.</p>
<p class="C25 V8">L'Eterno è buono e retto, perciò egli insegnerà la via ai peccatori.</p>
<p class="C25 V9">Egli guiderà i mansueti nella giustizia e insegnerà la sua via agli umili.</p>
<p class="C25 V10">Tutte le vie dell'Eterno sono benignità e verità, per quelli che osservano il suo patto e le sue testimonianze.</p>
<p class="C25 V11">Per amor del tuo nome, o Eterno, perdona la mia iniquità, perché essa è grande.</p>
<p class="C25 V12">Chi è l'uomo che teme l'Eterno? Egli gli insegnerà la via che deve scegliere.</p>
<p class="C25 V13">Egli vivrà nella prosperità, e la sua progenie erediterà la terra.</p>
<p class="C25 V14">Il segreto dell'Eterno è rivelato a quelli che lo temono, ed egli fa loro conoscere il suo patto.</p>
<p class="C25 V15">I miei occhi sono rivolti del continuo all'Eterno perché egli trarrà i miei piedi dalla rete.</p>
<p class="C25 V16">Volgiti a me e abbi pietà di me, perché sono solo ed afflitto.</p>
<p class="C25 V17">Le angosce del mio cuore sono aumentate; liberami dalle mie avversità.</p>
<p class="C25 V18">Vedi la mia afflizione e il mio affanno, e perdona tutti i miei peccati.</p>
<p class="C25 V19">Osserva i miei nemici, perché sono molti e mi odiano di un odio pieno di violenza.</p>
<p class="C25 V20">Custodisci la mia vita e liberami; fa' che non sia confuso, perché mi rifugio in te.</p>
<p class="C25 V21">L'integrità e la rettitudine mi custodiscano, perché spero in te.</p>
<p class="C25 V22">O DIO, libera Israele da tutte le sue tribolazioni.</p>
<p class="C26 V1">Di Davide Fammi giustizia, o Eterno, perché io ho camminato nella mia integrità e ho confidato nell'Eterno senza vacillare.</p>
<p class="C26 V2">Investigami, o Eterno, e mettimi alla prova; purifica col fuoco la mia mente e il mio cuore.</p>
<p class="C26 V3">Poiché la tua benignità mi sta davanti agli occhi, e cammino nella tua verità.</p>
<p class="C26 V4">Non mi siedo con uomini bugiardi e non vado con gli ipocriti.</p>
<p class="C26 V5">Io odio l'Adunanza dei malvagi e non mi associo con gli empi.</p>
<p class="C26 V6">Io lavo le mie mani nell'Innocenza vado intorno al tuo altare o Eterno</p>
<p class="C26 V7">per proclamare ad alta voce la tua lode e per raccontare tutte le tue meraviglie.</p>
<p class="C26 V8">O Eterno, io amo la dimora della tua casa e il luogo dove risiede la tua gloria.</p>
<p class="C26 V9">Non mettere l'anima mia assieme ai peccatori e non aggregarmi agli uomini di sangue,</p>
<p class="C26 V10">perché nelle loro mani ci sono piani malvagi e la loro destra è colma di regali.</p>
<p class="C26 V11">Ma io camminerò nella mia integrità, riscattami e abbi pietà di me.</p>
<p class="C26 V12">Il mio piede sta fermo in luogo piano. Nelle assemblee io benedirò l'Eterno.</p>
<p class="C27 V1">Salmo di Davide L'Eterno è la mia luce e la mia salvezza; di chi temerò? L'Eterno è la roccaforte della mia vita; di chi avrò paura?</p>
<p class="C27 V2">Quando i malvagi, miei nemici ed avversari, mi hanno assalito per divorare la mia carne, essi stessi hanno vacillato e sono caduti.</p>
<p class="C27 V3">Anche se si accampasse un esercito contro di me, il mio cuore non avrebbe paura; anche se scoppiasse una guerra contro di me, anche allora avrei fiducia.</p>
<p class="C27 V4">Una cosa ho chiesto all'Eterno e quella cerco: di dimorare nella casa dell'Eterno tutti i giorni della mia vita, per contemplare la bellezza dell'Eterno e ammirare il suo tempio.</p>
<p class="C27 V5">Perché nel giorno dell'avversità egli mi nasconderà nella sua tenda, mi occulterà nel luogo segreto della sua dimora, mi leverà in alto sopra una roccia.</p>
<p class="C27 V6">E ora il mio capo s'innalzerà sui miei nemici che mi accerchiano, e offrirò nella sua dimora sacrifici con grida di giubilo; canterò e celebrerò le lodi dell'Eterno.</p>
<p class="C27 V7">O Eterno, ascolta la mia voce, quando grido a te; abbi pietà di me e rispondimi.</p>
<p class="C27 V8">Il mio cuore mi dice da parte tua: «Cercate la mia faccia». cerco la tua faccia, o Eterno.</p>
<p class="C27 V9">Non nascondermi il tuo volto, non rigettare con ira il tuo servo; tu sei stato il mio aiuto; non lasciarmi e non abbandonarmi, o DIO della mia salvezza.</p>
<p class="C27 V10">Anche se mio padre e mia madre mi avessero abbandonato, l'Eterno mi accoglierebbe.</p>
<p class="C27 V11">O Eterno, insegnami la tua via e guidami per un sentiero piano, a causa dei miei nemici.</p>
<p class="C27 V12">Non abbandonarmi alle voglie dei miei nemici, perché sono sorti contro di me falsi testimoni, gente che spira violenza.</p>
<p class="C27 V13">Oh, se non fossi stato certo di vedere la bontà dell'Eterno nella terra dei viventi!</p>
<p class="C27 V14">Spera fermamente nell'Eterno; sii forte, si rinfranchi il tuo cuore; spera fermamente nell'Eterno.</p>
<p class="C28 V1">Salmo di Davide A te grido, o Eterno, mia rocca; non stare in silenzio, perché se tu non parli, io divengo simile a quelli che scendono nella fossa.</p>
<p class="C28 V2">Ascolta la voce delle mie supplicazioni quando grido a te per aiuto, quando alzo le mani verso il tuo luogo santissimo.</p>
<p class="C28 V3">Non trascinarmi via con gli empi e con gli operatori d'iniquità, i quali parlano di pace coi loro vicini, ma hanno la malizia nel cuore.</p>
<p class="C28 V4">Rendi loro secondo le loro opere e secondo la malvagità delle loro azioni; rendi loro secondo l'opera delle loro mani; da' loro la retribuzione che si meritano.</p>
<p class="C28 V5">Poiché non considerano le opere dell'Eterno e ciò che le sue mani hanno fatto, egli li atterrerà e non li farà prosperare.</p>
<p class="C28 V6">Benedetto sia l'Eterno, perché ha udito la voce delle mie suppliche.</p>
<p class="C28 V7">L'Eterno è la mia forza e il mio scudo; il mio cuore ha confidato in lui e sono stato soccorso; perciò il mio cuore esulta, e lo celebrerò col mio canto.</p>
<p class="C28 V8">L'Eterno è la forza del suo popolo, e il rifugio di salvezza per il suo unto.</p>
<p class="C28 V9">Salva il tuo popolo e benedici la tua eredità; pascili e sostienili per sempre.</p>
<p class="C29 V1">Salmo di Davide Date all'Eterno, o figli dei potenti, date all'Eterno gloria e forza,</p>
<p class="C29 V2">Date all'Eterno la gloria dovuta al suo nome adorate l'Eterno nello splendore della sua SANTITA'.</p>
<p class="C29 V3">La voce dell'Eterno è sulle acque; il Dio di gloria tuona; l'Eterno è sulle grandi acque.</p>
<p class="C29 V4">La voce dell'Eterno è potente, la voce dell'Eterno è piena di maestà.</p>
<p class="C29 V5">La voce dell'Eterno rompe i cedri; sí, l'Eterno spezza i cedri del Libano;</p>
<p class="C29 V6">li fa saltellare come un vitello, il Libano e Sirion, come un giovane bufalo.</p>
<p class="C29 V7">La voce dell'Eterno fende le fiamme di fuoco.</p>
<p class="C29 V8">La voce dell'Eterno fa tremare il deserto; l'Eterno fa tremare il deserto di Kadesh.</p>
<p class="C29 V9">La voce dell'Eterno fa partorire le cerve e sfronda le selve; e nel suo tempio tutto dice: «Gloria!».</p>
<p class="C29 V10">L'Eterno sedeva sovrano sul diluvio; sí, l'Eterno siede re per sempre.</p>
<p class="C29 V11">L'Eterno darà forza al suo popolo; l'Eterno benedirà il suo popolo con la pace.</p>
<p class="C30 V1">Salmo. Cantico per l'inaugurazione della casa di Davide Ti esalterò, o Eterno, perché tu mi hai tratto in alto, e non hai permesso che i miei nemici si rallegrassero di me.</p>
<p class="C30 V2">O Eterno, mio Dio ho gridato a te e tu mi hai guarito.</p>
<p class="C30 V3">O Eterno, tu hai fatto risalire l'anima mia fuori dallo Sceol, mi hai tenuto in vita perché non scendessi nella fossa.</p>
<p class="C30 V4">Cantate lodi all'Eterno, voi suoi santi, e celebrate la sua SANTITA',</p>
<p class="C30 V5">perché la sua ira dura solo un momento, ma la sua benignità dura tutta una vita. Il pianto può durare per una notte, ma al mattino erompe un grido di gioia.</p>
<p class="C30 V6">Nella mia prosperità dicevo: «non sarò mai smosso».</p>
<p class="C30 V7">O Eterno per il tuo favore, avevi reso forte il mio monte; tu nascondesti la tua faccia, e io rimasi smarrito.</p>
<p class="C30 V8">Io ho gridato a te, o Eterno, ho supplicato l'Eterno,</p>
<p class="C30 V9">dicendo: «Che utilità avrai dal mio sangue, se scendo nella fossa? Potrà forse la polvere celebrarti? Potrà essa proclamare la tua verità?</p>
<p class="C30 V10">Ascolta, o Eterno, e abbi pietà di me; o Eterno, sii tu il mio aiuto».</p>
<p class="C30 V11">Tu hai mutato il mio lamento in danza; hai rimosso il mio cilicio, e mi hai rivestito di gioia,</p>
<p class="C30 V12">affinché la mia anima possa cantare gloria a te senza posa. O Eterno, DIO mio, io ti celebrerò per sempre.</p>
<p class="C31 V1">Al al maestro del coro. Salmo di Davide In te, o Eterno, mi sono rifugiato; fa' che io non sia mai confuso; liberami per la tua giustizia.</p>
<p class="C31 V2">Porgi a me il tuo orecchio, affrettati a liberarmi; sii per me una forte rocca e un luogo fortificato per salvarmi.</p>
<p class="C31 V3">Poiché tu sei la mia rocca e la mia fortezza; per amor del tuo nome guidami e conducimi.</p>
<p class="C31 V4">Trammi fuori dalla rete che mi han teso di nascosto, perché tu sei la mia roccaforte.</p>
<p class="C31 V5">Nelle tue mani io rimetto il mio spirito; tu mi hai riscattato, o Eterno, Dio di verità.</p>
<p class="C31 V6">Io detesto quelli che si attaccano a vanità ingannatrici, ma confido nell'Eterno.</p>
<p class="C31 V7">Esulterò e mi rallegrerò per la tua benignità, perché tu hai visto la mia afflizione e hai compreso le angosce della mia anima,</p>
<p class="C31 V8">e non mi hai dato in mano del nemico, ma hai messo i miei piedi in un luogo spazioso.</p>
<p class="C31 V9">Abbi pietà di me, o Eterno, perché sono angosciato; il mio occhio, la mia anima e le mie viscere sono consumati dal dolore,</p>
<p class="C31 V10">perché la mia vita vien meno per l'afflizione e i miei anni per il pianto; la mia forza viene meno a causa del mio peccato e le mie ossa si consumano.</p>
<p class="C31 V11">Sono diventato un obbrobrio per tutti i miei nemici, soprattutto per i miei vicini e uno spavento per i miei conoscenti, quelli che mi vedono in strada fuggono lontano da me.</p>
<p class="C31 V12">Sono dimenticato dal cuore loro come un uomo morto; sono simile a un vaso rotto.</p>
<p class="C31 V13">Poiché odo le calunnie di molti, tutt'intorno è spavento, mentre essi si consigliano assieme contro di me e complottano di togliermi la vita.</p>
<p class="C31 V14">Ma io, o Eterno, confido in te; ho detto: «Tu sei il mio DIO».</p>
<p class="C31 V15">I miei giorni sono nelle tue mani; liberami dalla mano dei miei nemici e da quelli che mi perseguitano.</p>
<p class="C31 V16">Fa' risplendere il tuo volto sul tuo servo; salvami per la tua benignità.</p>
<p class="C31 V17">O Eterno, fa che io non resti confuso, perché ti ho invocato siano confusi gli empi, e siano ridotti ai silenzio nello Sceol.</p>
<p class="C31 V18">Ammutoliscano le labbra bugiarde, che parlano sfacciatamente contro il giusto, con alterigia e con disprezzo.</p>
<p class="C31 V19">Quanto è grande la tua bontà che riservi per quelli che ti temono, e che usi in presenza dei figli degli uomini verso quelli che si rifugiano in te!</p>
<p class="C31 V20">Tu li nascondi nel segreto rifugio della tua presenza, dalle insidie degli uomini, tu li custodisci in una tenda al sicuro dalle contese verbali.</p>
<p class="C31 V21">Sia benedetto l'Eterno, perché mi ha usato grande benignità, mettendomi come in un luogo fortificato.</p>
<p class="C31 V22">Quanto a me, nel mio smarrimento dicevo: «Io sono stato allontanato dalla tua presenza»; ma tu hai udito la voce delle mie suppliche quando ho gridato a te.</p>
<p class="C31 V23">Amate l'Eterno, voi tutti suoi santi! L'Eterno custodisce i fedeli e retribuisce largamente quelli che agiscono con alterigia.</p>
<p class="C31 V24">Siate forti, o voi tutti che sperate nell'Eterno ed egli renderà saldo il vostro cuore.</p>
<p class="C32 V1">Di Davide. Cantico Beato colui la cui trasgressione è perdonata, il cui peccato è coperto!</p>
<p class="C32 V2">Beato l'uomo a cui l'Eterno non imputa l'iniquità, e nel cui spirito non c'è inganno.</p>
<p class="C32 V3">Mentre tacevo, le mie ossa si consumavano tra i gemiti che facevo tutto il giorno.</p>
<p class="C32 V4">Poiché giorno e notte la tua mano pesava su di me, il mio vigore era diventato simile all'arsura d'estate. (Sela)</p>
<p class="C32 V5">Davanti a te ho riconosciuto il mio peccato, non ho coperto la mia iniquità. Ho detto: «Confesserò le mie trasgressioni all'Eterno», e tu hai perdonato l'iniquità del mio peccato. (Sela)</p>
<p class="C32 V6">Perciò ogni uomo pio t'invocherà nel tempo che puoi essere trovato, anche se le grandi acque dovessero straripare, esse non giungeranno fino a lui.</p>
<p class="C32 V7">Tu sei il mio luogo di rifugio, tu mi preserverai dall'avversità, tu mi circonderai di canti di liberazione. (Sela)</p>
<p class="C32 V8">ti ammaestrerò e ti insegnerò la via per la quale devi camminare; io ti consiglierò e avrò il mio occhio su di te.</p>
<p class="C32 V9">Non siate come il cavallo e come il mulo che non hanno intelletto, e la cui bocca bisogna frenare con morso e con briglia, altrimenti non ti si avvicinano.</p>
<p class="C32 V10">Molti sono i dolori dell'empio, ma chi confida nell'Eterno sarà circondato dalla sua benignità.</p>
<p class="C32 V11">Rallegratevi nell'Eterno ed esultate, o giusti; mandate grida di gioia voi tutti, retti di cuore.</p>
<p class="C33 V1">Esultate, o giusti, nell'Eterno; la lode si addice agli uomini retti.</p>
<p class="C33 V2">Celebrate l'Eterno con la cetra, cantate a lui con l'Arpa a dieci corde.</p>
<p class="C33 V3">Cantategli un cantico nuovo, suonate abilmente e acclamate.</p>
<p class="C33 V4">Perché la parola dell'Eterno è retta, e tutte le sue opere sono fatte con fedeltà.</p>
<p class="C33 V5">Egli ama la giustizia e l'equità; la terra è piena della benignità dell'Eterno.</p>
<p class="C33 V6">I cieli furono fatti per mezzo della parola dell'Eterno, e tutto il loro esercito mediante il soffio della sua bocca.</p>
<p class="C33 V7">Egli radunò le acque del mare come in un mucchio e ripose gli abissi in serbatoi.</p>
<p class="C33 V8">Tutta la terra tema l'Eterno, e tremino davanti a lui tutti gli abitanti del mondo.</p>
<p class="C33 V9">Poiché egli parlò e la cosa fu; egli comandò e la cosa sorse.</p>
<p class="C33 V10">L'Eterno fa fallire il piano delle nazioni e annulla i disegni dei popoli.</p>
<p class="C33 V11">Il piano dell'Eterno dimora per sempre e i disegni del suo cuore per ogni generazione.</p>
<p class="C33 V12">Beata la nazione il cui DIO è l'Eterno; beato il popolo che egli ha scelto per sua eredità.</p>
<p class="C33 V13">L'Eterno guarda dal cielo; egli vede tutti i figli degli uomini,</p>
<p class="C33 V14">Dal luogo della sua dimora egli osserva tutti gli abitanti della terra.</p>
<p class="C33 V15">Egli è colui che ha formato il cuore di tutti, che comprende tutte le loro opere.</p>
<p class="C33 V16">Il re non è salvato da un grande esercito; il prode non scampa per la sua grande forza.</p>
<p class="C33 V17">Il cavallo è una speranza vana per salvare e con la sua grande forza non può scampare alcuno dal pericolo.</p>
<p class="C33 V18">Ecco, l'occhio dell'Eterno è su quelli che lo temono, su quelli che sperano nella sua benignità.</p>
<p class="C33 V19">per liberare la loro anima dalla morte e per conservarli in vita in tempo di fame</p>
<p class="C33 V20">L'anima nostra aspetta l'Eterno; egli è il nostro aiuto e il nostro scudo.</p>
<p class="C33 V21">Sí, il nostro cuore si rallegrerà in lui, perché confidiamo nel suo santo nome.</p>
<p class="C33 V22">La tua benignità, o Eterno, sia su di noi, perché abbiamo sperato in te.</p>
<p class="C34 V1">Salmo di Davide, quando si finse pazzo davanti ad Abimelek, che lo scacciò via ed egli se ne andò. Io benedirò l'Eterno in ogni tempo, la sua lode sarà sempre sulla mia bocca.</p>
<p class="C34 V2">L'anima mia si glorierà nell'Eterno; gli umili l'udranno e si rallegreranno.</p>
<p class="C34 V3">Magnificate con me l'Eterno ed esaltiamo tutti insieme il suo nome.</p>
<p class="C34 V4">ho cercato l'Eterno, ed egli mi ha risposto e mi ha liberato da tutti i miei spaventi.</p>
<p class="C34 V5">Essi hanno guardato a lui e sono stati illuminati, e le loro facce non sono svergognate.</p>
<p class="C34 V6">Quest'afflitto ha gridato, e l'Eterno lo ha esaudito e l'ha salvato da tutte le sue avversità.</p>
<p class="C34 V7">dell'Eterno si accampa attorno a quelli che lo temono e li libera.</p>
<p class="C34 V8">Gustate e vedete quanto l'Eterno è buono; beato l'uomo che si rifugia in Lui.</p>
<p class="C34 V9">Temete l'Eterno, voi suoi santi, poiché nulla manca a quelli che lo temono.</p>
<p class="C34 V10">I leoncelli soffrono penuria e fame, ma quelli che cercano l'Eterno non mancano di alcun bene.</p>
<p class="C34 V11">Venite, figlioli, ascoltatemi; io vi insegnerò il timore dell'Eterno.</p>
<p class="C34 V12">Qual è l'uomo che desidera la vita, e che ama lunghi giorni per vedere il bene?</p>
<p class="C34 V13">Trattieni la tua lingua dal male e le tue labbra dal dire menzogne.</p>
<p class="C34 V14">Allontanati dal male e fa' il bene, cerca la pace e procacciala.</p>
<p class="C34 V15">Gli occhi dell'Eterno sono sui giusti, e i suoi orecchi sono attenti al loro grido.</p>
<p class="C34 V16">La faccia dell'Eterno è contro quelli che fanno il male per sradicare la loro memoria dalla terra.</p>
<p class="C34 V17">I giusti gridano e l'Eterno li ascolta e li libera da tutte le loro sventure.</p>
<p class="C34 V18">L'Eterno è vicino a quelli che hanno il cuore rotto e salva quelli che hanno lo spirito affranto.</p>
<p class="C34 V19">Molte sono le afflizioni del giusto, ma l'Eterno lo libera da tutte.</p>
<p class="C34 V20">Egli preserva tutte le sue ossa, e nessuno di esse è spezzato.</p>
<p class="C34 V21">La malvagità ucciderà il malvagio, e quelli che odiano il giusto saranno distrutti.</p>
<p class="C34 V22">L'Eterno riscatta la vita dei suoi servi, e nessuno di quelli che si rifugiano in lui sarà distrutto.</p>
<p class="C35 V1">Di Davide O Eterno, contendi con quelli che contendono con me; combatti con quelli che combattono contro di me.</p>
<p class="C35 V2">Prendi lo scudo e la corazza e levati in mio aiuto.</p>
<p class="C35 V3">Tira fuori la lancia e sbarra il passo a quelli che mi perseguitano; dì all'anima mia: «sono la tua salvezza».</p>
<p class="C35 V4">Siano confusi e svergognati quelli che cercano la mia vita, voltino le spalle e siano confusi quelli che tramano del male contro di me.</p>
<p class="C35 V5">Siano come pula al vento e l'angelo dell'Eterno li scacci.</p>
<p class="C35 V6">Sia la loro via tenebrosa e sdrucciolevole, e dell'Eterno li insegua.</p>
<p class="C35 V7">Poiché senza motivo mi hanno teso di nascosto la loro rete; senza motivo mi hanno scavato una fossa.</p>
<p class="C35 V8">Un'improvvisa rovina piombi loro addosso, siano presi nella rete che hanno nascosto e cadano nella fossa che hanno preparato per la mia rovina.</p>
<p class="C35 V9">Allora l'anima mia esulterà nell'Eterno e si rallegrerà nella sua salvezza.</p>
<p class="C35 V10">Tutte le mie ossa diranno: «O Eterno chi è pari a te, che liberi il misero da chi è piú forte di lui, il misero e il bisognoso da chi lo deruba?».</p>
<p class="C35 V11">Testimoni spietati si levano contro di me e mi domandano cose delle quali non so nulla.</p>
<p class="C35 V12">Mi rendono male per bene, lasciando cosí sconsolata la mia vita.</p>
<p class="C35 V13">Eppure, quando erano infermi, io mi vestivo di cilicio, e affliggevo l'anima mia col digiuno, e pregavo col capo chino sul petto.</p>
<p class="C35 V14">Andavo in giro, come se si trattasse di un amico o di mio fratello, andavo tutto ricurvo per il dolore, come uno che faccia cordoglio di sua madre.</p>
<p class="C35 V15">Ma quando io ho inciampato, essi si sono rallegrati e si sono radunati insieme; si sono radunati contro di me dei calunniatori, che io non conoscevo, mi hanno lacerato senza posa.</p>
<p class="C35 V16">Assieme a dei malvagi buffoni da mensa, digrignano i denti contro di me.</p>
<p class="C35 V17">O Signore, fino a quando starai a guardare? Salva la mia vita dalle devastazioni da loro ordite, l'unico mio bene dalle zanne dei leoni.</p>
<p class="C35 V18">Io ti celebrerò nella grande assemblea, ti loderò in mezzo a un popolo numeroso.</p>
<p class="C35 V19">Non si rallegrino di me quelli che a torto mi sono nemici, non strizzino l'occhio quelli che mi odiano senza motivo.</p>
<p class="C35 V20">perché essi non parlano mai di pace, ma tramano inganni contro la gente pacifica del paese.</p>
<p class="C35 V21">Sí, allargano la loro bocca contro di me e dicono: «Ah, ah! L'abbiamo visto con i nostri occhi».</p>
<p class="C35 V22">O Eterno, tu hai visto queste cose, non tacere; o Signore, non allontanarti da me.</p>
<p class="C35 V23">Risvegliati e destati, per farmi giustizia e per difendere la mia causa, o DIO mio e Signore mio.</p>
<p class="C35 V24">Giudicami secondo la tua giustizia, o Eterno, DIO mio, e fa' che essi non si rallegrino di me,</p>
<p class="C35 V25">e non dicano in cuor loro: «Ah, proprio come volevamo»; e non dicano: «L'abbiamo divorato».</p>
<p class="C35 V26">Siano svergognati e confusi tutti quelli che si rallegrano del mio male; siano coperti di vergogna e di vituperio quelli che si esaltano contro di me.</p>
<p class="C35 V27">Cantino e si rallegrino quelli che hanno a cuore la mia giusta causa e dicano del continuo: «Magnificato sia l'Eterno, che vuole la pace del suo servo».</p>
<p class="C35 V28">La mia lingua celebrerà la tua giustizia e canterà la tua lode tutto il giorno.</p>
<p class="C36 V1">Al maestro del coro. di Davide, servo dell'Eterno Il peccato dell'empio dice al mio cuore: «Non c'è alcun timore di DIO davanti ai suoi occhi,</p>
<p class="C36 V2">Poiché egli illude se stesso nel ricercare la sua colpa e detestarla.</p>
<p class="C36 V3">Le parole della sua bocca sono iniquità e inganno; egli ha cessato di essere savio e di fare il bene.</p>
<p class="C36 V4">Egli trama iniquità sul suo letto; si mette su una via che non e buona e non aborrisce il male».</p>
<p class="C36 V5">O Eterno, la tua benignità giunge fino al cielo e la tua fedeltà fino alle nuvole.</p>
<p class="C36 V6">La tua giustizia è come i monti di Dio, e i tuoi giudizi sono come un grande abisso. O Eterno, tu conservi uomini e bestie.</p>
<p class="C36 V7">O DIO, quanto è preziosa la tua benignità! Perciò i figli degli uomini si rifugiano sotto l'ombra delle tue ali;</p>
<p class="C36 V8">essi si saziano dell'abbondanza della tua casa, e tu li disseti al torrente delle tue delizie.</p>
<p class="C36 V9">Poiché presso di te è la fonte della vita, e per la tua luce noi vediamo la luce.</p>
<p class="C36 V10">Prolunga la tua benignità verso quelli che ti conoscono e la tua giustizia verso quelli che sono diritti di cuore.</p>
<p class="C36 V11">Non mi venga addosso il piede del superbo e la mano degli empi non mi porti via.</p>
<p class="C36 V12">Ecco, gli operatori d'iniquità sono caduti; sono stati atterrati e non possono piú risorgere.</p>
<p class="C37 V1">Salmo di Davide Non affliggerti a motivo dei malvagi; non portare invidia a quelli che operano perversamente.</p>
<p class="C37 V2">perché saranno presto falciati come il fieno e appassiranno come l'erba verde.</p>
<p class="C37 V3">Confida nell'Eterno e fa' il bene, abita il paese e coltiva la fedeltà.</p>
<p class="C37 V4">Prendi il tuo diletto nell'Eterno ed egli ti darà i desideri del tuo cuore.</p>
<p class="C37 V5">Rimetti la tua sorte nell'Eterno, confida in lui, ed egli opererà.</p>
<p class="C37 V6">Egli farà risplendere la tua giustizia come la luce e la tua rettitudine come il mezzodí.</p>
<p class="C37 V7">Sta' in silenzio davanti all'Eterno e aspettalo; non affliggerti per colui che prospera nelle sue imprese, per l'uomo che segue i suoi malvagi disegni.</p>
<p class="C37 V8">Cessa dall'ira e lascia lo sdegno; non affliggerti; ciò porterebbe anche te a far del male.</p>
<p class="C37 V9">Poiché i malvagi saranno sterminati, ma coloro che sperano nell'Eterno possederanno la terra.</p>
<p class="C37 V10">Ancora un po' e l'empio non sarà piú; sí, tu cercherai attentamente il suo posto, e non ci sarà piú.</p>
<p class="C37 V11">Ma i mansueti possederanno la terra e godranno di una grande pace.</p>
<p class="C37 V12">L'empio congiura contro il giusto e digrigna i denti contro di lui.</p>
<p class="C37 V13">Il Signore ride di lui, perché vede arrivare il suo giorno.</p>
<p class="C37 V14">Gli empi hanno tratto la spada e hanno teso il loro arco per abbattere il misero e il bisognoso, per uccidere quelli che camminano rettamente.</p>
<p class="C37 V15">La loro spada penetrerà nel loro cuore e i loro archi saranno spezzati.</p>
<p class="C37 V16">Vale piú il poco del giusto che l'abbondanza di molti empi.</p>
<p class="C37 V17">Poiché le braccia degli empi saranno spezzate, ma l'Eterno sostiene i giusti.</p>
<p class="C37 V18">L'Eterno conosce i giorni degli uomini integri, e la loro eredità durerà in eterno.</p>
<p class="C37 V19">Essi non saranno confusi nel tempo dell'avversità e nei giorni di carestia saranno saziati.</p>
<p class="C37 V20">Ma gli empi periranno, e i nemici dell'Eterno saranno consumati e andranno in fumo come grasso di agnelli.</p>
<p class="C37 V21">L'empio prende in prestito e non restituisce, ma il giusto ha pietà e dona.</p>
<p class="C37 V22">Poiché i benedetti dal Signore erediteranno la terra, ma i maledetti da lui saranno sterminati.</p>
<p class="C37 V23">I passi dell'uomo sono guidati dall'Eterno, quando egli gradisce le sue vie.</p>
<p class="C37 V24">Se cade, non è però atterrato, perché l'Eterno lo sostiene per la mano.</p>
<p class="C37 V25">sono stato fanciullo ed ora sono divenuto vecchio, ma non ho mai visto il giusto abbandonato, né la sua progenie mendicare il pane.</p>
<p class="C37 V26">Egli ha pietà e presta sempre, e la sua progenie è in benedizione.</p>
<p class="C37 V27">Allontanati dal male e fa' il bene e avrai una dimora in eterno.</p>
<p class="C37 V28">Poiché l'Eterno ama la giustizia e non abbandonerà i suoi santi; essi saranno salvaguardati in eterno, ma la progenie degli empi sarà sterminata.</p>
<p class="C37 V29">I giusti erediteranno la terra e vi abiteranno per sempre.</p>
<p class="C37 V30">La bocca del giusto proferisce sapienza e la sua lingua parla di giustizia.</p>
<p class="C37 V31">La Legge del suo DIO è nel suo cuore; i suoi passi non vacilleranno.</p>
<p class="C37 V32">L'empio spia il giusto e cerca di ucciderlo.</p>
<p class="C37 V33">L'Eterno non lo lascerà nelle sue mani e non permetterà che sia condannato, quando sarà giudicato.</p>
<p class="C37 V34">Spera fermamente nell'Eterno e segui la sua via, ed egli t'innalzerà affinché tu erediti la terra, quando gli empi saranno sterminati, tu lo vedrai.</p>
<p class="C37 V35">Ho visto l'uomo potente e violento prosperare come un albero verdeggiante sul suo suolo natìo,</p>
<p class="C37 V36">ma poi è scomparso, ed ecco, non è piú; ho cercato, ma non si è piú trovato.</p>
<p class="C37 V37">Sta' attento all'uomo integro e osserva l'uomo retto, perché il futuro di tale uomo sarà pace.</p>
<p class="C37 V38">Ma i trasgressori saranno tutti quanti distrutti; alla fine gli empi saranno stroncati.</p>
<p class="C37 V39">Ma la salvezza, dei giusti viene dall'Eterno; egli è la loro roccaforte nel tempo della sventura.</p>
<p class="C37 V40">E l'Eterno li aiuta e li libera, li libera dagli empi e li salva, perché si sono rifugiati in lui.</p>
<p class="C38 V1">Salmo di Davide. Per ricordare O Eterno, non sgridarmi nella tua indignazione, e non punirmi nella tua ira.</p>
<p class="C38 V2">Poiché le tue frecce mi hanno trafitto, e la tua mano mi schiaccia.</p>
<p class="C38 V3">Non c'è nulla di sano nella mia carne, a causa della tua ira; non c'è requie alcuna nelle mie ossa, a causa del mio peccato.</p>
<p class="C38 V4">Le mie iniquità infatti superano il mio capo; sono come un grave carico, troppo pesante per me.</p>
<p class="C38 V5">Le mie piaghe sono fetide e purulenti per la mia follia.</p>
<p class="C38 V6">Sono tutto ricurvo e abbattuto, vado in giro tutto il giorno facendo cordoglio,</p>
<p class="C38 V7">perché i miei lombi sono pieni d'infiammazione, e non vi è nulla di sano nella mia carne.</p>
<p class="C38 V8">Sono sfinito e contuso; ruggisco per il fremito del mio cuore.</p>
<p class="C38 V9">O Signore, ogni mio desiderio è davanti a te, e i miei sospiri non ti sono nascosti.</p>
<p class="C38 V10">Il mio cuore palpita, la mia forza mi lascia; la luce stessa dei miei occhi se n'è andata.</p>
<p class="C38 V11">I miei amici e i miei compagni stanno lontani dalla mia piaga, e i miei vicini si fermano a distanza.</p>
<p class="C38 V12">Quelli che cercano la mia vita mi tendono lacci, e quelli che cercano di farmi del male parlano di rovina e meditano inganni tutto il giorno.</p>
<p class="C38 V13">Ma io sono come un sordo che non ode e come un muto che non apre bocca.</p>
<p class="C38 V14">Sí, sono come un uomo che non sente, e che non può rispondere con la sua bocca.</p>
<p class="C38 V15">Poiché spero in te, o Eterno, tu risponderai, o Signore, DIO mio.</p>
<p class="C38 V16">Poiché ho detto: «Non si rallegrino di me, e quando il mio piede vacilla, non s'innalzino contro di me».</p>
<p class="C38 V17">Mentre sono sul punto di cadere e il mio dolore è continuamente davanti a me,</p>
<p class="C38 V18">mentre confesso il mio peccato e sono angosciato per la mia colpa,</p>
<p class="C38 V19">i miei nemici sono pieni di vita e sono forti, e quelli che mi odiano senza motivo si moltiplicano.</p>
<p class="C38 V20">Anche quelli che mi rendono male per bene mi perseguitano, perché seguo il bene.</p>
<p class="C38 V21">O Eterno, non abbandonarmi, DIO mio, non allontanarti da me.</p>
<p class="C38 V22">Affrettati in mio aiuto, o Signore, mia salvezza,</p>
<p class="C39 V1">Al maestro del coro. Per Jeduthun Salmo di Davide. Io dicevo: «Veglierò sulla mia condotta, per non peccare con la mia lingua metterò un freno alla mia bocca mentre l'empio mi sta davanti».</p>
<p class="C39 V2">Sono rimasto muto e calmo, mi sono addirittura trattenuto dal bene, e il mio dolore si è inasprito.</p>
<p class="C39 V3">Il mio cuore ardeva dentro di me; mentre meditavo, un fuoco si è acceso; allora ho parlato con la mia lingua:</p>
<p class="C39 V4">«O Eterno, fammi conoscere la mia fine e quale sia la misura dei miei giorni; fa' che io sappia quanto sono fragile.</p>
<p class="C39 V5">Ecco, tu hai ridotto i miei giorni alla lunghezza di un palmo, e la durata della mia vita è come niente davanti a te; sí, ogni uomo nel suo stato migliore non è che vapore. (Sela)</p>
<p class="C39 V6">Sí, l'uomo va attorno come un'ombra sí, invano si affaticano tutti e accumulano beni senza sapere chi li raccoglierà!</p>
<p class="C39 V7">Ma ora, o Signore, che aspetto? La mia speranza è in te,</p>
<p class="C39 V8">Liberami da tutte le mie colpe; non farmi essere l'oggetto di scherno dello stolto.</p>
<p class="C39 V9">Sto in silenzio, non aprirò bocca, perché sei tu che operi.</p>
<p class="C39 V10">Allontana da me il tuo flagello; io vengo meno sotto i colpi della tua mano.</p>
<p class="C39 V11">Tu correggi l'uomo castigando il suo peccato e consumi come un tarlo ciò che gli è prezioso. Sí, ogni uomo non è che vanità. (Sela)</p>
<p class="C39 V12">O Eterno, ascolta la mia preghiera e porgi l'orecchio al mio grido, non essere sordo alle mie lacrime, poiché davanti a te io sono un forestiero e un pellegrino, come tutti i miei padri.</p>
<p class="C39 V13">Distogli il tuo sguardo da me, perché io possa riprendere forza prima che me ne vada e non sia piú».</p>
<p class="C40 V1">Al maestro del coro. Salmo di Davide. ho fermamente e pazientemente aspettato l'Eterno, ed egli si è chinato su di me e ha ascoltato il mio grido.</p>
<p class="C40 V2">Mi ha tratto fuori da una fossa di perdizione, dal fango della palude, ha stabilito i miei piedi su una roccia e ha reso saldi i miei passi.</p>
<p class="C40 V3">Egli ha messo nella mia bocca un nuovo cantico a lode del nostro DIO; molti vedranno questo e tremeranno, e confideranno nell'Eterno.</p>
<p class="C40 V4">Beato l'uomo che ripone nell'Eterno la sua fiducia e non si rivolge ai superbi, né a quelli che si sviano dietro alla menzogna.</p>
<p class="C40 V5">O Eterno, DIO mio, molte sono le meraviglie che hai fatto, e nessuno può enumerare le cose che hai ideato per noi. Se dovessi proclamarle e raccontarle, sarebbero troppe per elencarle.</p>
<p class="C40 V6">Tu non prendi piacere né in sacrificio né in offerta; mi hai forato le orecchie. Tu non hai chiesto né olocausto né sacrificio per il peccato.</p>
<p class="C40 V7">Allora ho detto: «Ecco io vengo, Nel rotolo del libro sta scritto di me.</p>
<p class="C40 V8">DIO mio, io prendo piacere nel fare la tua volontà, e la tua legge è dentro il mio cuore».</p>
<p class="C40 V9">Ho proclamato la tua giustizia nella grande assemblea; ecco, io non tengo chiuse le mie labbra, o Eterno, tu lo sai.</p>
<p class="C40 V10">Non ho nascosto la tua giustizia nel mio cuore; ho annunziato la tua fedeltà e la tua salvezza, non ho nascosto la tua benignità né la tua verità alla grande assemblea.</p>
<p class="C40 V11">Non rifiutarmi, o Eterno, le tue tenere compassioni; la tua benignità e la tua verità mi custodiscano sempre.</p>
<p class="C40 V12">Poiché mali innumerevoli mi circondano; le mie iniquità mi hanno raggiunto e non posso vedere; sono piú numerosi dei capelli del mio capo, e il mio cuore vien meno.</p>
<p class="C40 V13">Degnati, o Eterno, di liberarmi. O Eterno, affrettati in mio aiuto,</p>
<p class="C40 V14">Siano tutti svergognati e confusi quelli che cercano di distruggere la mia vita. Siano respinti coperti di vergogna quelli che godono delle mie sventure.</p>
<p class="C40 V15">Siano spaventati a loro vergogna quelli che mi dicono: «Ah, ah...!».</p>
<p class="C40 V16">Si rallegrino e gioiscano in te tutti quelli che ti cercano; quelli che amano la tua salvezza dicano sempre: «Magnificato sia l'Eterno»,</p>
<p class="C40 V17">Quanto a me, io sono povero e bisognoso, ma il Signore ha cura di me. Tu sei il mio aiuto e il mio liberatore; DIO mio, non tardare.</p>
<p class="C41 V1">Al maestro del coro. Salmo di Davide. Beato chi si prende cura del povero; l'Eterno lo libererà nel giorno dell'avversità.</p>
<p class="C41 V2">L'Eterno lo custodirà e lo manterrà in vita; egli sarà reso felice sulla terra, e tu non lo darai in balía dei suoi nemici.</p>
<p class="C41 V3">L'Eterno lo sosterrà sul letto d'infermità; nella sua malattia tu, o Eterno, trasformerai completamente il suo letto.</p>
<p class="C41 V4">Io ho detto: «O Eterno, abbi pietà di me; guarisci l'anima mia, perché ho peccato contro di te».</p>
<p class="C41 V5">I miei nemici mi augurano del male, dicendo: «Quando morrà e quando perirà il suo nome?».</p>
<p class="C41 V6">Se uno di loro viene a vedermi, dice il falso, mentre il suo cuore accumula iniquità; poi esce fuori e la sparge in giro.</p>
<p class="C41 V7">Tutti quelli che mi odiano bisbigliano insieme contro di me; contro di me tramano il male,</p>
<p class="C41 V8">dicendo: «Un male terribile gli si è attaccato addosso e non si rialzerà mai piú dal luogo in cui giace».</p>
<p class="C41 V9">Persino il mio intimo amico, su cui facevo affidamento e che mangiava il mio pane, ha alzato contro di me il suo calcagno,</p>
<p class="C41 V10">Ma tu, o Eterno, abbi pietà di me e rialzami perche li possa ripagare.</p>
<p class="C41 V11">Da questo so che tu mi gradisci: se il mio nemico non trionfa su di me.</p>
<p class="C41 V12">Quanto a me, tu mi hai sostenuto nella mia integrità e mi hai stabilito alla tua presenza per sempre.</p>
<p class="C41 V13">Sia benedetto l'Eterno, il DIO d'Israele da sempre e per sempre. Amen, amen.</p>
<p class="C42 V1">Al maestro del coro. Poema dei figli di Kore. Come la cerva anela ai rivi delle acque, cosí l'anima mia anela a te o DIO.</p>
<p class="C42 V2">L'anima mia è assetata di DIO, del Dio vivente. Quando verrò e comparirò davanti a DIO?</p>
<p class="C42 V3">Le mie lacrime sono divenute il mio cibo giorno e notte, mentre mi dicono del continuo: «Dov'è il tuo DIO?».</p>
<p class="C42 V4">Ricordando queste cose, dentro di me do libero sfogo all'anima mia perché solevo andare con la folla, guidandola alla casa di DIO, in mezzo ai canti di gioia e di lode di una moltitudine in festa.</p>
<p class="C42 V5">Perché ti abbatti, anima mia, perché gemi dentro di me? Spera in DIO perché io lo celebrerò ancora per la liberazione della sua presenza.</p>
<p class="C42 V6">O DIO mio, l'anima mia è abbattuta dentro di me; perciò mi ricordo di te dal paese del Giordano e dalle cime dell'Hermon, dal monte Mitsar.</p>
<p class="C42 V7">Un abisso chiama un altro abisso, al fragore delle tue cascate, tutti i tuoi flutti e le tue onde sono passati sopra di me.</p>
<p class="C42 V8">Di giorno l'Eterno mi largisce la sua benignità, e di notte innalzo a lui un cantico, una preghiera al Dio della mia vita.</p>
<p class="C42 V9">Io dirò a Dio, mia rocca: «Perché mi hai dimenticato? Perché vado in giro vestito a lutto per l'oppressione del nemico?»</p>
<p class="C42 V10">Le mie ossa soffrono pene mortali a motivo degli insulti dei miei nemici che mi dicono del continuo: «Dov'è il tuo D?».</p>
<p class="C42 V11">Perché ti abbatti, anima mia perché gemi dentro di me? Spera in DIO, perché io lo celebrerò ancora, egli è la mia salvezza e il mio DIO.</p>
<p class="C43 V1">Fammi giustizia, o DIO e difendi la mia causa contro gente malvagia; liberami dall'uomo falso e perverso.</p>
<p class="C43 V2">Poiché tu sei il DIO che mi dà forza, perché mi hai respinto? Perché vado in giro vestito a lutto per l'oppressione del nemico?</p>
<p class="C43 V3">Manda la tua luce e la tua verità; mi guidino esse e mi conducano al tuo santo monte e al luogo della tua dimora.</p>
<p class="C43 V4">Allora verrò all'altare di DIO, al Dio, che è la mia gioia e il mio giubilo; e ti celebrerò con la cetra, o DIO, DIO mio.</p>
<p class="C43 V5">Perché ti abbatti, anima mia, perché gemi dentro di me? Spera in DIO, perché io lo celebrerò ancora, perché egli è la mia salvezza e il mio DIO.</p>
<p class="C44 V1">Al maestro del coro. Poema dei figli di kore. O DIO, abbiamo udito con le nostre orecchie i nostri padri ci hanno raccontato a l'opera che tu hai compiuta ai loro giorni, nei tempi antichi.</p>
<p class="C44 V2">Tu per stabilirli con la tua mano hai spodestato le nazioni, hai sradicato dei popoli per far posto a loro.</p>
<p class="C44 V3">Infatti non fu con la loro spada che conquistarono il paese, né fu il loro braccio che li salvò, ma fu la tua destra, il tuo braccio e la luce del tuo volto, perché li gradivi.</p>
<p class="C44 V4">Sei tu il mio re, o DIO, che decidi le vittorie per Giacobbe.</p>
<p class="C44 V5">Per mezzo di te abbatteremo i nostri nemici; nel tuo nome calpesteremo coloro che si levano contro di noi.</p>
<p class="C44 V6">Poiché non confido nel mio arco, e non sarà la mia spada a salvarmi.</p>
<p class="C44 V7">Ma sei tu che ci salvi dai nostri nemici e che copri di vergogna coloro che ci odiano.</p>
<p class="C44 V8">Noi ci glorieremo in DIO ogni giorno, e celebreremo il tuo nome per sempre. (Sela)</p>
<p class="C44 V9">Ma tu ci hai scacciati e ci hai coperti di vergogna, e non esci piú coi nostri eserciti</p>
<p class="C44 V10">Tu ci hai fatto voltare le spalle davanti al nemico, e quelli che ci odiano ci hanno depredato.</p>
<p class="C44 V11">Tu ci hai dati via come pecore da macello, e ci hai dispersi fra le nazioni.</p>
<p class="C44 V12">Tu hai venduto il tuo popolo per niente, e non hai fatto alcun guadagno sulla loro vendita.</p>
<p class="C44 V13">Tu ci hai resi la vergogna dei nostri vicini, la beffa e lo scherno di chi ci sta intorno.</p>
<p class="C44 V14">Tu ci hai resi lo zimbello delle nazioni; nei nostri confronti i popoli scuotono il capo.</p>
<p class="C44 V15">La mia infamia mi sta sempre davanti, e la mia faccia è coperta di vergogna,</p>
<p class="C44 V16">a motivo di chi m'insulta ed oltraggia, a causa del nemico e di chi vuole vendetta.</p>
<p class="C44 V17">Tutto questo ci è venuto addosso, ma noi non ti abbiamo dimenticato e non abbiamo tradito il tuo patto.</p>
<p class="C44 V18">Il nostro cuore non si è rivolto indietro, e i nostri passi non si sono allontanati dalla tua via;</p>
<p class="C44 V19">ma tu ci hai frantumati, cacciandoci in luoghi di sciacalli e ci hai coperto dell'ombra di morte.</p>
<p class="C44 V20">Se noi avessimo dimenticato il nome del nostro DIO e avessimo teso le mani verso un dio straniero,</p>
<p class="C44 V21">non l'avrebbe DIO scoperto? Egli infatti conosce i segreti del cuore.</p>
<p class="C44 V22">Sí, per causa tua noi siamo messi a morte ogni giorno, e siamo considerati come pecore da macello.</p>
<p class="C44 V23">Risvegliati! Perché dormi, o Signore? Destati, non respingerci per sempre.</p>
<p class="C44 V24">Perché nascondi la tua faccia, e dimentichi la nostra afflizione e la nostra oppressione?</p>
<p class="C44 V25">Poiché le nostre anime sono state abbassate fino nella polvere, e il nostro corpo è incollato a terra.</p>
<p class="C44 V26">Levati in nostro aiuto e salvaci per amore della tua benignità.</p>
<p class="C45 V1">Al maestro del coro. Sui «Gigli». Un poema dei figli di Kore. Un cantico d'amore. Mi sgorgano dal cuore parole soavi; io canto il mio poema al re. La mia lingua sarà come la penna di un veloce scrittore.</p>
<p class="C45 V2">Tu sei piú bello di tutti i figli degli uomini; le tue labbra sono ripiene di grazia perciò DIO ti ha benedetto in eterno.</p>
<p class="C45 V3">Cingi la spada al tuo fianco, o prode circondato dal tuo splendore e dalla tua maestà,</p>
<p class="C45 V4">e nella tua maestà avanza sul carro vittorioso per la causa della verità, della mansuetudine e della giustizia, e la tua destra ti farà vedere opere tremende.</p>
<p class="C45 V5">Le tue frecce sono affilate; i popoli cadranno sotto di te; esse penetreranno nel cuore dei nemici del re.</p>
<p class="C45 V6">Il tuo trono, o DIO, dura in eterno; lo scettro del tuo regno è uno scettro di giustizia.</p>
<p class="C45 V7">Tu ami la giustizia e odi l'empietà; perciò DIO, il tuo DIO, ti ha unto d'olio di letizia al di sopra dei tuoi compagni.</p>
<p class="C45 V8">Tutte le tue vesti profumano di mirra, d'aloe, e di cassia; dai palazzi d'avorio gli strumenti a corda ti rallegrano.</p>
<p class="C45 V9">Figlie di re sono fra le tue dame d'onore, alla tua destra è la regina, adorna d'oro di Ofir.</p>
<p class="C45 V10">Ascolta, fanciulla, guarda e porgi l'orecchio; dimentica il tuo popolo e la casa di tuo padre,</p>
<p class="C45 V11">e il re desidererà grandemente la tua bellezza; prostrati davanti a lui, perché egli è il tuo Signore.</p>
<p class="C45 V12">La figlia di Tiro ti porterà dei doni, e i ricchi del popolo cercheranno i tuoi favori</p>
<p class="C45 V13">Tutta splendore è la figlia del re di dentro; la sua veste è tutta trapunta d'oro.</p>
<p class="C45 V14">Ella sarà condotta al re in vesti ricamate, seguita dalle vergini sue compagne, che saranno presentate a te.</p>
<p class="C45 V15">Esse saranno condotte con letizia e con giubilo, ed entreranno nel palazzo del re.</p>
<p class="C45 V16">I tuoi figli prenderanno il posto dei tuoi padri; tu li farai principi per tutta la terra.</p>
<p class="C45 V17">pubblicherò la memoria del tuo nome per ogni età; perciò i popoli ti celebreranno in eterno, per sempre.</p>
<p class="C46 V1">Al maestro del coro. Dei figli di Kore, per voce di soprano. Canto. DIO è per noi un rifugio ed una forza, un aiuto sempre pronto nelle avversità.</p>
<p class="C46 V2">Perciò noi non temeremo, anche se la terra si dovesse spostare e se i monti fossero gettati nel mezzo del mare,</p>
<p class="C46 V3">e le sue acque infuriassero e schiumassero, e i monti tremassero al suo gonfiarsi. (Sela)</p>
<p class="C46 V4">C'è un fiume i cui rivi rallegrano la città di DIO, il luogo santo dove dimora l'Altissimo.</p>
<p class="C46 V5">DIO è nel mezzo di lei, essa non sarà smossa, DIO la soccorrerà alle prime luci del mattino.</p>
<p class="C46 V6">Le nazioni tumultuarono i regni vacillarono; egli mandò fuori la sua voce, la terra si sciolse.</p>
<p class="C46 V7">L'Eterno degli eserciti è con noi; il DIO di Giacobbe è il nostro rifugio. (Sela)</p>
<p class="C46 V8">Venite e ammirate le opere dell'Eterno, che ha operato meraviglie sulla terra.</p>
<p class="C46 V9">Egli fa cessare le guerre fino all'estremità della terra; egli rompe gli archi e spezza le lance, e brucia i carri col fuoco.</p>
<p class="C46 V10">Fermatevi e riconoscete che io sono DIO; io sarò esaltato fra le nazioni, sarò esaltato sulla terra.</p>
<p class="C46 V11">L'Eterno degli eserciti è con noi; il DIO di Giacobbe è il nostro rifugio. (Sela)</p>
<p class="C47 V1">Al maestro del coro. Salmo dei figli di Kore. Battete le mani, o popoli, celebrate DIO con grida di trionfo.</p>
<p class="C47 V2">Perché l'Eterno, l'Altissimo, è tremendo, grande re su tutta la terra.</p>
<p class="C47 V3">Egli sottometterà i popoli a noi e le nazioni sotto i nostri piedi.</p>
<p class="C47 V4">Egli sceglierà per noi la nostra eredità, la gloria di Giacobbe, che egli ama. (Sela)</p>
<p class="C47 V5">DIO è salito tra acclamazioni di gioia, l'Eterno al suono di trombe.</p>
<p class="C47 V6">Cantate lodi a DIO, cantate lodi! Cantate lodi al nostro re, cantate lodi!</p>
<p class="C47 V7">Poiché DIO è re di tutta la terra; cantate lodi con bravura</p>
<p class="C47 V8">DIO regna sulle nazioni; DIO siede sul suo santo trono.</p>
<p class="C47 V9">I principi dei popoli, il popolo del DIO di Abrahamo, si sono riuniti insieme, poiché a DIO appartengono gli scudi della terra; egli è grandemente esaltato.</p>
<p class="C48 V1">Cantico. Salmo dei figli del Kore. Grande è l'Eterno e degno di somma lode nella città del nostro DIO, sul suo monte santo.</p>
<p class="C48 V2">Bello per la sua altezza, gioia di tutta la terra è il monte Sion, dalla parte del settentrione, la città del gran Re,</p>
<p class="C48 V3">Nei suoi palazzi DIO si è fatto conoscere come una fortezza inespugnabile.</p>
<p class="C48 V4">Ecco, i re si erano radunati e avanzavano assieme,</p>
<p class="C48 V5">ma appena la videro, rimasero sbigottiti e fuggirono terrorizzati.</p>
<p class="C48 V6">Là furono presi da tremore e come da doglie di parto,</p>
<p class="C48 V7">allo stesso modo che il vento orientale spezza le navi di Tarshish.</p>
<p class="C48 V8">Come avevamo udito, cosí abbiamo visto nella citta dell'Eterno degli eserciti, nella città del nostro DIO, DIO la renderà stabile per sempre.</p>
<p class="C48 V9">Nel tuo tempio, o DIO, noi abbiamo meditato sulla tua benignità.</p>
<p class="C48 V10">Come il tuo nome, o DIO, cosí la tua lode giunge all'estremità della terra, la tua destra è piena di giustizia.</p>
<p class="C48 V11">Si rallegri il monte Sion, esultino le figlie di Giuda per i tuoi giudizi.</p>
<p class="C48 V12">Fate il giro di Sion, visitatela, contate le sue torri,</p>
<p class="C48 V13">osservate i suoi bastioni, ammirate i suoi palazzi, affinché possiate raccontarlo alla generazione futura.</p>
<p class="C48 V14">Poiché questo DIO è il nostro DIO in eterno, sempre; egli sarà la nostra guida fino alla morte.</p>
<p class="C49 V1">Al maestro del coro. Salmo dei figli di Kore. Ascoltate, popoli tutti, porgete orecchio, abitanti del mondo,</p>
<p class="C49 V2">sí plebei e nobili, ricchi e poveri assieme.</p>
<p class="C49 V3">La mia bocca proferirà parole di sapienza, e la meditazione del mio cuore porterá intendimento.</p>
<p class="C49 V4">porgerò l'orecchio a un proverbio, esporrò il mio enigma con l'arpa.</p>
<p class="C49 V5">Perché dovrei temere nei giorni dell'avversità, quando mi circonda la malvagità dei miei avversari,</p>
<p class="C49 V6">quelli che confidano nei loro beni e si gloriano nell'abbondanza della loro ricchezza?</p>
<p class="C49 V7">Nessuno può in alcun modo riscattare il proprio fratello, né dare a DIO il prezzo del suo riscattó,</p>
<p class="C49 V8">perché il riscatto della sua anima è troppo caro, e il suo costo non basterebbe mai,</p>
<p class="C49 V9">per far sí che egli viva per sempre e non veda la fossa.</p>
<p class="C49 V10">Infatti tutti vedono che i savi muoiono e che nello stesso modo periscono gli stolti e gli insensati, e lasciano ad altri i loro beni.</p>
<p class="C49 V11">Internamente essi pensano che le loro case dureranno per sempre, le loro abitazioni siano eterne, e cosí danno i loro nomi alle terre.</p>
<p class="C49 V12">Eppure anche l'uomo che vive nelle ricchezze non dura; egli è simile alle bestie che periscono.</p>
<p class="C49 V13">Questo è il comportamento degli stolti e di quelli che li seguono e approvano i loro discorsi. (Sela)</p>
<p class="C49 V14">Sono sospinti come pecore verso lo Sceol, la morte li ingoierà, e al mattino gli uomini retti regneranno su di loro. Il loro sfarzo svanirà nello Sceol lontano dalla loro dimora.</p>
<p class="C49 V15">Ma DIO riscatterà la mia anima dal potere dello Sceol, perché egli mi accoglierà. (Sela)</p>
<p class="C49 V16">Non temere quando uno si arricchisce, quando la gloria della sua casa aumenta,</p>
<p class="C49 V17">perché quando morrà non porterà nulla con sé; la sua gloria non scenderà dietro di lui.</p>
<p class="C49 V18">Anche se in vita egli si riteneva felice (la gente infatti ti loda quanto tu prosperi)</p>
<p class="C49 V19">egli raggiungerà la generazione dei suoi padri, che non vedranno mai piú la luce.</p>
<p class="C49 V20">L'uomo che vive nelle ricchezze senza avere intendimento è simile alle bestie che periscono.</p>
<p class="C50 V1">Salmo di Asaf. Il DIO onnipotente, l'Eterno ha parlato e ha convocato la terra da oriente a occidente.</p>
<p class="C50 V2">Da Sion, la perfezione della bellezza, DIO risplende.</p>
<p class="C50 V3">Il nostro DIO verrà e non se ne starà in silenzio; lo precederà un fuoco divorante, e intorno a lui ci sarà una grande tempesta.</p>
<p class="C50 V4">Egli convocherà i cieli di sopra e la terra, per giudicare il suo popolo,</p>
<p class="C50 V5">e dirà: «Radunatemi i miei santi che hanno fatto con me un patto mediante il sacrificio».</p>
<p class="C50 V6">E i cieli proclameranno la sua giustizia, perché è DIO stesso il giudice. (Sela)</p>
<p class="C50 V7">«Ascolta, o popolo mio, e io parlerò; ascolta o Israele, e io testimonierò contro di te, sono DIO, il tuo DIO.</p>
<p class="C50 V8">Non ti riprenderò per i tuoi sacrifici, né per i tuoi olocausti che mi stanno sempre davanti.</p>
<p class="C50 V9">Non prenderò alcun torello dalla tua casa né capri dai tuoi ovili.</p>
<p class="C50 V10">Mie infatti sono tutte le bestie della foresta; mio è il bestiame che sta a migliaia sui monti.</p>
<p class="C50 V11">Conosco tutti gli uccelli dei monti; e tutto ciò che si muove nei campi è mio</p>
<p class="C50 V12">Se avessi fame, non te lo direi; perché il mondo e quanto esso contiene è mio.</p>
<p class="C50 V13">Mangio forse carne di tori, o bevo sangue di capri?</p>
<p class="C50 V14">Offri a DIO sacrifici di lode e adempi i tuoi voti fatti all'Altissimo.</p>
<p class="C50 V15">Invocami nel giorno dell'avversità, io ti libererò e tu mi glorificherai».</p>
<p class="C50 V16">Ma all'empio DIO dice: «Che diritto hai di elencare i miei statuti e di avere sulle labbra il mio patto,</p>
<p class="C50 V17">tu che detesti la correzione e getti le mie parole dietro le spalle?</p>
<p class="C50 V18">Se vedi un ladro, ti metti con lui volentieri, e ti fai compagno degli adulteri.</p>
<p class="C50 V19">Abbandoni la tua bocca al male, e la tua lingua ordisce inganni.</p>
<p class="C50 V20">Tu siedi, parli contro il tuo fratello e diffami il figlio di tua madre.</p>
<p class="C50 V21">Tu hai fatto queste cose, e io ho taciuto, tu hai pensato che io fossi del tutto simile a te. Ma io ti risponderò, e ti metterò ogni cosa davanti agli occhi.</p>
<p class="C50 V22">Ora comprendete questo voi che dimenticate DIO, perché io non vi faccia a brandelli senza che alcuno vi liberi.</p>
<p class="C50 V23">Chi offre sacrifici di lode mi glorifica, e a chi si comporta rettamente gli mostrerò la salvezza, di DIO».?</p>
<p class="C51 V1">Al maestro del coro. Salmo di Davide, quando il profeta Nathan venne a lui, dopo che egli aveva peccato con Bathasceba. Abbi pietà di me, o DIO, secondo la tua benignità; per la tua grande compassione cancella i miei misfatti.</p>
<p class="C51 V2">Lavami completamente dalla mia iniquità e purificami dal mio peccato.</p>
<p class="C51 V3">Poiché riconosco i miei misfatti e il mio peccato mi sta sempre davanti.</p>
<p class="C51 V4">Ho peccato contro di te, contro te solo, e ho fatto ciò che è male agli occhi tuoi, affinché tu sia riconosciuto giusto quando parli e retto quando giudichi.</p>
<p class="C51 V5">Ecco, io sono stato formato nell'iniquità e mia madre mi ha concepito nel, peccato.</p>
<p class="C51 V6">Ma a te piace la verità che risiede nell'intimo, e m'insegni la sapienza nel segreto del cuore.</p>
<p class="C51 V7">Purificami con issopo, e sarò mondo; lavami, e sarò piú bianco della neve.</p>
<p class="C51 V8">Fammi sentire gioia e allegrezza, fa' che le ossa che hai spezzato festeggino.</p>
<p class="C51 V9">Nascondi la tua faccia dai miei peccati e cancella tutte le mie iniquità.</p>
<p class="C51 V10">O DIO crea in me un cuore puro e rinnova dentro di me uno spirito saldo.</p>
<p class="C51 V11">Non rigettarmi dalla tua presenza e non togliermi il tuo santo Spirito.</p>
<p class="C51 V12">Rendimi la gioia della tua salvezza, e sostienimi con uno spirito volenteroso.</p>
<p class="C51 V13">Allora insegnerò le tue vie ai trasgressori, e i peccatori si convertiranno a te.</p>
<p class="C51 V14">Liberami dal sangue versato, o DIO. DIO della mia salvezza, e la mia lingua celebrerà con giubilo la tua giustizia.</p>
<p class="C51 V15">O Signore, apri le mie labbra, e la mia bocca proclamerà la tua lode.</p>
<p class="C51 V16">Tu infatti non prendi piacere nel sacrificio altrimenti te l'offrirei, né gradisci l'olocausto.</p>
<p class="C51 V17">I sacrifici di DIO sono lo spirito rotto; o DIO tu non disprezzi il cuore rotto e contrito.</p>
<p class="C51 V18">Fa' del bene a Sion per la tua benevolenza edifica le mura di Gerusalemme.</p>
<p class="C51 V19">Allora prenderai piacere nei sacrifici di giustizia, negli olocausti e nelle offerte da ardere interamente, allora si offriranno torelli sul tuo altare.</p>
<p class="C52 V1">Al maestro del coro. Cantico di Davide, quando Doeg l'Edomita venne a riferire a Saul che Davide era entrato in casa di Ahimelek. Perché ti vanti del male, o uomo potente? La benignità di DIO dura per sempre.</p>
<p class="C52 V2">La tua lingua macchina rovina; essa è come un rasoio affilato, o operatore d'inganni.</p>
<p class="C52 V3">Tu preferisci il male al bene, la menzogna piú che il parlare rettamente. (Sela)</p>
<p class="C52 V4">Tu ami ogni parola di distruzione o lingua fraudolenta.</p>
<p class="C52 V5">Perciò DIO ti distruggerà per sempre; egli ti afferrerà ti strapperà dalla tua tenda e ti sradicherà dalla terra dei viventi. (Sela)</p>
<p class="C52 V6">I giusti lo vedranno e temeranno e rideranno di lui, dicendo:</p>
<p class="C52 V7">«Ecco l'uomo che non aveva fatto di DIO la sua fortezza, ma confidava nell'abbondanza delle sue ricchezze e si faceva forte della sua malvagità».</p>
<p class="C52 V8">Ma io sono come un ulivo verdeggiante nella casa di DIO; io confido sempre nella benignità di DIO.</p>
<p class="C52 V9">Ti celebrerò per sempre per quanto hai fatto, e alla presenza dei tuoi santi spererò fermamente nel tuo nome, perché è buono.</p>
<p class="C53 V1">Al maestro del coro. Cantico di Davide. Lo stolto ha detto in cuor suo: «DIO non c'è». Sono corrotti, fanno cose abominevoli; non c'è nessuno che faccia il bene.</p>
<p class="C53 V2">DIO guarda dal cielo sui figli degli uomini, per vedere se vi sia qualcuno che abbia intelletto e cerchi DIO.</p>
<p class="C53 V3">Si sono tutti sviati, sono divenuti tutti corrotti; non c'è nessuno che faccia il bene, neppure uno.</p>
<p class="C53 V4">Non hanno alcuna conoscenza questi operatori d'iniquità che divorano il mio popolo come se mangiassero pane, e non invocano DIO?</p>
<p class="C53 V5">Perché sono presi da gran spavento dove non c'èra motivo di spavento, perché DIO ha disperso le ossa di chi si accampa contro di te. Tu li hai coperti di vergogna, perché DIO li ha rigettati.</p>
<p class="C53 V6">Chi manderà da Sion la salvezza, d'Israele? Quando DIO ristabilirà la sorte del suo popolo in cattività, Giacobbe esulterà, Israele si rallegrerà.</p>
<p class="C54 V1">Al maestro del coro. Cantico di Davide quando gli Ziffei vennero da Saul a dirgli: «Non è Davide nascosto tra di noi?». O DIO, salvami per il tuo nome e fammi giustizia per la tua potenza.</p>
<p class="C54 V2">O DIO, ascolta la mia preghiera e porgi orecchio alle parole della mia bocca.</p>
<p class="C54 V3">Perché degli stranieri si sono levati contro di me, e dei violenti cercano la mia vita, uomini che non tengono DIO davanti ai loro occhi. (Sela)</p>
<p class="C54 V4">Ecco DIO è il mio aiuto, il Signore è colui che sostiene la mia vita.</p>
<p class="C54 V5">Egli retribuirà i miei nemici del male fattomi, nella tua fedeltà distruggili.</p>
<p class="C54 V6">DIO tutto cuore ti offrirò sacrifici; celebrerò il tuo nome, o Eterno, perché è buono;</p>
<p class="C54 V7">poiché mi hai liberato da ogni angoscia, il mio occhio ha visto sui miei nemici ciò che desideravo.</p>
<p class="C55 V1">"Getta il tuo peso sull'Eterno". Al maestro del coro. Cantico di Davide. O DIO, porgi l'orecchio alla mia preghiera e non ignorare la mia supplica.</p>
<p class="C55 V2">Dammi ascolto e rispondimi; mi lamento senza posa e gemo,</p>
<p class="C55 V3">per la voce del nemico, per l'oppressione dell'empio perché mi riversano addosso delle calamità e nella loro ira mi perseguitano.</p>
<p class="C55 V4">Il mio cuore è angosciato dentro di me, e spaventi mortali mi sono caduti addosso.</p>
<p class="C55 V5">Paura e tremito mi hanno assalito e il terrore mi ha sopraffatto.</p>
<p class="C55 V6">Perciò ho detto: «Oh, avessi io le ali come una colomba! Me ne volerei lontano per trovare riposo.</p>
<p class="C55 V7">Ecco, me ne fuggirei lontano e dimorerei nel deserto. (Sela)</p>
<p class="C55 V8">Mi affretterei per trovare un riparo dal vento impetuoso e dalla tempesta».</p>
<p class="C55 V9">Distruggili, o Signore, confondi le loro lingue perché ho visto violenza e risse nella città.</p>
<p class="C55 V10">Giorno e notte si aggirano sulle sue mura; dentro di essa vi è malvagità e perversità.</p>
<p class="C55 V11">Nel suo mezzo vi è cupidigia; oppressione e inganno sono di casa nelle sue vie.</p>
<p class="C55 V12">Poiché non è stato un mio nemico che mi ha schernito, altrimenti l'avrei sopportato; non è stato uno che mi odiava a levarsi contro di me altrimenti mi sarei nascosto da lui.</p>
<p class="C55 V13">Ma sei stato tu, un uomo pari a me, mio compagno e mio intimo amico.</p>
<p class="C55 V14">Avevamo insieme dolci colloqui e andavamo in compagnia alla casa di DIO.</p>
<p class="C55 V15">Li sorprenda la morte, scendano vivi nello Sceol, perché nelle loro dimore e nel loro mezzo non vi è che malvagità.</p>
<p class="C55 V16">Quanto a me, io invocherò DIO, e l'Eterno mi salverà.</p>
<p class="C55 V17">La sera, la mattina e a mezzogiorno mi lamenterò e gemerò, ed egli udrà la mia voce.</p>
<p class="C55 V18">Egli riscatterà la mia vita e la metterà al sicuro dalla guerra mossa contro di me, perché sono in molti contro di me.</p>
<p class="C55 V19">DIO mi ascolterà e li umilierà, egli che siede sovrano da sempre, perché essi non cambiano e non temono DIO. (Sela)</p>
<p class="C55 V20">Egli ha steso le mani contro quelli che vivevano in pace con lui ha violato il suo patto.</p>
<p class="C55 V21">La sua bocca era piú dolce del burro, ma nel cuore aveva la guerra; le sue parole erano più morbide dell'olio, ma erano spade sguainate.</p>
<p class="C55 V22">Getta sull'Eterno il tuo peso, ed egli ti sosterrà; egli non permetterà mai che il giusto vacilli.</p>
<p class="C55 V23">Ma tu, o DIO, farai scendere costoro nel pozzo della perdizione; gli uomini sanguinari e fraudolenti non giungeranno alla metà dei loro giorni; ma io confiderò in te.</p>
<p class="C56 V1">Al maestro del coro. Sul motivo: «La colomba silenziosa in terre lontane». Inno di Davide quando i Filistei lo presero in Gath. Abbi pietà di me, o Dio, perché gli uomini vorrebbero divorarmi; mi combattono continuamente coi loro attacchi.</p>
<p class="C56 V2">I miei nemici vorrebbero continuamente divorarmi. Sì sono molti coloro che mi combattono nel loro orgoglio.</p>
<p class="C56 V3">Quando avrò paura, confiderò in te.</p>
<p class="C56 V4">Con l'aiuto di DIO celebrerò la sua parola; ho posto la mia fiducia in DIO, non temerò. Che cosa mi può fare l'uomo?</p>
<p class="C56 V5">Essi distorcono continuamente le mie parole; tutti i loro pensieri sono volti a farmi del male.</p>
<p class="C56 V6">Si riuniscono insieme, stanno in agguato; spiano i miei passi, aspettando di prendere la mia vita.</p>
<p class="C56 V7">Essi pensano di sfuggire mediante la malvagità; nella tua ira, o DIO, atterra i popoli.</p>
<p class="C56 V8">Tu hai contato i passi del mio vagare; riponi le mie lacrime nel tuo otre; non le hai registrate nel tuo libro?</p>
<p class="C56 V9">Nel giorno che griderò a te, i miei nemici volteranno le spalle. Questo lo so, perché DIO è per me.</p>
<p class="C56 V10">Con l'aiuto di DIO celebrerò la sua parola; con l'aiuto dell'Eterno celebrerò la sua parola.</p>
<p class="C56 V11">Ho posto la mia fiducia in DIO, non temerò. Che cosa mi può fare l'uomo?</p>
<p class="C56 V12">I voti fatti a te, o DIO, mi vincolano. Ti renderò lode.</p>
<p class="C56 V13">Perché tu hai liberato l'anima mia dalla morte e hai preservato i miei piedi da caduta, affinché cammini davanti a DIO nella luce dei viventi.</p>
<p class="C57 V1">Al maestro del coro. Sul motivo: «on distruggere». Inno di Davide quando, inseguito da Saul, fuggì nella caverna. Abbi pietà di me, o DIO, abbi pietà di me, perché l'anima mia si rifugia in te; mi rifugio all'ombra delle tue ali finché siano passate le calamità.</p>
<p class="C57 V2">griderò a DIO l'Altissimo, a DIO che porta a compimento ogni cosa per me.</p>
<p class="C57 V3">Egli manderà dal cielo a salvarmi; egli sgrida colui che vuole divorarmi. (Sela) DIO manderà la sua benignità e la sua verità.</p>
<p class="C57 V4">L'anima mia è come in mezzo ai leoni; dimoro tra gente che vomita fuoco in mezzo a uomini i cui denti sono lance e dardi, e la cui lingua è una spada affilata.</p>
<p class="C57 V5">Sii innalzato al di sopra dei cieli, o DIO; risplenda la tua gloria su tutta la terra.</p>
<p class="C57 V6">Essi han teso una rete sui miei passi; io son tutto ricurvo; hanno scavato una fossa davanti a me ma essi stessi son caduti dentro. (Sela)</p>
<p class="C57 V7">Il mio cuore è ben disposto, O DIO, il mio cuore è ben disposto; io canterò e loderò.</p>
<p class="C57 V8">Risvegliati, o spirito mio; risvegliati, salterio e cetra; io risveglierò l'alba.</p>
<p class="C57 V9">Ti celebrerò fra i popoli, o Signore, canterò le tue lodi fra le nazioni</p>
<p class="C57 V10">perché grande fino al cielo è la tua benignità, e la tua verità fino alle nuvole</p>
<p class="C57 V11">Sii innalzato al di sopra dei cieli, o DIO; risplenda la tua gloria su tutta la terra.</p>
<p class="C58 V1">Al maestro del coro. Sul motivo: «Non distruggere». Inno di Davide. E proprio secondo giustizia che parlate, o potenti? Giudicate voi rettamente, o figli degli uomini?</p>
<p class="C58 V2">Nel vostro cuore voi concepite invece malvagità, le vostre mani dispensano sulla terra violenza.</p>
<p class="C58 V3">Questi empi si sono corrotti fin dal grembo materno; questi bugiardi si sono sviati fin dalla nascita.</p>
<p class="C58 V4">Il loro veleno è simile al veleno del serpente, sono come l'aspide sordo che si tura le orecchie.</p>
<p class="C58 V5">per non udire la voce degli incantatori o di chi è abile nel fare incantesimi.</p>
<p class="C58 V6">O DIO, spezza loro i denti in bocca; o Eterno, rompi le zanne dei leoni.</p>
<p class="C58 V7">Si dissolvano come acqua che scorre via. Quando tira le sue frecce, siano esse come dardi spuntati.</p>
<p class="C58 V8">Siano come lumaca che si scioglie mentre va; come aborto di donna non vedano il sole.</p>
<p class="C58 V9">Prima che le vostre pentole sentano il fuoco dei rovi, siano essi verdi o accesi, egli le spazzerà via come un turbine.</p>
<p class="C58 V10">Il giusto si rallegrerà nel vedere la vendetta; si laverà i piedi nel sangue dell'empio.</p>
<p class="C58 V11">E la gente dirà: «Certo vi è una ricompensa per il giusto; certo c'è un DIO che fa giustizia sulla terra».</p>
<p class="C59 V1">Al maestro del coro. Sul motivo: «Non distruggere». Inno di Davide quando Saul mandò uomini a sorvegliare la sua casa per ucciderlo. Liberami dai miei nemici, o DIO mio; mettimi al sicuro in alto, lontano da quelli che si levano contro di me</p>
<p class="C59 V2">Liberami dagli operatori d'iniquità, e salvami dagli uomini sanguinari.</p>
<p class="C59 V3">Perché, ecco, essi mi tendono agguati uomini potenti si radunano contro di me senza che vi sia, o Eterno, colpa o peccato da parte mia.</p>
<p class="C59 V4">Benché non vi sia alcun fallo in me essi corrono e si preparano; destati per venirmi in aiuto e vedi.</p>
<p class="C59 V5">Perciò tu, o Eterno, DIO degli eserciti, DIO d'Israele, risvegliati per punire tutte le nazioni; non fare grazia ad alcuno di quelli che operano perfidamente. (Sela)</p>
<p class="C59 V6">Essi ritornano alla sera, ululano come cani e si aggirano per la città.</p>
<p class="C59 V7">Ecco, vomitano insulti dalla loro bocca; hanno delle spade sulle loro labbra e dicono: «Chi ci ascolta?».</p>
<p class="C59 V8">Ma tu, o Eterno, riderai di loro; ti farai beffe di tutte le nazioni.</p>
<p class="C59 V9">O mia forza, a te guarderò, perché DIO è la mia fortezza.</p>
<p class="C59 V10">Il mio DIO di misericordia mi verrà incontro; DIO mi farà vedere sui miei nemici quel che desidero.</p>
<p class="C59 V11">Non ucciderli, perché il mio popolo non dimentichi; per la tua potenza falli andare vagando e abbattili, o Eterno, nostro scudo.</p>
<p class="C59 V12">Per il peccato della loro bocca e per le parole delle loro labbra siano presi nel laccio del loro orgoglio, a motivo delle maledizioni e menzogne che proferiscono.</p>
<p class="C59 V13">Annientali nella tua ira, annientali e non siano piú; e sappiano che DIO regna in Giacobbe e fino ai confini della terra. (Sela)</p>
<p class="C59 V14">Alla sera essi ritornano, ululano come cani e si aggirano per la città.</p>
<p class="C59 V15">Vagano in cerca di cibo e, se non trovano da sfamarsi, passano la notte lamentandosi.</p>
<p class="C59 V16">Ma io celebrerò la tua potenza e al mattino loderò ad alta voce la tua benignità, perché tu sei stato per me una fortezza e un rifugio nel giorno dell'avversità.</p>
<p class="C59 V17">O mia forza, a te io canterò le lodi, perché tu, o DIO, sei la mia fortezza, il DIO che mi usa misericordia.</p>
<p class="C60 V1">Al maestro del coro. Sul motivo: «Il giglio della testimonianza». Inno di Davide, da insegnare, quando egli combattè contro i Siri di Tsobah, e Joab ritornando sconfisse dodicimila Idumenei nella valle del Sale. O DIO, tu ci hai respinti, ci hai spersi, ti sei adirato; ora ristabiliscici.</p>
<p class="C60 V2">Tu hai fatto tremare la terra, l'hai squarciata; risana le sue fratture, perché essa barcolla.</p>
<p class="C60 V3">Tu hai inflitto al tuo popolo cose dure; ci hai dato da bere del vino di stordimento.</p>
<p class="C60 V4">Ma ora tu hai dato a quelli che ti temono una bandiera, perché sia innalzata in favore della verità. (Sela)</p>
<p class="C60 V5">Salva con la tua destra e rispondimi, affinché quelli che tu ami siano liberati</p>
<p class="C60 V6">DIO ha parlato nella sua SANTITA': «trionferò, io spartirò Sichem e misurerò la valle di Sukkoth.</p>
<p class="C60 V7">Mio è Galaad e mio è Manasse. Efraim è la forza del mio capo, Giuda è il mio legislatore;</p>
<p class="C60 V8">Moab è il catino in cui mi lavo; su Edom getterò il mio sandalo, sulla Filistia alzerò grida di vittoria».</p>
<p class="C60 V9">Chi mi condurrà nella città forte? Chi mi condurrà fino a Edom?</p>
<p class="C60 V10">Non sarai proprio tu, o DIO, che ci hai respinto? Non uscirai piú, o DIO, coi nostri eserciti?</p>
<p class="C60 V11">Dacci aiuto contro il nemico, perché vano è il soccorso dell'uomo.</p>
<p class="C60 V12">Con DIO noi faremo prodezze, ed egli calpesterà i nostri nemici.</p>
<p class="C61 V1">Al maestro del coro. Per strumenti a corda. Salmo di Davide. O DIO, ascolta il mio grido; sii attento alla mia preghiera.</p>
<p class="C61 V2">Dall'estremità della terra io grido a te, mentre il mio cuore si strugge; conducimi tu alla rocca che è piú alta di me</p>
<p class="C61 V3">perché tu sei stato un rifugio per me e una torre fortificata davanti al nemico.</p>
<p class="C61 V4">Io abiterò nella tua tenda per sempre cercherò rifugio all'ombra delle tue ali (Sela)</p>
<p class="C61 V5">Poiché tu, o DIO, hai esaudito i miei voti, mi hai dato l'eredità di quelli che temono il tuo nome.</p>
<p class="C61 V6">Tu aggiungerai altri giorni alla vita del re; i suoi anni durino per molte generazioni.</p>
<p class="C61 V7">Egli dimorerà per sempre alla presenza di DIO; ordina alla benignità e alla verità di custodirlo.</p>
<p class="C61 V8">Cosí canterò per sempre le lodi al tuo nome e adempirò i miei voti giorno per giorno.</p>
<p class="C62 V1">Al maestro del coro. Per jeduthum. Salmo di Davide. L'anima mia trova riposo in DIO solo; da lui viene la mia salvezza.</p>
<p class="C62 V2">Lui solo è la mia rocca e la mia salvezza, egli è il mio alto rifugio; io non sarò mai smosso.</p>
<p class="C62 V3">Fino a quando vi scaglierete contro un uomo, per cercare tutti insieme di ucciderlo. come si fa con un muro che pende e con uno steccato vacillante?</p>
<p class="C62 V4">Essi pensano solo a farlo cadere dalla sua altezza; prendono piacere nella menzogna; benedicono con la loro bocca ma nel loro cuore maledicono. (Sela)</p>
<p class="C62 V5">Anima mia, riposati in DIO solo, perché la mia speranza viene da lui.</p>
<p class="C62 V6">Lui solo è la mia rocca e la mia salvezza; egli è il mio alto rifugio; io non sarò mai smosso.</p>
<p class="C62 V7">In DIO è la mia salvezza e la mia gloria; la mia forte rocca e il mio rifugio sono in DIO.</p>
<p class="C62 V8">Confida in lui continuamente, o popolo, effondi il tuo cuore davanti a lui: DIO è il nostro rifugio. (Sela)</p>
<p class="C62 V9">Certo, gli uomini di basso rango non sono che vapore, e gli uomini di alto rango non sono che menzogna, messi sulla bilancia tutti insieme sono piú leggeri del vapore, stesso.</p>
<p class="C62 V10">Non confidate nell'estorsione e non ponete vane speranze nella rapina, non datevi alla vanità; se le ricchezze abbondano, non vi attaccate il cuore.</p>
<p class="C62 V11">DIO ha parlato una volta; due volte ho udito questo: che la potenza appartiene a DIO;</p>
<p class="C62 V12">a te pure, o Signore, appartiene la benignità, perché ripagherai ognuno secondo le sue opere</p>
<p class="C63 V1">Salmo di Davide, quando era nel deserto di Giuda. O DIO tu sei il mio DIO, io ti cerco al mattino; l'anima mia è assetata di te a te anela la mia carne in terra arida e riarsa, senz'acqua.</p>
<p class="C63 V2">Cosí ti ho ammirato nel santuario, contemplando la tua forza e la tua gloria.</p>
<p class="C63 V3">Poiché la tua benignità vale piú della vita, le mie labbra ti loderanno.</p>
<p class="C63 V4">Cosí ti benedirò finché io vivo e nel tuo nome alzerò le mie mani.</p>
<p class="C63 V5">L'anima mia sarà saziata come di midollo e di grasso, e la mia bocca ti loderà con labbra giubilanti.</p>
<p class="C63 V6">Mi ricordo di te sul mio letto, penso a te nelle veglie della notte.</p>
<p class="C63 V7">Poiché tu sei stato il mio aiuto, io canto di gioia all'ombra delle tue ali.</p>
<p class="C63 V8">L'anima mia si tiene stretta a te; la tua destra mi sostiene.</p>
<p class="C63 V9">Ma quelli che cercano la mia vita per distruggerla, scenderanno nelle parti piú basse della terra.</p>
<p class="C63 V10">Essi saranno dati in potere della spada e diverranno preda degli sciacalli.</p>
<p class="C63 V11">Ma il re si rallegrerà in DIO; chiunque giura per lui si glorierà, perché la bocca dei bugiardi verrà costretta al silenzio.</p>
<p class="C64 V1">Al maestro del coro. Salmo di Davide. Ascolta la mia voce, o DIO, nel mio lamento che innalzo a te; preserva la mia vita dal terrore del nemico.</p>
<p class="C64 V2">Nascondimi dalle macchinazioni dei malvagi e dalla folla turbolenta degli operatori d'iniquità.</p>
<p class="C64 V3">Essi affilano la loro lingua come una spada, e al posto di frecce scagliano parole amare</p>
<p class="C64 V4">per colpire di nascosto l'innocente; lo colpiscono all'improvviso senza alcun timore.</p>
<p class="C64 V5">S'incoraggiano a vicenda in imprese malvagie; parlano di tendere lacci di nascosto e dicono: «Chi li vedrà?».</p>
<p class="C64 V6">Tramano cose malvagie e dicono: «Abbiamo messo a punto un piano perfetto». I pensieri reconditi e il cuore dell'uomo sono imperscrutabili.</p>
<p class="C64 V7">Ma DIO scaglierà contro di loro le sue frecce, e saranno improvvisamente abbattuti.</p>
<p class="C64 V8">Essi cadranno, e il male fatto dalle loro lingue ricadrà su di loro; chiunque li vedrà scuoterà la testa.</p>
<p class="C64 V9">Allora tutti gli uomini temeranno e racconteranno l'opera di DIO, e riconosceranno ciò che egli ha fatto.</p>
<p class="C64 V10">Il giusto si rallegrerà nell'Eterno e cercherà rifugio in lui, e tutti i retti di cuore si glorieranno.</p>
<p class="C65 V1">Al maestro del coro. Salmo di Davide. Cantico. A te, o DIO, spetta la lode in Sion; e saranno adempiuti i voti davanti a te.</p>
<p class="C65 V2">A te, che esaudisci la preghiera, verrà ogni creatura.</p>
<p class="C65 V3">I peccati mi avevano sopraffatto, ma tu provvedi il perdono per le nostre trasgressioni.</p>
<p class="C65 V4">Beato l'uomo che tu scegli e fai avvicinare a te, perché abiti nei tuoi cortili; noi saremo saziati dei beni della tua casa, delle cose sante del tuo tempio.</p>
<p class="C65 V5">Nella tua giustizia, tu ci rispondi con opere tremende, o DIO della nostra salvezza, tu che sei la speranza delle estremità della terra e dei mari lontani.</p>
<p class="C65 V6">Con la tua potenza hai reso stabili i monti e li hai cinti di forza.</p>
<p class="C65 V7">Tu calmi il fragore dei mari, il fragore delle sue onde e il tumulto dei popoli.</p>
<p class="C65 V8">E quelli che abitano alle estremità della terra hanno paura dei tuoi prodigi; tu fai esplodere grida di gioia dall'oriente e dall'occidente.</p>
<p class="C65 V9">Tu visiti la terra e la fai sovrabbondare, l'arricchisci grandemente; il fiume di DIO è pieno d'acqua; tu procuri agli uomini il loro frumento, dopo che hai cosí preparata la terra.</p>
<p class="C65 V10">Tu imbevi di acqua i suoi solchi, ne livelli le zolle, l'ammorbidisci con le piogge e ne benedici i germogli.</p>
<p class="C65 V11">Tu coroni l'annata con la tua munificenza, e le tue orme traboccano d'abbondanza di beni.</p>
<p class="C65 V12">I pascoli del deserto grondano acqua e le colline sono ricoperte di letizia.</p>
<p class="C65 V13">I pascoli si rivestono di greggi e le valli si coprono di frumento; essi mandano grida di gioia e cantano.</p>
<p class="C66 V1">Al maestro del coro. Cantico. Salmo Mandate grida di gioia a DIO, voi tutti abitanti della terra;</p>
<p class="C66 V2">inneggiate alla gloria del suo nome; rendete la sua lode gloriosa.</p>
<p class="C66 V3">Dite a DIO: «Come sono tremende le tue opere! Per la grandezza della tua potenza i tuoi nemici si sottometteranno a te.</p>
<p class="C66 V4">Tutta la terra ti adorerà e canterà a te, canterà le lodi del tuo nome». (Sela)</p>
<p class="C66 V5">Venite e ammirate ciò che DIO ha fatto; egli è tremendo nelle sue opere verso i figli degli uomini.</p>
<p class="C66 V6">Egli cambiò il mare in terra asciutta; il suo popolo passò il fiume a piedi asciutti, rallegriamoci dunque in lui.</p>
<p class="C66 V7">Con la sua potenza egli regna in eterno; i suoi occhi osservano le nazioni. Non permettere che i ribelli si innalzino. (Sela)</p>
<p class="C66 V8">Voi popoli, benedite il nostro DIO; e proclamate ad alta voce la sua lode.</p>
<p class="C66 V9">Egli è colui che ci mantiene in vita, e non permette che i nostri piedi vacillino.</p>
<p class="C66 V10">Poiché tu ci hai messi alla prova, o DIO, tu ci hai raffinati come si raffina l'argento.</p>
<p class="C66 V11">Ci hai fatti cadere nella rete, hai posto un grave peso sui nostri lombi.</p>
<p class="C66 V12">Hai fatto cavalcare gli uomini sul nostro capo, siamo passati attraverso il fuoco e l'acqua, ma tu ci hai tratto fuori in luogo di refrigerio.</p>
<p class="C66 V13">Io entrerò nella tua casa con olocausti, adempirò i miei voti</p>
<p class="C66 V14">che le mie labbra hanno formulato e la mia bocca ha pronunziato quando ero nell'avversità.</p>
<p class="C66 V15">Ti offrirò olocausti di bestie grasse, col soave odore di montoni; sacrificherò buoi e capri. (Sela)</p>
<p class="C66 V16">Venite e ascoltate, voi tutti che temete DIO, e io vi racconterò quel che egli ha fatto per l'anima mia.</p>
<p class="C66 V17">Ho gridato a lui con la mia bocca e l'ho esaltato con la mia lingua.</p>
<p class="C66 V18">Se avessi serbato del male nel mio cuore, il Signore non mi avrebbe dato ascolto.</p>
<p class="C66 V19">Ma DIO mi ha ascoltato e ha prestato attenzione alla voce della mia preghiera.</p>
<p class="C66 V20">Sia benedetto DIO, che non ha respinto la mia preghiera e non mi ha negato la sua benignità.</p>
<p class="C67 V1">Al maestro del coro. Per strumenti a corda. Salmo. Cantico. DIO abbia pietà di noi e ci benedica DIO faccia risplendere il suo volto su di noi, (Sela)</p>
<p class="C67 V2">affinché si conosca sulla terra la tua via e la tua salvezza, fra tutte le nazioni.</p>
<p class="C67 V3">I popoli ti celebreranno, o DIO, tutti quanti i popoli ti celebreranno.</p>
<p class="C67 V4">Le nazioni si rallegreranno e giubileranno, perché tu giudicherai i popoli rettamente e condurrai le nazioni sulla terra. (Sela)</p>
<p class="C67 V5">Ti lodino i popoli, o DIO, ti lodino i popoli tutti.</p>
<p class="C67 V6">La terra produrrà il suo frutto; DIO, il nostro DIO, ci benedirà.</p>
<p class="C67 V7">DIO ci benedirà, e tutte le estremità della terra lo temeranno.</p>
<p class="C68 V1">Al maestro del coro. Salmo di Davide. Cantico. DIO si levi e siano dispersi i suoi nemici, e quelli che l'odiano fuggano davanti a lui.</p>
<p class="C68 V2">Tu li disperderai come si dilegua il fumo, come la cera si scioglie davanti al fuoco, cosí periranno gli empi davanti a DIO.</p>
<p class="C68 V3">Ma i giusti si rallegreranno giubileranno davanti a DIO ed esulteranno con canti di gioia.</p>
<p class="C68 V4">Cantate a DIO, cantate lodi al suo nome, preparate la via a colui che cavalca nei deserti; il suo nome è l'Eterno; esultate davanti a lui.</p>
<p class="C68 V5">Padre degli orfani e difensore delle vedove è DIO nella sua santa dimora.</p>
<p class="C68 V6">DIO fa abitare il solitario in una famiglia libera i prigionieri e dà loro prosperità; ma i ribelli dimorano in terra riarsa.</p>
<p class="C68 V7">O DIO, quando uscisti davanti al tuo popolo, quando tu marciasti attraverso il deserto, (Sela)</p>
<p class="C68 V8">la terra tremò; anche i cieli stillarono acqua alla presenza di DIO, lo stesso Sinai tremò alla presenza di DIO, al DIO d'Israele.</p>
<p class="C68 V9">Tu hai riversato un'abbondante pioggia o DIO, e hai ridato vigore alla tua eredità.</p>
<p class="C68 V10">Il tuo gregge vi trovò una dimora, e nella tua bontà, o DIO, hai provveduto per i miseri.</p>
<p class="C68 V11">Il Signore annunciò la parola, e grande è stato il numero di quelli che l'hanno proclamata:</p>
<p class="C68 V12">«I re di eserciti fuggono precipitosamente, mentre quella che rimane a casa si divide il bottino.</p>
<p class="C68 V13">Anche se siete rimasti a riposare fra gli ovili voi siete come le ali della colomba coperte d'argento e come le sue piume d'oro risplendente».</p>
<p class="C68 V14">Quando l'Onnipotente disperse i re nel paese lo Tsalmon fu coperto di neve.</p>
<p class="C68 V15">Un monte di DIO è il monte di Bashan, un monte dalle molte cime è il monte di Bashan.</p>
<p class="C68 V16">O monti dalle molte cime, perché guardate con invidia il monte che DIO ha scelto per sua dimora? Sì, l'Eterno vi abiterà per sempre.</p>
<p class="C68 V17">I carri di DIO sono miriadi e migliaia di migliaia, il Signore è fra di essi come al Sinai, nella sua SANTITA'.</p>
<p class="C68 V18">Tu sei salito in alto, hai fatto prigioniera la prigionia, hai ricevuto doni fra gli uomini anche fra i ribelli, affinché tu, o Eterno DIO, possa dimorare là.</p>
<p class="C68 V19">Benedetto sia il Signore, che giorno per giorno porta per noi i nostri pesi; egli è il DIO della nostra salvezza.</p>
<p class="C68 V20">DIO è per noi il DIO che libera, e all'Eterno, il Signore, appartiene la liberazione dalla morte.</p>
<p class="C68 V21">Sì, DIO schiaccerà il capo dei suoi nemici, la testa chiomata di chi cammina nel suo peccato.</p>
<p class="C68 V22">Il Signore ha detto: «Li farò tornare da Bashan, li farò tornare dagli abissi del mare</p>
<p class="C68 V23">affinchè tu possa stritolare i tuoi nemici, affondando il tuo piede nel loro sangue, e la lingua dei tuoi cani ne abbia la sua parte».</p>
<p class="C68 V24">Essi hanno visto il tuo corteo, o DIO, il corteo del mio DIO del mio Re nel santuario.</p>
<p class="C68 V25">Avanti andavano i cantori per ultimi venivano i suonatori, e nel mezzo stavano le fanciulle che battevano i tamburelli.</p>
<p class="C68 V26">Benedite DIO nelle assemblee, benedite il Signore voi che siete della fonte d'Israele.</p>
<p class="C68 V27">Ecco, Beniamino il piú piccolo ma loro condottiero, i principi di Giuda con le loro schiere, i principi di Zabulon, i principi di Neftali.</p>
<p class="C68 V28">Il tuo DIO ha stabilito la tua forza; consolida, o DIO, quanto hai fatto per noi.</p>
<p class="C68 V29">A motivo del tuo tempio a Gerusalemme, i re ti porteranno doni.</p>
<p class="C68 V30">Sgrida la bestia dei canneti, il branco dei tori con i vitelli dei popoli, fino a che si umilino a portare verghe d'argento disperdi i popoli che si dilettano in guerre.</p>
<p class="C68 V31">Dall'Egitto porteranno metallo splendente, l'Etiopia si affretterà a tendere le sue mani a DIO.</p>
<p class="C68 V32">O regni della terra, cantate a DIO; cantate le lodi al Signore, (Sela)</p>
<p class="C68 V33">a colui che cavalca sopra i cieli dei cieli eterni; ecco, egli manda fuori la sua voce, una voce potente.</p>
<p class="C68 V34">Riconoscete la potenza di DIO, la sua maestà è sopra Israele e la sua potenza è nei cieli.</p>
<p class="C68 V35">O DIO, tu sei tremendo dal tuo santuario; il DIO d'Israele è quello che dà forza e vigore al popolo. Benedetto sia DIO!</p>
<p class="C69 V1">Al maestro del coro. Su «I gigli». Di Davide. Salvami, o DIO, perché le acque sono giunte fino alla gola.</p>
<p class="C69 V2">Sono affondato in un profondo pantano e non trovo alcun punto d'Appoggio; sono giunto in acque profonde, e la corrente mi travolge.</p>
<p class="C69 V3">Sono stanco di gridare, la mia gola è riarsa; i miei occhi si consumano nell'attesa del mio DIO.</p>
<p class="C69 V4">Quelli che mi odiano senza motivo sono piú numerosi dei capelli del mio capo; sono potenti quelli che vorrebbero distruggermi e che mi sono nemici ingiustamente; sono costretto a restituire ciò che non ho rubato.</p>
<p class="C69 V5">O DIO, tu conosci la mia follia e le mie colpe non ti sono nascoste.</p>
<p class="C69 V6">Non siano confusi per causa mia quelli che sperano in te, o Signore, Eterno degli eserciti; non siano svergognati per causa mia quelli che ti cercano, o DIO d'Israele.</p>
<p class="C69 V7">Per amor tuo io soffro vituperio, e la vergogna mi copre la faccia.</p>
<p class="C69 V8">sono diventato un estraneo per i miei fratelli e un forestiero per i figli di mia madre.</p>
<p class="C69 V9">Poiché lo zelo della tua casa mi ha divorato, e gli oltraggi di chi ti oltraggia sono caduti su di me.</p>
<p class="C69 V10">Ho pianto affliggendo l'anima mia col digiuno, ma ciò mi è stato motivo d'infamia.</p>
<p class="C69 V11">Ho pure indossato come vestito un sacco, ma sono divenuto per loro un oggetto di scherno.</p>
<p class="C69 V12">Quelli che siedono alla porta parlano di me, e sono divenuto la canzone degli ubriaconi.</p>
<p class="C69 V13">Ma quanto a me, o Signore, la mia preghiera s'indirizza a te, o Eterno, nel tempo accettevole; per la tua grande misericordia rispondimi, o DIO, nella certezza della tua salvezza.</p>
<p class="C69 V14">Tirami fuori dal pantano, perché non vi affondi, e fa' che sia liberato da quelli che mi odiano e dalle acque profonde.</p>
<p class="C69 V15">Non mi sommerga la corrente delle acque, non m'inghiottisca l'abisso e non chiuda il pozzo la sua bocca su di me.</p>
<p class="C69 V16">Rispondimi, o Eterno, perché preziosa è la tua benignità; nelle tue grandi compassioni volgiti a me.</p>
<p class="C69 V17">Non nascondere il tuo volto dal tuo servo, perché sono nell'angoscia; affrettati a rispondermi.</p>
<p class="C69 V18">Avvicinati a me e riscattami; liberami a motivo dei miei nemici.</p>
<p class="C69 V19">Tu conosci la mia infamia, la mia vergogna e il mio disonore; i miei nemici sono tutti davanti a te.</p>
<p class="C69 V20">L'oltraggio mi ha rotto il cuore e sono tutto dolente; ho aspettato chi mi confortasse, ma invano; ho atteso chi mi consolasse, ma non ci fu alcuno.</p>
<p class="C69 V21">Mi hanno invece dato fiele per cibo, e per dissetarmi mi hanno dato da bere dell'aceto</p>
<p class="C69 V22">Sia la loro mensa un laccio davanti a loro, e la loro prosperità una trappola.</p>
<p class="C69 V23">Si offuschino i loro occhi, cosí che non vedano piú, e fa' che i loro lombi vacillino continuamente.</p>
<p class="C69 V24">Riversa su di loro la tua ira e li raggiunga l'ardore del tuo sdegno.</p>
<p class="C69 V25">La loro dimora divenga una desolazione, e piú nessuno abiti nelle loro tende,</p>
<p class="C69 V26">perché perseguitano colui che tu hai percosso, e parlano con piacere del dolore di coloro che tu hai ferito.</p>
<p class="C69 V27">Aggiungi questa colpa alla loro colpa, e non giungano mai ad aver parte della tua giustizia.</p>
<p class="C69 V28">Siano cancellati dal libro della vita e non siano iscritti fra i giusti.</p>
<p class="C69 V29">Ora io sono afflitto e addolorato; la tua salvezza, o DIO, mi levi in alto.</p>
<p class="C69 V30">Io celebrerò il nome di DIO con un canto, e lo magnificherò con le lodi.</p>
<p class="C69 V31">E ciò sarà gradito all'Eterno piú di un bue o di un torello che abbia corna e unghie.</p>
<p class="C69 V32">Gli umili vedranno e si rallegreranno; e per voi che cercate DIO, si ravvivi il vostro cuore.</p>
<p class="C69 V33">Poiché l'Eterno esaudisce i bisognosi e non disprezza i suoi prigionieri.</p>
<p class="C69 V34">Lo lodino i cieli e la terra, i mari e tutto ciò che si muove in essi.</p>
<p class="C69 V35">Poiché DIO salverà Sion e riedificherà le città di Giuda, allora essi vi abiteranno e la possederanno.</p>
<p class="C69 V36">E la discendenza dei suoi servi ne avrà l'eredità, e quelli che amano il suo nome vi prenderanno dimora.</p>
<p class="C70 V1">Al maestro del coro. Di Davide. Per far ricordare. O DIO, affrettati a liberarmi. O Eterno, affrettati in mio aiuto.</p>
<p class="C70 V2">Siano svergognati e confusi quelli che cercano la mia vita, voltino le spalle e siano coperti di vergogna quelli che desiderano il mio male.</p>
<p class="C70 V3">Voltino le spalle a motivo della loro vergogna quelli che dicono: «Ah, ah!».</p>
<p class="C70 V4">Si rallegrino e gioiscano in te tutti quelli che ti cercano, e quelli che amano la tua salvezza dicano del continuo: «Sia magnificato DIO!».</p>
<p class="C70 V5">Ma io sono povero e bisognoso, o DIO, affrettati a venire in mio aiuto, tu sei il mio aiuto e il mio liberatore o Eterno, non tardare.</p>
<p class="C71 V1">Io mi rifugio in te, o Eterno, fa che non sia mai confuso.</p>
<p class="C71 V2">Per la tua giustizia, liberami e scampami; tendi verso di me il tuo orecchio e salvami.</p>
<p class="C71 V3">Sii per me una rocca di scampo, alla quale possa sempre venire; tu hai ordinato la mia salvezza, perché sei la mia rupe e la mia fortezza.</p>
<p class="C71 V4">DIO mio, liberami dalla mano dell'empio, dalla mano del perverso e del violento.</p>
<p class="C71 V5">Poiché tu sei la mia speranza, o Signore, o Eterno, la mia fiducia fin dalla mia fanciullezza.</p>
<p class="C71 V6">Tu sei stato il mio sostegno fin dal grembo di mia madre; sei tu che mi hai tratto dal grembo di mia madre; a te andrà sempre la mia lode.</p>
<p class="C71 V7">Sono diventato per molti come un prodigio, ma tu sei il mio forte rifugio.</p>
<p class="C71 V8">La mia bocca è ripiena della tua lode, e proclama la tua gloria tutto il giorno.</p>
<p class="C71 V9">Non rigettarmi nel tempo della vecchiaia; non abbandonarmi quando il mio vigore viene meno.</p>
<p class="C71 V10">Perché i miei nemici parlano contro di me, e quelli che sono in agguato alla mia vita complottano insieme,</p>
<p class="C71 V11">dicendo: «DIO l'ha abbandonato; inseguitelo e prendetelo, perché non c'è alcuno che lo liberi».</p>
<p class="C71 V12">O DIO, non allontanarti da me DIO mio, affrettati a soccorrermi.</p>
<p class="C71 V13">Siano confusi e vengano annientati gli avversari della mia vita; siano coperti d'infamia e di disonore quelli che desiderano farmi del male.</p>
<p class="C71 V14">Ma io spererò del continuo e ti loderò sempre di piú.</p>
<p class="C71 V15">La mia bocca racconterà tutto il giorno la tua giustizia e le tue liberazioni, perché non ne conosco il numero.</p>
<p class="C71 V16">Mi addentrerò nelle potenti opere del Signore, dell'Eterno, e ricorderò la tua giustizia, la tua soltanto.</p>
<p class="C71 V17">O DIO, tu mi hai ammaestrato fin dalla mia fanciullezza; e fino ad oggi io ho annunziato le tue meraviglie.</p>
<p class="C71 V18">E anche ora che son diventato vecchio e canuto, o DIO, non abbandonarmi fino a che abbia raccontato la tua potenza a questa generazione e i tuoi prodigi a tutti quelli che verranno.</p>
<p class="C71 V19">Anche la tua giustizia, o DIO, giunge fino alle sommità dei cieli, tu hai fatto grandi cose, O DIO, chi è simile a te?</p>
<p class="C71 V20">Tu che mi hai fatto provare molte e gravi avversità, mi darai di nuovo la vita e mi farai risalire dagli abissi della terra.</p>
<p class="C71 V21">Tu accrescerai la mia grandezza e ritornerai a consolarmi.</p>
<p class="C71 V22">E io ti loderò con l'arpa per la tua fedeltà o DIO mio, e canterò le tue lodi con la cetra, o Santo d'Israele.</p>
<p class="C71 V23">Le mie labbra esulteranno quando canterò le tue lodi assieme alla mia anima, che tu hai riscattato.</p>
<p class="C71 V24">Anche la mia lingua parlerà tutto il giorno della tua giustizia, perché sono stati svergognati e sono stati confusi quelli che cercavano di farmi del male.</p>
<p class="C72 V1">Salmo di Salomone. O DIO, dai tuoi giudizi al re e la tua giustizia al figlio del re,</p>
<p class="C72 V2">ed egli giudicherà il tuo popolo con giustizia e i tuoi afflitti con rettitudine.</p>
<p class="C72 V3">I monti porteranno pace al popolo e i colli giustizia.</p>
<p class="C72 V4">Egli farà giustizia agli afflitti del popolo, salverà i figli del bisognoso e schiaccerà l'oppressore.</p>
<p class="C72 V5">Essi ti temeranno finché dureranno il sole e la luna, per tutte le generazioni.</p>
<p class="C72 V6">Egli scenderà come pioggia sull'erba falciata, come un acquazzone che annaffia la terra.</p>
<p class="C72 V7">Nei suoi giorni il giusto fiorirà e vi sarà abbondanza di pace finché non vi sia piú luna.</p>
<p class="C72 V8">Egli regnerà da un mare all'altro e dal fiume fino alle estremità della terra.</p>
<p class="C72 V9">Gli abitanti del deserto s'inchineranno davanti a lui, e i suoi nemici leccheranno la polvere.</p>
<p class="C72 V10">I re di Tarshish e delle isole gli pagheranno il tributo, i re di Sceba e di Saba gli offriranno doni.</p>
<p class="C72 V11">Sí, tutti i re lo adoreranno e tutte le nazioni lo serviranno</p>
<p class="C72 V12">Poiché egli libererà il bisognoso che grida, e il misero che non ha chi lo aiuti.</p>
<p class="C72 V13">Egli avrà compassione del debole e del bisognoso e salverà la vita dei bisognosi.</p>
<p class="C72 V14">Egli riscatterà la loro vita dall'oppressione e dalla violenza, e il loro sangue sarà prezioso davanti a lui.</p>
<p class="C72 V15">Ed egli vivrà; e gli sarà dato l'oro di Sceba, si pregherà per lui del continuo, e sarà benedetto tutto il giorno.</p>
<p class="C72 V16">Vi sarà abbondanza di grano sulla terra, sulla sommità dei monti; le sue spighe ondeggeranno come gli alberi del Libano, e gli abitanti delle città fioriranno come l'erba della terra.</p>
<p class="C72 V17">Il suo nome durerà in eterno, il suo nome sarà propagato finché vi sarà il sole; e tutte le nazioni saranno benedette in lui e lo proclameranno beato.</p>
<p class="C72 V18">Benedetto sia l'Eterno DIO, il DIO d'Israele; egli solo fa meraviglie.</p>
<p class="C72 V19">Sia benedetto in eterno il suo nome glorioso, e tutta la terra sia ripiena della sua gloria, Amen, amen.</p>
<p class="C72 V20">Qui finiscono le preghiere di Davide, figlio d'Isai.</p>
<p class="C73 V1">Salmo di Asaf. Certamente DIO è buono verso Israele, verso quelli che sono puri di cuore.</p>
<p class="C73 V2">Ma quanto a me, quasi inciampavano i miei piedi, e poco mancò che i miei passi sdrucciolassero.</p>
<p class="C73 V3">Poiché portavo invidia ai vanagloriosi, vedendo la prosperità dei malvagi.</p>
<p class="C73 V4">Perché non vi sono dolori nella loro morte, e il loro corpo è pingue.</p>
<p class="C73 V5">Essi non sono tribolati come gli altri mortali, né sono colpiti come gli altri uomini.</p>
<p class="C73 V6">Perciò la superbia li cinge come una collana e la violenza li avvolge come una veste.</p>
<p class="C73 V7">I loro occhi escono fuori per il grasso e le immaginazioni perverse del loro cuore traboccano.</p>
<p class="C73 V8">Essi scherniscono e tremano perfidamente di opprimere, e parlano con arroganza.</p>
<p class="C73 V9">Dirigono la loro bocca contro il cielo, e la loro lingua percorre la terra.</p>
<p class="C73 V10">Perciò la loro gente si volge da quella parte e beve copiosamente alle loro acque,</p>
<p class="C73 V11">e dice: «Come è possibile che DIO sappia ogni cosa e che vi sia conoscenza nell'Altissimo?».</p>
<p class="C73 V12">Ecco, costoro sono empi, eppure essi sono sempre tranquilli ed accrescono le loro ricchezze.</p>
<p class="C73 V13">Invano dunque ho purificato il mio cuore e ho lavato le mie mani nell'innocenza.</p>
<p class="C73 V14">Poiché sono colpito tutto il giorno e castigato ogni mattina.</p>
<p class="C73 V15">Se avessi detto: «Parlerò anch'io cosí», ecco, avrei rinnegato la generazione dei tuoi figli.</p>
<p class="C73 V16">Allora ho cercato di comprendere questo, ma la cosa mi è parsa molto difficile.</p>
<p class="C73 V17">Finché sono entrato nel santuario di DIO e ho considerato la fine di costoro.</p>
<p class="C73 V18">Certo, tu li metti in luoghi sdrucciolevoli e cosí li fai cadere in rovina.</p>
<p class="C73 V19">Come sono distrutti in un momento spazzati via consumati con improvvisi terrori!</p>
<p class="C73 V20">Come un sogno al risveglio, cosí tu, o Signore, quando ti risveglierai, disprezzerai la loro vana apparenza.</p>
<p class="C73 V21">Quando il mio cuore era inacerbito e mi sentivo trafitto internamente</p>
<p class="C73 V22">io ero insensato e senza intendimento; davanti a te ero come una bestia.</p>
<p class="C73 V23">Ma pure io sono sempre con te; tu mi hai preso per la mano destra.</p>
<p class="C73 V24">Tu mi guiderai col tuo consiglio e poi mi porterai nella gloria.</p>
<p class="C73 V25">Chi ho io in cielo fuor di te? E sulla terra io non desidero altri che te.</p>
<p class="C73 V26">La mia carne e il mio cuore possono venir meno, ma DIO è la rocca del mio cuore e la mia parte in eterno.</p>
<p class="C73 V27">Poiché ecco, quelli che si allontanano da te periranno; tu distruggi tutti quelli che, fornicando, si allontanano da te.</p>
<p class="C73 V28">Ma quanto a me, il mio bene è di accostarmi a DIO, io ho fatto del Signore. dell'Eterno, il mio rifugio, per raccontare tutte le opere tue.</p>
<p class="C74 V1">Cantico di Asaf O DIO, perché ci hai respinti per sempre? Perché arde l'ira tua contro il gregge del tuo pascolo?</p>
<p class="C74 V2">Ricordati del tuo popolo, che una volta acquistasti, che tu riscattasti perché fosse la tribú della tua eredità, di questo monte Sion, sul quale hai abitato.</p>
<p class="C74 V3">Dirigi i tuoi passi a queste rovine irreparabili; il nemico ha devastato tutto nel santuario.</p>
<p class="C74 V4">I tuoi nemici hanno ruggito nel luogo delle tue assemblee; vi hanno posto le loro insegne per stendardi.</p>
<p class="C74 V5">Sembrava che vibrassero delle scuri nel folto di una selva.</p>
<p class="C74 V6">E ora con asce e martelli demoliscono tutte le sue sculture.</p>
<p class="C74 V7">Hanno dato alle fiamme il tuo santuario; hanno profanato la dimora del tuo nome, gettandola a terra.</p>
<p class="C74 V8">Hanno detto in cuor loro: «Distruggiamoli tutti quanti»; hanno arso tutti i luoghi delle assemblee divine nel paese.</p>
<p class="C74 V9">Noi non vediamo piú i nostri segni non vi è piú profeta, e tra noi non vi è alcuno che sappia fino a quando.</p>
<p class="C74 V10">Fino a quando, o DIO, oltraggerà l'avversario? Il nemico disprezzerà forse il tuo nome per sempre?</p>
<p class="C74 V11">Perché ritiri la tua mano, proprio la tua destra? Tirala fuori dal tuo seno e distruggili.</p>
<p class="C74 V12">Ma DIO è il mio re dai tempi antichi; è lui che opera la salvezza sulla terra.</p>
<p class="C74 V13">Con la tua forza dividesti il mare e schiacciasti la testa dei mostri marini nelle acque.</p>
<p class="C74 V14">Frantumasti le teste del Leviathan e le desti in pasto al popolo del deserto.</p>
<p class="C74 V15">Facesti sgorgare fonti e torrenti e seccasti fiumi perenni.</p>
<p class="C74 V16">Tuo è il giorno, tua è anche la notte; tu hai stabilito la luce e il sole.</p>
<p class="C74 V17">Tu hai fissato tutti i confini della terra e hai fatto l'estate e l'inverno.</p>
<p class="C74 V18">Ricordati di questo, o Eterno, che il nemico ti ha oltraggiato e che un popolo stolto ha disprezzato il tuo nome.</p>
<p class="C74 V19">Non abbandonare alle fiere la vita della tua tortora; non dimenticare per sempre la vita dei tuoi afflitti.</p>
<p class="C74 V20">Abbi riguardo al patto, perché i luoghi tenebrosi della terra sono pieni di covi di violenza.</p>
<p class="C74 V21">Non permettere che l'oppresso se ne torni svergognato; fa' che l'afflitto e il bisognoso lodino il tuo nome.</p>
<p class="C74 V22">Levati, o DIO, difendi la tua causa! Ricordati che lo stolto ti oltraggia tutto il giorno.</p>
<p class="C74 V23">Non dimenticare il grido dei tuoi nemici; lo strepito di quelli che si levano contro di te sale al cielo continuamente.</p>
<p class="C75 V1">Al maestro del coro. Sul motivo: «Non distruggere». Salmo di Asaf. Cantico. Noi ti lodiamo, o DIO, noi ti lodiamo, perché il tuo nome è vicino, L'uomo racconta le tue meraviglie.</p>
<p class="C75 V2">Quando giungerà il tempo stabilito, io giudicherò con giustizia.</p>
<p class="C75 V3">La terra e tutti i suoi abitanti si dissolvono, ma io ne rendo stabili le sue colonne. (Sela,)</p>
<p class="C75 V4">Ho detto agli orgogliosi: «Non vi vantate!», e agli empi: «Non alzate la cresta!</p>
<p class="C75 V5">Non alzate la vostra cresta in alto non parlate con il collo duro».</p>
<p class="C75 V6">Poiché non è dal levante né dal ponente e neppure dal deserto che viene l'esaltazione.</p>
<p class="C75 V7">Ma è DIO colui che giudica, egli abbassa l'uno e innalza l'altro.</p>
<p class="C75 V8">Poiché l'Eterno ha in mano una coppa di vino spumeggiante pieno di spezie, ed egli ne mesce. Certamente tutti gli empi della terra ne scoleranno e berranno le fecce.</p>
<p class="C75 V9">Ma io proclamerò per sempre e canterò le lodi al DIO di Giacobbe.</p>
<p class="C75 V10">E stroncherò tutta la potenza degli empi, ma la potenza dei giusti sarà esaltata.</p>
<p class="C76 V1">Al maestro del coro. Per strumenti a corda. Salmo di Asaf. Cantico. In Giuda DIO è ben conosciuto, il suo nome è grande in Israele.</p>
<p class="C76 V2">Il suo tabernacolo è in Salem e la sua dimora in Sion.</p>
<p class="C76 V3">Qui egli ha spezzato i dardi infuocati dell'arco, lo scudo e la spada di guerra.</p>
<p class="C76 V4">Tu appari glorioso e potente sui monti di preda.</p>
<p class="C76 V5">I valorosi sono stati spogliati, sono stati presi dal sonno, e nessuno di quegli uomini prodi ha potuto far uso delle sue mani.</p>
<p class="C76 V6">Al tuo rimprovero, o DIO di Giacobbe, carri e cavalli rimasero storditi.</p>
<p class="C76 V7">Tu, proprio tu, devi essere temuto; e chi può resistere davanti a te, quando ti adiri?</p>
<p class="C76 V8">Tu hai fatto udire dal cielo la tua sentenza, la terra fu impaurita e tacque,</p>
<p class="C76 V9">quando DIO si levò per giudicare, per liberare tutti i bisognosi della terra. (Sela)</p>
<p class="C76 V10">Anche l'ira degli uomini ritornerà a tua lode, e ti cingerai con gli avanzi stessi della loro ira.</p>
<p class="C76 V11">Fate voti all'Eterno, al DIO vostro, e adempiteli; tutti quelli che stanno attorno a lui portino doni al Tremendo.</p>
<p class="C76 V12">Egli toglie il respiro ai governanti, egli è temuto dai re della terra.</p>
<p class="C77 V1">Al maestro del coro. Per Jeduthun. Salmo di Asaf. La mia voce si eleva a DIO e grido; la mia voce si eleva a DIO ed egli mi darà ascolto.</p>
<p class="C77 V2">Nel giorno della mia avversità ho cercato il Signore, durante la notte la mia mano è rimasta protesa senza stancarsi e l'anima mia ha rifiutato di essere consolata.</p>
<p class="C77 V3">Mi ricordo di DIO e gemo; mi lamento e il mio spirito viene meno. (Sela)</p>
<p class="C77 V4">Tu mantieni aperte le mie palpebre; sono cosí turbato che non posso parlare.</p>
<p class="C77 V5">Ripenso ai giorni antichi, agli anni dei tempi passati.</p>
<p class="C77 V6">Durante la notte mi ritorna alla mente il mio canto, medito nel mio cuore e il mio spirito investiga.</p>
<p class="C77 V7">Mi rigetterà il Signore per sempre? E non mi gradirà mai piú?</p>
<p class="C77 V8">E la sua benignità cessata per sempre e la sua parola venuta meno per le generazioni future?</p>
<p class="C77 V9">Ha DIO forse dimenticato di aver pietà e ha nell'ira posto fine alle sue compassioni? (Sela)</p>
<p class="C77 V10">Io ho detto: «Il motivo della mia afflizione è che la destra dell'Altissimo è mutata».</p>
<p class="C77 V11">Ricorderò le opere dell'Eterno, sì, ricorderò le tue meraviglie dei tempi passati,</p>
<p class="C77 V12">mediterò su tutte le tue opere e considererò le tue gesta.</p>
<p class="C77 V13">O DIO, la tua via è santa, quale DIO è grande come DIO?</p>
<p class="C77 V14">Tu sei il DIO che compie meraviglie tu hai fatto conoscere la tua forza fra i popoli.</p>
<p class="C77 V15">Col tuo braccio hai riscattato il tuo popolo, i figli di Giacobbe e di Giuseppe. (Sela)</p>
<p class="C77 V16">Le acque ti videro, o DIO, le acque ti videro e furono spaventate, anche gli abissi tremarono.</p>
<p class="C77 V17">Le nubi versarono diluvi d'acqua, i cieli tuonarono e le tue saette guizzarono.</p>
<p class="C77 V18">Il fragore del tuo tuono era nel turbine, i lampi illuminarono il mondo e la terra fu scossa e tremò.</p>
<p class="C77 V19">Apristi la tua via in mezzo al mare, il tuo sentiero in mezzo alle grandi acque, e le tue orme non furono riconosciute.</p>
<p class="C77 V20">Tu guidasti il tuo popolo come un gregge per mano di Mosè e di Aaronne.</p>
<p class="C78 V1">Cantico di Asaf. Presta attenzione, o popolo mio, alla mia legge; porgi orecchio alle parole della mia bocca.</p>
<p class="C78 V2">Aprirò la mia bocca per proferire parabole, ed esporrò i misteri dei tempi antichi.</p>
<p class="C78 V3">Ciò che noi abbiamo udito e conosciuto, e che i nostri padri ci hanno raccontato,</p>
<p class="C78 V4">non lo nasconderemo ai loro figli, ma racconteremo alla generazione futura le lodi dell'Eterno, la sua potenza e le meraviglie che egli ha fatto.</p>
<p class="C78 V5">Egli ha stabilito una testimonianza in Giacobbe e ha posto una legge in Israele, e ha comandato ai nostri padri di farle conoscere ai loro figli,</p>
<p class="C78 V6">affinché la generazione futura le conoscesse, assieme ai figli che sarebbero nati, ed essi a loro volta le narrassero ai loro figli,</p>
<p class="C78 V7">e ponessero in DIO la loro fiducia e non dimenticassero le opere di DIO, ma osservassero i suoi comandamenti;</p>
<p class="C78 V8">e non fossero come i loro padri, una generazione ostinata e ribelle, una generazione il cui cuore non fu costante, il cui spirito non fu fedele verso DIO.</p>
<p class="C78 V9">I figli di Efraim, gente di guerra, buoni arcieri, voltarono le spalle nel giorno della battaglia,</p>
<p class="C78 V10">non osservarono il patto di DIO e rifiutarono di camminare secondo la sua legge</p>
<p class="C78 V11">dimenticarono le sue opere e le meraviglie che aveva loro mostrato.</p>
<p class="C78 V12">Egli fece prodigi in presenza dei loro padri, nel paese di Egitto, nella campagna di Tsoan.</p>
<p class="C78 V13">Egli divise il mare e li fece passare nel mezzo, e ammassò le acque come in un mucchio.</p>
<p class="C78 V14">DIO giorno li condusse con la nuvola e tutta la notte con una luce di fuoco,</p>
<p class="C78 V15">Spaccò le rocce nel deserto e li abbeverò copiosamente, come dal grande abisso.</p>
<p class="C78 V16">Fece scaturire ruscelli dalla roccia e scorrere acque simili a fiumi.</p>
<p class="C78 V17">Ma essi continuarono a peccare contro di lui e a ribellarsi all'Altissimo nel deserto,</p>
<p class="C78 V18">e tentarono DIO in cuor loro, chiedendo cibo secondo le loro voglie.</p>
<p class="C78 V19">E parlarono contro DIO, dicendo: «Potrebbe DIO imbandire una mensa nel deserto?</p>
<p class="C78 V20">Ecco, egli percosse la roccia e ne sgorgarono acque e ne strariparono torrenti. Potrebbe dare anche del pane e provvedere della carne per il suo popolo?».</p>
<p class="C78 V21">E cosí l'Eterno li udí e si adirò fieramente, e un fuoco si accese contro Giacobbe e l'ira divampò contro Israele,</p>
<p class="C78 V22">perché non avevano creduto in DIO e non avevano avuto fiducia nella sua salvezza.</p>
<p class="C78 V23">Tuttavia egli comandò alle nuvole di sopra e aperse le porte del cielo,</p>
<p class="C78 V24">e fece piovere su di loro la manna da mangiare e diede loro il frumento del cielo.</p>
<p class="C78 V25">L'uomo mangiò il pane degli angeli; egli mandò loro del cibo a sazietà.</p>
<p class="C78 V26">Fece levare in cielo il vento orientale e con la sua potenza fece alzare l'austro,</p>
<p class="C78 V27">fece piovere su di loro della carne come polvere e uccelli come la sabbia del mare.</p>
<p class="C78 V28">Li fece cadere in mezzo al loro campo, intorno alle loro tende.</p>
<p class="C78 V29">Cosí essi mangiarono fino a satollarsi, perché DIO aveva provveduto loro ciò che essi avevano desiderato.</p>
<p class="C78 V30">Essi non avevano ancora soddisfatto la loro ingordigia e avevano ancora del cibo in bocca,</p>
<p class="C78 V31">quando l'ira di DIO si scatenò contro di loro, uccise i piú vigorosi di loro e abbattè i migliori d'Israele.</p>
<p class="C78 V32">Con tutto ciò continuarono a peccare e non credettero alle sue meraviglie.</p>
<p class="C78 V33">Allora egli consumò i loro giorni in vanità e gli anni loro in spaventi improvvisi.</p>
<p class="C78 V34">Quando li uccideva, essi lo cercavano e ritornavano a ricercare DIO con assiduità.</p>
<p class="C78 V35">Si ricordavano che DIO era la loro Rocca e che il DIO altissimo era il loro Redentore.</p>
<p class="C78 V36">Essi però lo ingannavano con la loro bocca e gli mentivano con la loro lingua.</p>
<p class="C78 V37">Il loro cuore infatti non era fermo verso di lui e non erano fedeli al suo patto.</p>
<p class="C78 V38">Ma egli, che è misericordioso, perdonò la loro iniquità e non li distrusse, e molte volte trattenne la sua ira e non lasciò divampare il suo sdegno,</p>
<p class="C78 V39">ricordando che essi erano carne, un soffio che passa e non ritorna.</p>
<p class="C78 V40">Quante volte lo provocarono a sdegno nel deserto e lo contristarono nella solitudine!</p>
<p class="C78 V41">Sí, essi tentarono DIO piú volte e tornarono a provocare il Santo d'Israele.</p>
<p class="C78 V42">Non si ricordarono piú della sua potenza né del giorno in cui li aveva liberati dal nemico,</p>
<p class="C78 V43">quando egli aveva compiuto i suoi prodigi in Egitto e i suoi miracoli nella campagna di Tsoan;</p>
<p class="C78 V44">aveva mutato i fiumi e i corsi d'acqua degli Egiziani in sangue, perché non vi potessero bere.</p>
<p class="C78 V45">Aveva mandato contro di loro sciami di mosche a divorarli e rane per distruggerli.</p>
<p class="C78 V46">Aveva dato i loro raccolti ai bruchi e il frutto delle loro fatiche alle locuste.</p>
<p class="C78 V47">Aveva distrutto le loro vigne con la grandine e i loro sicomori col gelo.</p>
<p class="C78 V48">Aveva abbandonato il loro bestiame alla grandine e le loro greggi ai fulmini.</p>
<p class="C78 V49">Aveva scatenato su di loro l'ardore della sua ira indignazione cruccio e calamità, una torma di messaggeri di sventura.</p>
<p class="C78 V50">Aveva dato libero corso alla sua ira e non li aveva risparmiati dalla morte, ma aveva abbandonato la loro vita alla pestilenza.</p>
<p class="C78 V51">Aveva percosso tutti i primogeniti in Egitto e le primizie del vigore nelle tende di Cam.</p>
<p class="C78 V52">Ma aveva fatto partire il suo popolo come un gregge e lo aveva condotto per il deserto come una mandria.</p>
<p class="C78 V53">Li aveva guidati sicuri ed essi non ebbero paura, ma il mare aveva inghiottito i loro nemici.</p>
<p class="C78 V54">Ed egli li portò cosí nella sua terra santa, al monte che la sua destra aveva conquistato.</p>
<p class="C78 V55">Scacciò le nazioni davanti a loro e le assegnò loro in sorte come eredità, e fece abitare le tribú d'Israele nelle loro tende.</p>
<p class="C78 V56">Ma essi tentarono e provocarono a sdegno il DIO altissimo e non osservarono i suoi statuti.</p>
<p class="C78 V57">Anzi si tirarono indietro e si comportarono slealmente come i loro padri e si sviarono come un arco fallace;</p>
<p class="C78 V58">lo provocarono ad ira coi loro alti luoghi e lo mossero a gelosia con le loro sculture.</p>
<p class="C78 V59">DIO udí e si adirò, e provò una grande avversione per Israele.</p>
<p class="C78 V60">Egli abbandono cosí il tabernacolo, di Sciloh, la tenda che aveva piantato fra gli uomini;</p>
<p class="C78 V61">e lasciò andare la sua forza in cattività e la sua gloria in mano del nemico.</p>
<p class="C78 V62">Abbandonò il suo popolo alla spada e si adirò grandemente contro la sua eredità.</p>
<p class="C78 V63">Il fuoco consumò i loro giovani, e le loro vergini non ebbero alcun canto nuziale.</p>
<p class="C78 V64">I loro sacerdoti caddero per la spada e le loro vedove non fecero cordoglio.</p>
<p class="C78 V65">Poi il Signore si risvegliò come dal sonno, simile a un prode che grida eccitato dal vino.</p>
<p class="C78 V66">Percosse i suoi nemici alle spalle e li coperse di un eterno vituperio.</p>
<p class="C78 V67">Ripudiò la tenda di Giuseppe e non scelse la tribú di Efraim,</p>
<p class="C78 V68">ma scelse la tribú di Giuda, il monte di Sion, che egli ama.</p>
<p class="C78 V69">Edificò il suo santuario, come i luoghi altissimi, come la terra che ha fondato per sempre.</p>
<p class="C78 V70">E scelse Davide suo servo, e lo prese dagli ovili di pecore.</p>
<p class="C78 V71">Lo portò via dalle pecore che allattavano, per pascere Giacobbe suo popolo, e Israele sua eredità.</p>
<p class="C78 V72">Ed egli li fece pascere secondo l'integrità del suo cuore e li guidò con la destrezza delle sue mani.</p>
<p class="C79 V1">Salmo di Asaf. O DIO, le nazioni sono entrate nella tua eredità, hanno profanato il tuo santo tempio, hanno ridotto Gerusalemme in un cumulo di rovine.</p>
<p class="C79 V2">Hanno dato i corpi morti dei tuoi servi in pasto agli uccelli del cielo e la carne dei tuoi santi alle fiere della campagna.</p>
<p class="C79 V3">Hanno sparso il loro sangue come acqua intorno a Gerusalemme, senza che alcuno desse loro sepoltura.</p>
<p class="C79 V4">Siamo divenuti un obbrobrio per i nostri vicini, lo scherno e zimbello di quelli che ci stanno attorno.</p>
<p class="C79 V5">Fino a quando, o Eterno? Rimarrai tu adirato per sempre? Arderà la tua gelosia come un fuoco?</p>
<p class="C79 V6">Riversa la tua ira sulle nazioni che non ti conoscono e sui regni che non invocano il tuo nome,</p>
<p class="C79 V7">poiché hanno divorato Giacobbe e hanno devastato la sua dimora.</p>
<p class="C79 V8">Non ricordare contro di noi le colpe dei nostri antenati; affrettati a venirci incontro con le tue compassioni perché siamo molto tribolati.</p>
<p class="C79 V9">Soccorrici, o DIO della nostra salvezza, per la gloria del tuo nome, e liberaci e perdona i nostri peccati per amore del tuo nome.</p>
<p class="C79 V10">Perché direbbero le nazioni: «Dov'è il loro DIO?». Davanti ai nostri occhi fa' conoscere fra le nazioni la vendetta del sangue sparso dei tuoi servi.</p>
<p class="C79 V11">Giunga fino a te il gemito dei prigionieri, secondo la potenza del tuo braccio, salva quelli che sono condannati a morte.</p>
<p class="C79 V12">E restituisci ai nostri vicini sette volte tanto il vituperio che ti hanno fatto, o Signore.</p>
<p class="C79 V13">E noi tuo popolo e gregge del tuo pascolo, ti celebreremo per sempre e proclameremo la tua lode per ogni età.</p>
<p class="C80 V1">Al maestro del coro. Sul motivo: «I gigli della testimonianza». Salmo di Asaf. Ascolta, o pastore d'Israele, che guidi Giuseppe come un gregge, tu che siedi sopra i Cherubini, risplendi nella tua gloria.</p>
<p class="C80 V2">Risveglia la tua potenza davanti a Efraim, a Beniamino e a Manasse, e vieni a liberarci.</p>
<p class="C80 V3">O DIO ristoraci, fa' risplendere il tuo volto e saremo salvati.</p>
<p class="C80 V4">O Eterno, DIO degli eserciti, fino a quando sarai adirato contro la preghiera del tuo popolo?</p>
<p class="C80 V5">Tu li hai cibati con pane intriso di pianto, e hai dato loro da bere lacrime in abbondanza.</p>
<p class="C80 V6">Tu ci hai fatti un oggetto di contesa per i nostri vicini, e i nostri nemici ridono tra di loro.</p>
<p class="C80 V7">O DIO degli eserciti, ristoraci fa' risplendere il tuo volto e saremo salvati.</p>
<p class="C80 V8">Tu portasti fuori dall'Egitto una vite scacciasti le nazioni e la piantasti.</p>
<p class="C80 V9">Tu sgombrasti il terreno davanti a lei, ed essa mise radici e riempí la terra.</p>
<p class="C80 V10">I monti furono coperti con la sua ombra e i cedri di DIO con i suoi tralci.</p>
<p class="C80 V11">Allungò i suoi rami fino al mare e i suoi germogli fino al fiume.</p>
<p class="C80 V12">Perché hai rotto i suoi recinti e cosí tutti i passanti ne raccolgono i frutti?</p>
<p class="C80 V13">Il cinghiale del bosco la devasta e le fiere della campagna vi pascolano.</p>
<p class="C80 V14">O DIO degli eserciti, ti preghiamo, ritorna; guarda dal cielo e vedi, e visita questa vigna,</p>
<p class="C80 V15">e le piante che la tua destra ha piantato, e il germoglio che tu hai reso forte per te.</p>
<p class="C80 V16">Essa è arsa dal fuoco ed è recisa; essi periscono alla minaccia del tuo volto.</p>
<p class="C80 V17">Sia la tua mano sull'uomo della tua destra, sul figlio dell'uomo che hai reso forte per te.</p>
<p class="C80 V18">Cosí non ci allontaneremo piú da te. Facci rivivere e noi invocheremo il tuo nome.</p>
<p class="C80 V19">O Eterno, DIO degli eserciti, ristoraci; fa' risplendere il tuo volto e saremo salvati.</p>
<p class="C81 V1">Al maestro del coro. Sulla Ghittea. Salmo di Asaf. Cantate con giubilo a DIO, nostra forza; mandate grida di gioia al DIO di Giacobbe.</p>
<p class="C81 V2">Innalzate un canto e fate risuonare il tamburello, l'arpa melodiosa con la lira.</p>
<p class="C81 V3">Suonate la tromba alla nuova luna alla luna piena nel giorno della nostra festa.</p>
<p class="C81 V4">Poiché questo è uno statuto per Israele, una legge del DIO di Giacobbe.</p>
<p class="C81 V5">Egli lo stabilí come una testimonianza in Giuseppe, quando uscí contro il paese di Egitto. Allora io udii un linguaggio che non comprendevo:</p>
<p class="C81 V6">«O Israele, io ho sottratto le tue spalle ai pesi; le tue mani hanno deposto la cesta.</p>
<p class="C81 V7">Nella sventura tu gridasti a me e io ti liberai; ti risposi nascosto nel tuono, ti misi alla prova alle acque di Meriba. (Sela)</p>
<p class="C81 V8">Ascolta, o popolo mio, e ti ammonirò. O Israele, se tu mi ascoltassi!</p>
<p class="C81 V9">Non vi sia in mezzo a te alcun dio straniero e non adorare alcun dio forestiero.</p>
<p class="C81 V10">sono l'Eterno, il DIO tuo, che ti ha fatto uscire dal paese di Egitto; apri la tua bocca e io la riempirò.</p>
<p class="C81 V11">Ma il mio popolo non ha ascoltato la mia voce e Israele non mi ha ubbidito.</p>
<p class="C81 V12">Perciò li abbandonai alla durezza del loro cuore, affinché camminassero secondo i loro consigli.</p>
<p class="C81 V13">Oh, se il mio popolo mi ascoltasse, se Israele camminasse nelle mie vie!</p>
<p class="C81 V14">Umilierei subito i suoi nemici e volgerei la mia mano contro i suoi avversari.</p>
<p class="C81 V15">Quelli che odiano l'Eterno gli sarebbero sottomessi, e la loro sorte sarebbe segnata per sempre.</p>
<p class="C81 V16">E io lo nutrirei (Israele) con fior di frumento e lo sazierei di miele che stilla dalla roccia».</p>
<p class="C82 V1">Salmo di Asaf. DIO sta nell'assemblea di DIO; egli giudica in mezzo agli dèi.</p>
<p class="C82 V2">Fino a quando giudicherete ingiustamente e prenderete le parti degli empi? (Sela)</p>
<p class="C82 V3">Difendete il debole e l'orfano fate giustizia all'afflitto e al povero.</p>
<p class="C82 V4">Liberate il misero e il bisognoso; salvatelo dalla mano degli empi.</p>
<p class="C82 V5">Essi non conoscono nulla e non intendono nulla, e camminano nelle tenebre tutti i fondamenti della terra sono smossi.</p>
<p class="C82 V6">Io ho detto: «Voi siete dèi, siete tutti figli dell'Altissimo.</p>
<p class="C82 V7">Tuttavia voi morrete come gli altri uomini, e cadrete come ogni altro potente».</p>
<p class="C82 V8">Levati, o DIO, giudica la terra, perché tu avrai in eredità tutte le nazioni.</p>
<p class="C83 V1">Cantico. Salmo di Asaf. O DIO, non restare in silenzio! Non tacere, non rimanere inerte, o DIO!</p>
<p class="C83 V2">Poiché, ecco, i tuoi nemici tumultuano, e quelli che ti odiano alzano il capo.</p>
<p class="C83 V3">Cospirano insidie contro il tuo popolo e fanno complotti contro quelli che tu proteggi.</p>
<p class="C83 V4">Dicono: «Venite e distruggiamoli come nazione, e il nome d'Israele non sia piú ricordato».</p>
<p class="C83 V5">Poiché hanno complottato insieme con una sola mente e hanno fatto un patto contro di te.</p>
<p class="C83 V6">Le tende di Edom e gli Ismaeliti Moab e gli Hagareni.</p>
<p class="C83 V7">Ghebal, Ammon e Amalek, la Filistia con gli abitanti di Tiro;</p>
<p class="C83 V8">anche l'Assiria si è aggiunta a loro per dare aiuto ai figli di Lot. (Sela)</p>
<p class="C83 V9">Agisci con loro come facesti con Madian, con Sisera, con Jabin presso il torrente Kishon.</p>
<p class="C83 V10">i quali furono distrutti a Endor e divennero come letame per la terra.</p>
<p class="C83 V11">Rendi i loro capi come Oreb e Zeeb, e tutti i loro principi come Zebah e Tsalmunna.</p>
<p class="C83 V12">Poiché hanno detto: «Impossessiamoci dei pascoli di DIO».</p>
<p class="C83 V13">O DIO mio, rendili simili alla polvere del turbine, alla stoppia in balia del vento.</p>
<p class="C83 V14">Come il fuoco brucia la foresta e come la fiamma divora i monti.</p>
<p class="C83 V15">cosí inseguili con la tua tempesta e spaventali col tuo uragano.</p>
<p class="C83 V16">Copri le loro facce di vergogna, affinché cerchino il tuo nome, o Eterno.</p>
<p class="C83 V17">Siano svergognati e pieni di spavento per sempre, siano confusi e periscano;</p>
<p class="C83 V18">conoscano che tu solo, il cui nome è l'Eterno, sei l'Altissimo su tutta la terra.</p>
<p class="C84 V1">Al maestro del coro. Sulla Ghittea. Salmo dei figli di kore. Oh, quanto amabili sono le tue dimore, o Eterno degli eserciti!</p>
<p class="C84 V2">L'anima mia anela e si strugge per i cortili dell'Eterno; il mio cuore e la mia carne mandano grida di gioia al DIO vivente.</p>
<p class="C84 V3">Anche il passero trova una casa e la rondine un nido, dove posare i suoi piccoli presso i tuoi altari, o Eterno degli eserciti, mio Re e mio DIO.</p>
<p class="C84 V4">Beati coloro che abitano nella tua casa e ti lodano del continuo. (Sela)</p>
<p class="C84 V5">Beati quelli che ripongono la loro forza in te e che hanno in cuore le tue vie!</p>
<p class="C84 V6">Quando attraversano la valle di Baka, la trasformano in luogo di sorgenti, e la prima pioggia la ricopre di benedizioni.</p>
<p class="C84 V7">Essi vanno di valore in valore, e infine compaiono davanti a DIO in Sion.</p>
<p class="C84 V8">O Eterno, DIO degli eserciti, ascolta la mia preghiera; tendi l'orecchio, o DIO di Giacobbe. (Sela)</p>
<p class="C84 V9">Vedi, o DIO, nostro scudo, e riguarda la faccia del tuo unto.</p>
<p class="C84 V10">Sí, un giorno nei tuoi cortili val piú che mille altrove; io preferisco stare sulla soglia della casa del mio DIO, che abitare nelle tende degli empi.</p>
<p class="C84 V11">Perché l'Eterno DIO è sole e scudo; l'Eterno darà grazia e gloria; egli non rifiuterà alcun bene a quelli che camminano rettamente.</p>
<p class="C84 V12">O Eterno degli eserciti, beato l'uomo che confida in te.</p>
<p class="C85 V1">Al maestro del coro. Salmo dei figli di Kore. O Eterno, tu sei stato propizio alla tua terra e hai ricondotto Giacobbe dalla cattività,</p>
<p class="C85 V2">Tu hai perdonato l'iniquità del tuo popolo e hai coperto tutti i loro peccati. (Sela)</p>
<p class="C85 V3">Tu hai allontanato tutto il tuo sdegno e hai messo da parte la tua ardente ira.</p>
<p class="C85 V4">Ristoraci, o DIO della nostra salvezza, e fa' cessare la tua indignazione contro di noi.</p>
<p class="C85 V5">Rimarrai tu adirato con noi per sempre? Prolungherai la tua ira per ogni età?</p>
<p class="C85 V6">Non ci darai nuovamente la vita, affinché il tuo popolo possa rallegrarsi in te?</p>
<p class="C85 V7">Mostraci, o Eterno, la tua benignità e donaci la tua salvezza.</p>
<p class="C85 V8">ascolterò ciò che DIO, l'Eterno dirà; certo egli parlerà di pace al suo popolo e ai suoi santi, ma non permetterà che essi ritornino a vivere da stolti.</p>
<p class="C85 V9">Certo la sua salvezza è vicina a quelli che lo temono, perché la sua gloria possa abitare nel nostro paese.</p>
<p class="C85 V10">La benignità e la verità si sono incontrate; la giustizia e la pace si sono baciate.</p>
<p class="C85 V11">La verità germoglierà dalla terra e la giustizia guarderà dal cielo.</p>
<p class="C85 V12">Sí, l'Eterno darà ciò che è bene, e la nostra terra produrrà il suo frutto.</p>
<p class="C85 V13">La giustizia camminerà davanti a lui e preparerà la via ai suoi passi.</p>
<p class="C86 V1">Preghiera di Davide. Tendi l'orecchio, o Eterno, e rispondimi, perché sono afflitto e bisognoso.</p>
<p class="C86 V2">Custodisci la mia vita perché sono santo; tu sei il mio DIO, salva il tuo servo che confida in te</p>
<p class="C86 V3">Abbi pietà di me, o Signore, perché grido a te tutto il giorno.</p>
<p class="C86 V4">Rallegra il tuo servo, perché a te, o Signore, elevo l'anima mia.</p>
<p class="C86 V5">Poiché tu, o Signore, sei buono e pronto a perdonare, e usi grande benignità verso tutti quelli che t'invocano.</p>
<p class="C86 V6">Tendi l'orecchio, o Eterno, alla mia preghiera, e sii attento al grido delle mie suppliche.</p>
<p class="C86 V7">Io t'invoco nel giorno della mia avversità, perché tu mi risponderai.</p>
<p class="C86 V8">Non vi è nessuno pari a te fra gli dèi, o Signore né vi sono opere pari alle tue.</p>
<p class="C86 V9">Tutte le nazioni che tu hai creato verranno a prostrarsi davanti a te o Signore, e glorificheranno il tuo nome.</p>
<p class="C86 V10">Poiché tu sei grande e operi meraviglie; tu solo sei DIO.</p>
<p class="C86 V11">Insegnami la tua via, o Eterno, e io camminerò nella tua verità; unisci il mio cuore al timore del tuo nome.</p>
<p class="C86 V12">Io ti loderò, o Signore, DIO mio, con tutto il mio cuore, e glorificherò il tuo nome in eterno.</p>
<p class="C86 V13">Perché grande è la tua benignità verso di me; tu hai salvato l'anima mia dallo Sceol.</p>
<p class="C86 V14">O DIO uomini superbi sono insorti contro di me e una torma di violenti cerca la mia vita e non pone te davanti ai loro occhi.</p>
<p class="C86 V15">Ma tu, o Signore, sei un DIO misericordioso e pietoso, lento all'ira e ricco in benignità e verità.</p>
<p class="C86 V16">Volgiti a me e abbi pietà di me; dà la tua forza al tuo servo e salva il figlio della tua serva.</p>
<p class="C86 V17">Mostrami un segno del tuo favore, affinché quelli che mi odiano lo vedano e rimangano confusi, vedendo che tu, o Eterno, mi hai soccorso e mi hai consolato.</p>
<p class="C87 V1">Salmo dei figli di Kore. Cantico. Egli ha posto il suo fondamento sui monti santi.</p>
<p class="C87 V2">L'Eterno ama le porte di Sion piú di tutte le dimore di Giacobbe.</p>
<p class="C87 V3">Cose gloriose son dette di te, o città di DIO. (Sela)</p>
<p class="C87 V4">Menzionerò l'Egitto e Babilonia fra quelli che mi conoscono. Ecco la Filistia e Tiro insieme all'Etiopia: «Costui è nato là».</p>
<p class="C87 V5">E si dirà di Sion: «Questi e quello sono nati in lei; e l'Altissimo stesso la renderà stabile».</p>
<p class="C87 V6">L'Eterno, passando in rassegna i popoli, registrerà: «Costui è nato là». (Sela)</p>
<p class="C87 V7">E i cantori e i suonatori diranno: «Tutte le mie fonti di vita e di gioia sono in te».</p>
<p class="C88 V1">Cantico. Salmo dei figli di Kore. Al maestro del coro. Da cantarsi mestamente. Cantico di Heman, l'Ezrahita. O Eterno, DIO della mia salvezza, io grido giorno e notte davanti a te.</p>
<p class="C88 V2">Giunga fino a te la mia preghiera, tendi l'orecchio al mio grido,</p>
<p class="C88 V3">perché l'anima mia è sazia di male, e la mia vita è giunta fino allo Sceol.</p>
<p class="C88 V4">Sono ormai annoverato fra quelli che scendono nella fossa, sono come un uomo che non ha piú forza.</p>
<p class="C88 V5">Sono abbandonato fra i morti come gli uccisi che giacciono nel sepolcro, di cui tu non ti ricordi piú e che sono recisi e allontanati dalla tua mano.</p>
<p class="C88 V6">Tu mi hai posto nella piú profonda fossa, in luoghi tenebrosi, negli abissi.</p>
<p class="C88 V7">Su di me si è abbattuta la tua ira, e tu mi hai travolto con tutti i tuoi flutti. (Sela)</p>
<p class="C88 V8">Tu mi hai privato dei miei amici, mi hai reso per loro un oggetto abominevole; sono rinchiuso e non posso uscire.</p>
<p class="C88 V9">Il mio occhio si strugge dal dolore; ti invoco ogni giorno, o Eterno, e tendo le mie mani verso di te.</p>
<p class="C88 V10">Farai forse dei prodigi per i morti? Risorgeranno i defunti a lodarti? (Sela)</p>
<p class="C88 V11">Si celebrerà la tua benignità nel sepolcro e la tua fedeltà nel luogo di distruzione?</p>
<p class="C88 V12">Saranno le tue meraviglie conosciute nelle tenebre e la tua giustizia nella terra dell'oblìo?</p>
<p class="C88 V13">Ma io grido a te, o Eterno, e la mia preghiera ti viene incontro al mattino.</p>
<p class="C88 V14">Perché mi respingi, o Eterno perché mi nascondi il tuo volto?</p>
<p class="C88 V15">Sono stato afflitto e moribondo fin dalla giovinezza; ho sofferto i tuoi terrori e sono smarrito.</p>
<p class="C88 V16">Sopra di me è passata la tua ardente ira; i tuoi terrori mi hanno annientato,</p>
<p class="C88 V17">mi hanno circondato come acque tutto il giorno e tutti assieme mi hanno sommerso.</p>
<p class="C88 V18">Hai allontanato da me amici e conoscenti; i miei amici piú intimi sono le tenebre.</p>
<p class="C89 V1">Cantico di Ethon, l'Ezrahita. Io canterò per sempre le benignità dell'Eterno, con la mia bocca proclamerò la tua fedeltà a tutte le generazioni.</p>
<p class="C89 V2">Poiché ho detto: «La tua benignità sussisterà in eterno, tu stabilirai la tua fedeltà nei cieli stessi».</p>
<p class="C89 V3">«Io ho fatto un patto col mio eletto, ho giurato a Davide, mio servo, dicendo:</p>
<p class="C89 V4">Stabilirò la tua progenie in eterno, ed edificherò il tuo trono per ogni età. (Sela)</p>
<p class="C89 V5">E i cieli celebreranno le tue meraviglie, o Eterno, e la tua fedeltà nell'assemblea dei santi.</p>
<p class="C89 V6">Poiché chi può in cielo essere paragonato all'Eterno? E chi è simile all'Eterno fra i figli del Potente?</p>
<p class="C89 V7">DIO è grandemente temuto nell'assemblea dei santi, e profondamente rispettato da tutti quelli che lo circondano.</p>
<p class="C89 V8">O Eterno, DIO degli eserciti chi è potente come te, o Eterno? La tua fedeltà ti circonda dappertutto.</p>
<p class="C89 V9">Tu domini la furia del mare, quando le sue onde s'innalzano, tu le acqueti.</p>
<p class="C89 V10">Tu hai ridotto in frantumi l'Egitto ferendolo a morte; con braccio potente hai disperso i tuoi nemici.</p>
<p class="C89 V11">I cieli sono tuoi, anche la terra è tua tu hai fondato il mondo e tutto ciò che è in esso.</p>
<p class="C89 V12">Tu hai creato il settentrione e il mezzogiorno; il Tabor e l'Hermon mandano grida di gioia al tuo nome.</p>
<p class="C89 V13">Tu hai un braccio forte; la tua mano è potente, la tua destra è esaltata.</p>
<p class="C89 V14">Giustizia e diritto formano la base del tuo trono; benignità e verità vanno davanti al tuo volto.</p>
<p class="C89 V15">Beato il popolo che conosce il grido di giubilo, o Eterno, perché esso camminerà alla luce del tuo volto;</p>
<p class="C89 V16">si rallegrerà tutto il giorno nel tuo nome ed esulterà nella tua giustizia.</p>
<p class="C89 V17">Sí, tu sei il vanto della loro forza, e col tuo favore accresci la nostra potenza.</p>
<p class="C89 V18">Poiché il nostro scudo appartiene all'Eterno e il nostro re al Santo d'Israele.</p>
<p class="C89 V19">Tu parlasti allora in visione al tuo diletto e dicesti: «Ho dato aiuto a uno che è potente, ho esaltato un eletto tra il popolo.</p>
<p class="C89 V20">Ho trovato Davide mio servo, e l'ho unto col mio santo olio.</p>
<p class="C89 V21">La mia mano lo sosterrà fermamente e il mio braccio lo fortificherà.</p>
<p class="C89 V22">Il nemico non lo opprimerà e il perverso non lo affliggerà.</p>
<p class="C89 V23">Annienterò davanti a lui i suoi nemici e colpirò quelli che lo odiano.</p>
<p class="C89 V24">La mia fedeltà e la mia benignità saranno con lui, e nel mio nome riceverà potenza.</p>
<p class="C89 V25">Stenderò la sua mano sul mare e la sua destra sui fiumi.</p>
<p class="C89 V26">Egli m'invocherà, dicendo: «Tu sei mio Padre, il mio DIO e la Rocca della mia salvezza».</p>
<p class="C89 V27">Lo costituirò pure mio primogenito, il piú eccelso dei re della terra.</p>
<p class="C89 V28">Gli userò benignità per sempre, e il mio patto con lui rimarrà stabile.</p>
<p class="C89 V29">Renderò pure la sua progenie eterna e il suo trono come i giorni dei cieli.</p>
<p class="C89 V30">Se i suoi figli abbandonano la mia legge e non camminano nei miei ordinamenti,</p>
<p class="C89 V31">se violano i miei statuti e non osservano i miei comandamenti,</p>
<p class="C89 V32">io punirò la loro trasgressione con la verga e la loro iniquità con battiture;</p>
<p class="C89 V33">ma non ritirerò la mia benignità da lui e non lascerò che la mia fedeltà venga meno.</p>
<p class="C89 V34">Non violerò il mio patto e non muterò le parole che sono uscite dalla mia bocca.</p>
<p class="C89 V35">Ho giurato una volta per la mia SANTITA' e non mentirò a Davide;</p>
<p class="C89 V36">la sua progenie durerà in eterno e il suo trono sarà come il sole davanti a me.</p>
<p class="C89 V37">sarà stabile per sempre come la luna, e il testimone nel cielo è fedele». (Sela)</p>
<p class="C89 V38">Ma tu ci hai abbandonato e respinto; ti sei grandemente adirato contro il tuo unto.</p>
<p class="C89 V39">Tu hai disprezzato il patto fatto col tuo servo e hai profanato la sua corona, facendola cadere a terra.</p>
<p class="C89 V40">Hai abbattuto tutte le sue difese e hai ridotto in rovine le sue fortezze.</p>
<p class="C89 V41">Tutti i passanti lo hanno saccheggiato ed è divenuto lo scherno dei suoi vicini.</p>
<p class="C89 V42">Hai esaltato la destra dei suoi avversari e hai fatto giubilare tutti i suoi nemici.</p>
<p class="C89 V43">Hai fatto piegare il taglio della sua spada e non l'hai sostenuto nella battaglia.</p>
<p class="C89 V44">Hai posto fine al suo splendore e hai gettato a terra il suo trono.</p>
<p class="C89 V45">Hai accorciato i giorni della sua giovinezza e l'hai coperto di vergogna. (Sela)</p>
<p class="C89 V46">Fino a quando, o Eterno? Ti nasconderai tu per sempre? Arderà la tua ira come un fuoco?</p>
<p class="C89 V47">Ricordati quanto breve sia la mia vita. Per quale vanità hai creato tutti i figli degli uomini?</p>
<p class="C89 V48">Qual è l'uomo che viva, senza vedere la morte e che possa sottrarre la sua vita al potere dello Sceol? (Sela)</p>
<p class="C89 V49">Dove sono, o Signore, le tue benignità antiche, che giurasti a Davide nella tua fedeltà?</p>
<p class="C89 V50">Ricordati, o Signore. dell'oltraggio fatto ai tuoi servi, e come io porto in cuore l'oltraggio di tutte le nazioni,</p>
<p class="C89 V51">col quale i tuoi nemici ti hanno oltraggiato, o Eterno, col quale hanno oltraggiato i passi del tuo unto.</p>
<p class="C89 V52">Benedetto sia l'Eterno per sempre. Amen, sì, amen!</p>
<p class="C90 V1">Preghiera di Mosè, uomo di Dio. O Signore, tu sei stato per noi un rifugio di generazione in generazione.</p>
<p class="C90 V2">Prima che i monti fossero nati e che tu avessi formato la terra e il mondo, anzi da sempre e per sempre tu sei DIO.</p>
<p class="C90 V3">Tu fai ritornare l'uomo in polvere e dici: «Ritornate, o figli degli uomini».</p>
<p class="C90 V4">Poiché mille anni ai tuoi occhi sono come il giorno di ieri quando è passato, o come una vigilia, nella notte.</p>
<p class="C90 V5">Tu li porti via come un'inondazione. Essi sono come un sogno, sono come l'erba che verdeggia la mattina.</p>
<p class="C90 V6">La mattina essa fiorisce e verdeggia, la sera è falciata e dissecca.</p>
<p class="C90 V7">Poiché siamo consumati dalla tua ira e siamo atterriti dal tuo furore.</p>
<p class="C90 V8">Tu metti le nostre colpe davanti a te, i nostri peccati occulti alla luce del tuo volto.</p>
<p class="C90 V9">Poiché tutti i nostri giorni svaniscono nella tua ira; finiamo i nostri anni come un sospiro.</p>
<p class="C90 V10">I giorni dei nostri anni arrivano a settant'anni e per i piú forti a ottanta ma quel che costituisce il loro orgoglio non è che travaglio e vanità, perché passa in fretta e noi ce ne voliamo via.</p>
<p class="C90 V11">Chi conosce la forza della tua ira e il tuo furore secondo il timore che ti è dovuto?</p>
<p class="C90 V12">Insegnaci dunque a contare i nostri giorni, per ottenere un cuore savio.</p>
<p class="C90 V13">Ritorna, o Eterno! Fino a quando? E abbi pietà dei tuoi servi.</p>
<p class="C90 V14">Saziaci al mattino con la tua benignità, e noi esulteremo e ci rallegreremo tutti i nostri giorni.</p>
<p class="C90 V15">Rallegraci in proporzione ai giorni che ci hai afflitti e in compenso degli anni che abbiamo sofferto calamità.</p>
<p class="C90 V16">Sia manifesta la tua opera ai tuoi servi e la tua gloria ai loro figli.</p>
<p class="C90 V17">La grazia del Signore DIO nostro sia su di noi, e rendi stabile per noi l'opera delle nostre mani; sí, rendi stabile l'opera delle nostre mani.</p>
<p class="C91 V1">Chi dimora nel riparo dell'Altissimo, riposa all'ombra dell'Onnipotente.</p>
<p class="C91 V2">dico all'Eterno: «Tu sei il mio rifugio e la mia fortezza, il mio DIO, in cui confido».</p>
<p class="C91 V3">Certo egli ti libererà dal laccio dell'uccellatore e dalla peste mortifera.</p>
<p class="C91 V4">Egli ti coprirà con le sue penne e sotto le sue ali troverai rifugio; la sua fedeltà ti sarà scudo e corazza.</p>
<p class="C91 V5">Tu non temerai lo spavento notturno, né la freccia che vola di giorno,</p>
<p class="C91 V6">né la peste che vaga nelle tenebre, né lo sterminio che imperversa a mezzodí.</p>
<p class="C91 V7">Mille cadranno al tuo fianco e diecimila alla tua destra, ma a te non si accosterà.</p>
<p class="C91 V8">Basta che tu osservi con gli occhi; e vedrai la retribuzione degli empi.</p>
<p class="C91 V9">Poiché tu hai detto: «O Eterno, tu sei il mio rifugio», e hai fatto dell'Altissimo il tuo riparo,</p>
<p class="C91 V10">non ti accadrà alcun male, né piaga alcuna si accosterà alla tua tenda.</p>
<p class="C91 V11">Poiché egli comanderà ai suoi Angeli di custodirti in tutte le tue vie.</p>
<p class="C91 V12">Essi ti porteranno nelle loro mani, perché il tuo piede non inciampi in alcuna pietra.</p>
<p class="C91 V13">Tu camminerai sul leone e sull'aspide, calpesterai il leoncello e il dragone.</p>
<p class="C91 V14">Poiché egli ha riposto in me il suo amore io lo libererò e lo leverò in alto al sicuro perché conosce il mio nome.</p>
<p class="C91 V15">Egli mi invocherà e io gli risponderò; sarò con lui nell'avversità; lo libererò e lo glorificherò.</p>
<p class="C91 V16">Lo sazierò di lunga vita e gli farò vedere la mia salvezza.</p>
<p class="C92 V1">Salmo. Cantico per il giorno del sabato. E' bello celebrare l'Eterno, e cantare le lodi al tuo nome, o Altissimo;</p>
<p class="C92 V2">proclamare al mattino la tua benignità e la tua fedeltà ogni notte,</p>
<p class="C92 V3">sull'arpa a dieci corde, sulla lira e con la melodia della cetra.</p>
<p class="C92 V4">Poiché tu mi hai rallegrato con ciò che hai fatto, io esulto per le opere delle tue mani.</p>
<p class="C92 V5">Quanto sono grandi le tue opere, O Eterno, come sono profondi i tuoi pensieri!</p>
<p class="C92 V6">L'uomo insensato non conosce e lo stolto non intende questo:</p>
<p class="C92 V7">che gli empi germogliano come l'erba, e tutti gli operatori d'iniquità fioriscono per essere distrutti in eterno.</p>
<p class="C92 V8">Ma tu, o Eterno, rimani l'Eccelso per sempre.</p>
<p class="C92 V9">Poiché ecco, i tuoi nemici, o Eterno, poiché ecco, i tuoi nemici periranno e tutti gli operatori d'iniquità saranno dispersi.</p>
<p class="C92 V10">Ma tu mi hai dato la forza pari a quella del bufalo, tu mi hai unto di olio fresco.</p>
<p class="C92 V11">E i miei occhi vedranno la sconfitta dei miei nemici e i miei orecchi udranno della disfatta dei malvagi che si levano contro di me.</p>
<p class="C92 V12">Il giusto fiorirà come la palma, crescerà come il cedro del Libano.</p>
<p class="C92 V13">Quelli che sono piantati nella casa dell'Eterno fioriranno nei cortili del nostro DIO.</p>
<p class="C92 V14">Porteranno ancora frutto nella vecchiaia e saranno prosperi e verdeggianti,</p>
<p class="C92 V15">per proclamare che l'Eterno è giusto; egli è la mia Rocca e non vi è alcuna ingiustizia in lui.</p>
<p class="C93 V1">L'Eterno regna; egli si è rivestito di maestà, l'Eterno si è ammantato, si è cinto di forza. Sí, il mondo è stabile, non sarà mai smosso.</p>
<p class="C93 V2">Il tuo trono è saldo da sempre; tu sei da sempre.</p>
<p class="C93 V3">I fiumi hanno elevato, o Eterno, i fiumi hanno elevato la loro voce; i fiumi hanno elevato le loro onde fragorose;</p>
<p class="C93 V4">ma l'Eterno nei luoghi altissimi è piú potente delle voci delle grandi acque, piú potente dei flutti del mare.</p>
<p class="C93 V5">I tuoi statuti sono oltremodo stabili. La SANTITA' si addice alla tua casa, o Eterno, per sempre.</p>
<p class="C94 V1">O DIO delle vendette, o Eterno DIO delle vendette, risplendi.</p>
<p class="C94 V2">Levati, o giudice della terra e rendi la retribuzione ai superbi.</p>
<p class="C94 V3">Fino a quando gli empi, o Eterno, fino a quando gli empi trionferanno?</p>
<p class="C94 V4">Vomitano parole e fanno discorsi insolenti; tutti gli operatori d'iniquità parlano con arroganza.</p>
<p class="C94 V5">Essi calpestano il tuo popolo, o Eterno, e opprimono la tua eredità.</p>
<p class="C94 V6">Uccidono la vedova e il forestiero, e mettono a morte gli orfani,</p>
<p class="C94 V7">e dicono: «L'Eterno non vede, il DIO di Giacobbe non intende».</p>
<p class="C94 V8">Cercate di capire, o insensati fra il popolo, e voi sciocchi, quando diventerete savi</p>
<p class="C94 V9">Colui che ha piantato l'orecchio, non ode egli? Colui che ha formato l'occhio, non vede egli?</p>
<p class="C94 V10">Colui che corregge le nazioni non le punirà, lui che insegna all'uomo conoscenza?</p>
<p class="C94 V11">L'Eterno conosce i pensieri dell'uomo e sa che sono vani.</p>
<p class="C94 V12">Beato l'uomo che tu correggi, o Eterno, e che istruisci con la tua legge,</p>
<p class="C94 V13">per dargli riposo nei giorni dell'avversità, finché è scavata la fossa per l'empio.</p>
<p class="C94 V14">Poiché l'Eterno non ripudierà il suo popolo e non abbandonerà la sua eredità.</p>
<p class="C94 V15">Il giudizio sarà di nuovo fondato sulla giustizia, e tutti i retti di cuore lo seguiranno.</p>
<p class="C94 V16">Chi si leverà per me contro i malvagi? Chi si metterà dalla mia parte contro gli operatori d'iniquità?</p>
<p class="C94 V17">Se l'Eterno non fosse venuto in mio aiuto, sarei presto finito nel luogo del silenzio.</p>
<p class="C94 V18">Quando ho detto «Il mio piede vacilla», la tua benignità, o Eterno, mi ha sostenuto.</p>
<p class="C94 V19">Quando un gran numero di preoccupazioni mi assillavano, le tue consolazioni mi rincuoravano.</p>
<p class="C94 V20">Sarà forse tuo alleato il tribunale iniquo, che trama angherie in nome della legge?</p>
<p class="C94 V21">Si radunano assieme contro il giusto e condannano il sangue innocente.</p>
<p class="C94 V22">Ma l'Eterno è la mia fortezza e il mio DIO è la rocca in cui mi rifugio.</p>
<p class="C94 V23">Egli farà ricadere su di essi la loro malvagità e li farà perire per la loro iniquità; l'Eterno, il nostro DIO, li distruggerà.</p>
<p class="C95 V1">Venite, cantiamo di gioia all'Eterno; mandiamo grida di gioia alla rocca della nostra salvezza.</p>
<p class="C95 V2">Veniamo alla sua presenza con lodi, celebriamolo con canti.</p>
<p class="C95 V3">Poiché l'Eterno è un DIO grande e un gran Re su tutti gli dèi.</p>
<p class="C95 V4">Nelle sue mani sono le profondità della terra, e sue sono le alte vette dei monti.</p>
<p class="C95 V5">Suo è il mare, perché egli l'ha fatto, e la terra asciutta che le sue mani hanno plasmato.</p>
<p class="C95 V6">Venite, adoriamo e inchiniamoci; inginocchiamoci davanti all'Eterno che ci ha fatti.</p>
<p class="C95 V7">Poiché egli è il nostro DIO, e noi siamo il popolo del suo pascolo e il gregge di cui egli si prende cura. Oggi, se udite la sua voce,</p>
<p class="C95 V8">«non indurite il vostro cuore come a Meriba, come nel giorno di Massa nel deserto,</p>
<p class="C95 V9">dove i padri vostri mi tentarono e mi misero alla prova, anche se avevano visto le mie opere.</p>
<p class="C95 V10">Per quarant'anni ebbi in disgusto quella generazione, e dissi: Sono un popolo dal cuore sviato e non conoscono le mie vie.</p>
<p class="C95 V11">Perciò giurai nella mia ira: Non entreranno nel mio riposo»,</p>
<p class="C96 V1">Cantate all'Eterno un canto nuovo, cantate all'Eterno, o abitanti di tutta la terra!</p>
<p class="C96 V2">Cantate all'Eterno, benedite il suo nome; annunziate di giorno in giorno la sua salvezza.</p>
<p class="C96 V3">Proclamate la sua gloria fra le nazioni e le sue meraviglie fra tutti i popoli.</p>
<p class="C96 V4">Poiché l'Eterno è grande e degno di somma lode; egli va temuto sopra tutti gli dèi.</p>
<p class="C96 V5">Poiché tutti gli dèi delle nazioni sono idoli, ma l'Eterno ha fatto i cieli,</p>
<p class="C96 V6">Splendore e maestà sono davanti a lui forza e bellezza sono nel suo santuario.</p>
<p class="C96 V7">Date all'Eterno, o famiglie dei popoli, date all'Eterno gloria e forza.</p>
<p class="C96 V8">Date all'Eterno la gloria dovuta al suo nome, portategli offerte e venite nei suoi cortili</p>
<p class="C96 V9">Prostratevi davanti all'Eterno nello splendore della sua SANTITA', tremate davanti a lui, o abitanti di tutta la terra.</p>
<p class="C96 V10">Dite fra le nazioni: «L'Eterno regna; il mondo è stabilito fermamente e non sarà smosso; egli giudicherà i popoli con rettitudine».</p>
<p class="C96 V11">Si rallegrino i cieli e gioisca la terra; rumoreggi il mare e tutto ciò che è in esso.</p>
<p class="C96 V12">Esulti la campagna e tutto quello che è in essa. Allora tutti gli alberi della foresta manderanno grida di gioia davanti all'Eterno,</p>
<p class="C96 V13">perché egli viene, viene a giudicare la terra. Egli giudicherà il mondo con giustizia e i popoli nella sua fedeltà.</p>
<p class="C97 V1">L'Eterno regna; gioisca la terra e si rallegrino le grandi isole.</p>
<p class="C97 V2">Nuvole e tenebre lo avvolgono; giustizia e diritto sono a base del suo trono.</p>
<p class="C97 V3">Un fuoco lo precede e consuma i suoi nemici tutt'intorno.</p>
<p class="C97 V4">I suoi lampi illuminano il mondo, Ia terra li vede e trema,</p>
<p class="C97 V5">I monti si sciolgono come cera davanti all'Eterno, davanti al Signore di tutta la terra.</p>
<p class="C97 V6">I cieli proclamano la sua giustizia e tutti i popoli vedono la sua gloria.</p>
<p class="C97 V7">Siano tutti confusi quelli che servono le sculture e quelli che si vantano degli idoli; si prostrino davanti a lui tutti gli dèi.</p>
<p class="C97 V8">Sion ha udito e ne ha gioito, e le figlie di Giuda si sono rallegrate per i tuoi giudizi, o Eterno.</p>
<p class="C97 V9">Poiché tu, o Eterno, sei l'Altissimo su tutta la terra, tu sei grandemente esaltato al di sopra di tutti gli dèi.</p>
<p class="C97 V10">Voi che amate l'Eterno odiate il male! Egli custodisce la vita dei suoi santi e li libera dalla mano degli empi.</p>
<p class="C97 V11">La luce è sorta per il giusto e la gioia per i retti di cuore.</p>
<p class="C97 V12">Rallegratevi nell'Eterno, o giusti, e lodate il suo santo nome.</p>
<p class="C98 V1">Salmo Cantate all'Eterno un canto nuovo, perché ha fatto meraviglie; la sua destra e il suo santo braccio gli hanno ottenuto salvezza.</p>
<p class="C98 V2">L'Eterno ha fatto conoscere la sua salvezza e ha manifestato la sua giustizia davanti alle nazioni.</p>
<p class="C98 V3">Egli si è ricordato della sua benignità e della sua fedeltà per la casa d'Israele; tutte le estremità della terra hanno visto la salvezza del nostro DIO.</p>
<p class="C98 V4">Mandate grida di gioia all'Eterno, o abitanti di tutta la terra; prorompete in canti di gioia, rallegratevi e cantate lodi.</p>
<p class="C98 V5">Cantate lodi all'Eterno con la cetra, con la cetra e con la voce del canto.</p>
<p class="C98 V6">Mandate grida di gioia con le trombe e il suono del corno davanti all'Eterno, il Re.</p>
<p class="C98 V7">Rumoreggi il mare e tutto ciò che è in esso, il mondo e i suoi abitanti.</p>
<p class="C98 V8">l fiumi battano le mani e i monti esultino insieme di gioia davanti all'Eterno,</p>
<p class="C98 V9">poiché egli viene a giudicare la terra; egli giudicherà il mondo con giustizia e i popoli con equità.</p>
<p class="C99 V1">L'Eterno regna, tremino i popoli. Egli siede sopra i Cherubini tremi la terra.</p>
<p class="C99 V2">L'Eterno è grande in Sion ed eccelso su tutti i popoli.</p>
<p class="C99 V3">Essi celebreranno il tuo nome grande e tremendo. Egli è santo.</p>
<p class="C99 V4">Il Re è potente e ama la giustizia. Sei tu che hai stabilito il diritto e hai esercitato in Giacobbe giudizio e giustizia.</p>
<p class="C99 V5">Esaltate l'Eterno, il nostro DIO, e prostratevi davanti allo sgabello dei suoi piedi. Egli è santo.</p>
<p class="C99 V6">Mosè ed Aaronne furono fra i suoi sacerdoti, e Samuele fra quelli che invocarono il suo nome, essi invocarono l'Eterno ed egli rispose loro.</p>
<p class="C99 V7">Egli parlò loro dalla colonna della nuvola, ed essi osservarono le sue testimonianze e gli statuti che diede loro.</p>
<p class="C99 V8">Tu li esaudisti, o Eterno, nostro DIO. Tu fosti per loro un DIO che perdona, pur castigando i loro misfatti.</p>
<p class="C99 V9">Esaltate l'Eterno il nostro DIO, e adorate sul suo monte santo, perché l'Eterno il nostro DIO, è santo.</p>
<p class="C100 V1">Salmo di lode. Mandate grida di gioia all'Eterno, o abitanti di tutta la terra!</p>
<p class="C100 V2">Servite l'Eterno con letizia venite davanti a lui con canti di gioia.</p>
<p class="C100 V3">Riconoscete che l'Eterno è DIO è lui che ci ha fatti e non noi da noi stessi; noi siamo il suo popolo e il gregge del suo pascolo.</p>
<p class="C100 V4">Entrate nelle sue porte con ringraziamento e nei suoi cortili con lode, celebratelo, benedite il suo nome</p>
<p class="C100 V5">Poiché l'Eterno è buono; la sua benignità dura in eterno e la sua fedeltà per ogni età.</p>
<p class="C101 V1">Salmo di Davide. Io canterò della tua benignità e giustizia; canterò le tue lodi, o Eterno</p>
<p class="C101 V2">Avrò cura di condurre una vita integra. Quando verrai a me? Camminerò con cuore integro dentro la mia casa.</p>
<p class="C101 V3">Non metterò davanti ai miei occhi alcuna cosa malvagia; io detesto il comportamento di quelli che si sviano, non mi lascerò contagiare.</p>
<p class="C101 V4">ll cuore perverso si allontanerà da me; non voglio saperne del male.</p>
<p class="C101 V5">Sterminerò chi calunnia in segreto contro il suo prossimo; non sopporterò l'uomo altezzoso di occhi e superbo di cuore.</p>
<p class="C101 V6">I miei occhi saranno sui fedeli del paese e li terrò vicino a me; chi cammina con integrità sarà mio servo.</p>
<p class="C101 V7">Chi agisce con inganno non abiterà nella mia casa; chi proferisce menzogne non reggerà davanti ai miei occhi.</p>
<p class="C101 V8">Ogni mattina annienterò tutti gli empi del paese, per estirpare dalla città dell'Eterno tutti gli operatori d'iniquità.</p>
<p class="C102 V1">Preghiera dell'afflitto mentre è abbattuto ed effonde il suo lamento davanti all'Eterno. O Eterno ascolta la mia preghiera e giunga a te il mio grido.</p>
<p class="C102 V2">Non nascondermi il tuo volto nel giorno della mia avversità. Tendi verso di me il tuo orecchio; quando ti invoco affrettati a rispondermi.</p>
<p class="C102 V3">Poiché i miei giorni svaniscono come fumo e le mie ossa ardono come un tizzone.</p>
<p class="C102 V4">Il mio cuore è percosso e inaridisce come l'erba, e dimentico persino di prendere cibo.</p>
<p class="C102 V5">A forza di gemere la mia pelle si attacca alle mie ossa.</p>
<p class="C102 V6">Rassomiglio al pellicano del deserto e sono diventato come il gufo dei luoghi desolati.</p>
<p class="C102 V7">Sono insonne e sono come il passero solitario sul tetto.</p>
<p class="C102 V8">I miei nemici mi scherniscono tutto il giorno; quelli che mi deridono imprecano contro di me.</p>
<p class="C102 V9">Poiché mangio cenere come pane e mescolo lacrime a quel che bevo,</p>
<p class="C102 V10">Sí, a motivo del tuo sdegno e della tua ira, mi hai sollevato e gettato lontano,</p>
<p class="C102 V11">I miei giorni sono come ombra che si allunga, e io inaridisco come erba.</p>
<p class="C102 V12">Ma tu, o Eterno, rimani per sempre, e il tuo ricordo dura per ogni età.</p>
<p class="C102 V13">Tu ti leverai e avrai compassione di Sion, perché è tempo di usarle misericordia; e il tempo fissato è giunto.</p>
<p class="C102 V14">Poiché i tuoi servi hanno affezione alle sue stesse pietre e hanno pietà della sua polvere.</p>
<p class="C102 V15">Sí, le nazioni temeranno il nome dell'Eterno e tutti i re della terra la tua gloria,</p>
<p class="C102 V16">quando l'Eterno ricostruirà Sion e apparirà nella sua gloria.</p>
<p class="C102 V17">Egli ascolterà la preghiera dei derelitti e non disprezzerà la loro supplica.</p>
<p class="C102 V18">Questo sarà scritto per la generazione futura, e il popolo che sarà creato loderà l'Eterno,</p>
<p class="C102 V19">perché egli guarda dall'alto del suo santuario; dal cielo l'Eterno osserva la terra,</p>
<p class="C102 V20">per udire il gemito dei prigionieri, per liberare i condannati a morte;</p>
<p class="C102 V21">affinché proclamino in Sion il nome dell'Eterno e la sua lode in Gerusalemme,</p>
<p class="C102 V22">quando i popoli e i regni si raduneranno insieme per servire l'Eterno.</p>
<p class="C102 V23">Per via egli ha diminuito il mio vigore e ha abbreviato i miei giorni.</p>
<p class="C102 V24">Ho detto: «DIO mio, non portarmi via nel mezzo dei miei giorni. I tuoi anni durano per ogni età.</p>
<p class="C102 V25">Anticamente tu hai stabilito la terra e i cieli sono opera delle tue mani;</p>
<p class="C102 V26">essi periranno, ma tu rimarrai: si logoreranno tutti come un vestito; tu li muterai come una veste ed essi saranno cambiati,</p>
<p class="C102 V27">Ma tu sei sempre lo stesso e gli anni tuoi non avranno mai fine.</p>
<p class="C102 V28">I figli dei tuoi servi avranno una dimora, e la loro progenie sarà stabile davanti a te».</p>
<p class="C103 V1">Salmo di Davide. Benedici, anima mia, l'Eterno, e tutto quello che è in me benedica il suo santo nome.</p>
<p class="C103 V2">Benedici, anima mia, l'Eterno e non dimenticare alcuno dei suoi benefici.</p>
<p class="C103 V3">Egli perdona tutte le tue iniquità e guarisce tutte le tue infermità,</p>
<p class="C103 V4">riscatta la tua vita dalla distruzione e ti corona di benignità e di compassioni;</p>
<p class="C103 V5">egli sazia di beni la tua bocca e ti fa ringiovanire come l'aquila.</p>
<p class="C103 V6">L'Eterno opera con giustizia e difende la causa degli oppressi.</p>
<p class="C103 V7">Egli ha fatto conoscere a Mosè le sue vie e ai figli d'Israele le sue opere.</p>
<p class="C103 V8">L'Eterno è pietoso e clemente, lento all'ira e di grande benignità.</p>
<p class="C103 V9">Egli non contende in eterno e non serba l'ira per sempre</p>
<p class="C103 V10">Egli non ci tratta come meritano i nostri peccati, e non ci castiga in base alle nostre colpe.</p>
<p class="C103 V11">Poiché, quanto sono alti i cieli al di sopra della terra, tanto è grande la sua benignità verso quelli che lo temono.</p>
<p class="C103 V12">Quanto è lontano il levante dal ponente, tanto ha egli allontanato da noi le nostre colpe.</p>
<p class="C103 V13">Come un padre è pietoso verso i suoi figli, cosí è pietoso l'Eterno verso quelli che lo temono.</p>
<p class="C103 V14">Perché egli conosce la nostra natura e si ricorda che siamo polvere.</p>
<p class="C103 V15">I giorni dell'uomo sono come l'erba; egli fiorisce come il fiore del campo;</p>
<p class="C103 V16">se il vento gli passa sopra, egli non è piú e il suo luogo non lo si riconosce piú.</p>
<p class="C103 V17">Ma la benignità dell'Eterno dura d'eternità in eternità per quelli che lo temono e la sua giustizia per i figli dei figli,</p>
<p class="C103 V18">per quelli che osservano il suo patto e si ricordano dei suoi comandamenti per metterli in pratica.</p>
<p class="C103 V19">L'Eterno ha stabilito il suo trono nei cieli, e il suo regno domina su tutto.</p>
<p class="C103 V20">Benedite l'Eterno, voi suoi angeli potenti e forti, che fate ciò che egli dice, ubbidendo alla voce della sua parola.</p>
<p class="C103 V21">Benedite l'Eterno, voi tutti eserciti suoi, voi suoi ministri, che fate la sua volontà.</p>
<p class="C103 V22">Benedite l'Eterno, voi tutte le sue opere, in tutti i luoghi del suo dominio. Anima mia. benedici l'Eterno!</p>
<p class="C104 V1">Benedici, anima mia, l'Eterno! O Eterno, mio DIO, tu sei sommamente grande; sei vestito di splendore e di maestà.</p>
<p class="C104 V2">Egli ti avvolge di luce come di un manto e distende i cieli come una tenda;</p>
<p class="C104 V3">egli costruisce sulle acque le sue alte stanze, fa delle nubi il suo carro e cammina sulle ali del vento.</p>
<p class="C104 V4">Fa dei venti i suoi messaggeri e una fiamma di fuoco i suoi ministri.</p>
<p class="C104 V5">Egli ha fondato la terra sulle sue basi; essa non sarà mai smossa in eterno,</p>
<p class="C104 V6">Tu l'avevi coperta dell'abisso come di una veste; le acque si erano fermate sui monti.</p>
<p class="C104 V7">Al tuo rimprovero esse fuggirono, alla voce del tuo tuono si allontanarono in fretta.</p>
<p class="C104 V8">I monti sorsero e le valli si abbassarono nel luogo che tu avevi fissato per loro.</p>
<p class="C104 V9">Tu hai posto alle acque un limite da non oltrepassare; esse non torneranno a coprire la terra.</p>
<p class="C104 V10">Egli fa scaturire sorgenti nelle valli; esse scorrono fra le montagne</p>
<p class="C104 V11">e danno da bere a tutte le bestie della campagna; gli onagri vi estinguono la loro sete.</p>
<p class="C104 V12">Accanto ad esse fanno dimora gli uccelli del cielo; fra le fronde elevano il loro canto.</p>
<p class="C104 V13">Dalle sue stanze superiori egli dà acqua ai monti; la terra è saziata col frutto delle tue opere.</p>
<p class="C104 V14">Egli fa crescere l'erba per il bestiame e la vegetazione per il servizio dell'uomo, facendo uscire dalla terra il suo nutrimento,</p>
<p class="C104 V15">e il vino che rallegra il cuore dell'uomo, l'olio che fa brillare il suo volto e il pane che dà forza al cuore dell'uomo.</p>
<p class="C104 V16">Vengono cosí saziati gli alberi dell'Eterno e i cedri del Libano che egli ha piantato;</p>
<p class="C104 V17">là fanno il loro nido gli uccelli, mentre la cicogna fa dei cipressi la sua dimora.</p>
<p class="C104 V18">Gli alti monti sono per i camosci; le rocce sono rifugio dei conigli.</p>
<p class="C104 V19">Egli ha fatto la luna per le stagioni; il sole conosce l'ora del suo tramonto.</p>
<p class="C104 V20">Tu mandi le tenebre e si fa notte; in essa vanno attorno tutte le bestie della foresta.</p>
<p class="C104 V21">I leoncelli ruggiscono in cerca di preda e chiedono a DIO il loro pasto.</p>
<p class="C104 V22">Ma, quando sorge il sole, essi si ritirano e rimangono nelle loro tane.</p>
<p class="C104 V23">Allora l'uomo esce alla sua opera e al suo lavoro fino alla sera.</p>
<p class="C104 V24">Quanto numerose sono le tue opere, o Eterno! Tu le hai fatte tutte con sapienza; la terra è piena delle tue ricchezze.</p>
<p class="C104 V25">Ecco il mare, grande e spazioso, che brulica di innumerevoli creature;</p>
<p class="C104 V26">percorrono le navi e il Leviathan che tu hai formato per scherzare in esso.</p>
<p class="C104 V27">Tutti si aspettano da te che tu dia loro il cibo a suo tempo,</p>
<p class="C104 V28">Tu lo provvedi loro ed essi lo raccolgono; tu apri la mano e sono saziati di beni.</p>
<p class="C104 V29">Tu nascondi la tua faccia, ed essi sono smarriti; tu ritiri il loro spirito, ed essi muoiono ritornando nella loro polvere.</p>
<p class="C104 V30">Tu mandi il tuo spirito, ed essi sono creati, e tu rinnovi la faccia della terra.</p>
<p class="C104 V31">La gloria dell'Eterno duri per sempre; si allieti l'Eterno nelle sue opere;</p>
<p class="C104 V32">egli guarda alla terra ed essa trema; egli tocca i monti ed essi fumano.</p>
<p class="C104 V33">Io canterò all'Eterno finché avrò vita; canterò le lodi al mio DIO finché esisterò.</p>
<p class="C104 V34">Possa la mia meditazione essergli gradita; io mi rallegrerò nell'Eterno.</p>
<p class="C104 V35">Scompaiano i peccatori dalla terra e gli empi non siano piú. Anima mia, benedici l'Eterno! Alleluia.</p>
<p class="C105 V1">Celebrate l'Eterno, invocate il suo nome; fate conoscere le sue opere fra i popoli,</p>
<p class="C105 V2">Cantate a lui, cantate lodi a lui, meditate su tutte le sue meraviglie.</p>
<p class="C105 V3">Gloriatevi nel suo santo nome, si rallegri il cuore di quanti cercano l'Eterno.</p>
<p class="C105 V4">Cercate l'Eterno e la sua forza; cercate del continuo la sua faccia,</p>
<p class="C105 V5">Ricordate le meraviglie che egli ha fatto, i suoi miracoli e i giudizi della sua bocca,</p>
<p class="C105 V6">voi, o progenie d'Abrahamo, suo servo, o figli di Giacobbe, suoi eletti.</p>
<p class="C105 V7">Egli è l'Eterno, il nostro DIO; i suoi giudizi sono su tutta la terra.</p>
<p class="C105 V8">Egli si ricorda in eterno del suo patto e per mille generazioni della parola da lui comandata,</p>
<p class="C105 V9">del patto che fece con Abrahamo e del suo giuramento che fece a Isacco,</p>
<p class="C105 V10">che confermò a Giacobbe come suo statuto e a Israele come un patto eterno,</p>
<p class="C105 V11">dicendo: «ti darò il paese di Canaan come porzione della vostra eredità»,</p>
<p class="C105 V12">quando non erano che un piccolo numero, pochissimi e stranieri nel paese,</p>
<p class="C105 V13">e andavano da una nazione all'altra, da un regno a un altro popolo.</p>
<p class="C105 V14">Egli non permise che alcuno li opprimesse; anzi puní dei re per amor loro,</p>
<p class="C105 V15">e disse: «Non toccate i miei unti e non fate alcun male ai miei profeti».</p>
<p class="C105 V16">Poi fece venir la carestia nel paese e distrusse ogni fonte di cibo.</p>
<p class="C105 V17">Egli mandò davanti a loro un uomo, Giuseppe, che fu venduto come schiavo.</p>
<p class="C105 V18">Gli serrarono i piedi in ceppi e fu oppresso con catene di ferro.</p>
<p class="C105 V19">La parola dell'Eterno lo mise alla prova, finché si adempí ciò che egli aveva detto.</p>
<p class="C105 V20">Allora il re mandò a farlo sciogliere, il dominatore di popoli mandò a liberarlo,</p>
<p class="C105 V21">e lo fece signore della sua casa e governatore sopra tutti i suoi beni,</p>
<p class="C105 V22">per legare i suoi principi a suo giudizio e insegnare ai suoi anziani, la sapienza.</p>
<p class="C105 V23">Anche Israele venne in Egitto, e Giacobbe soggiornò nel paese di Cam.</p>
<p class="C105 V24">E DIO moltiplicò grandemente il suo popolo e lo rese piú potente dei suoi nemici.</p>
<p class="C105 V25">Poi mutò il loro cuore, perché odiassero il suo popolo e tramassero inganni contro i suoi servi.</p>
<p class="C105 V26">Allora egli mandò Mosé, suo servo, e Aaronne che aveva eletto.</p>
<p class="C105 V27">Essi operarono fra loro i portenti da lui ordinati e fecero prodigi nella terra di Cam.</p>
<p class="C105 V28">Mandò le tenebre e fece cadere il paese nell'oscurità, ed essi non si ribellarono alla sua parola.</p>
<p class="C105 V29">Cambiò le acque loro in sangue e fece morire i loro pesci.</p>
<p class="C105 V30">Il loro paese brulicò di rane, che entrarono perfino nelle camere dei loro re.</p>
<p class="C105 V31">Alla sua parola venne una moltitudine d'insetti e zanzare in tutto il loro territorio.</p>
<p class="C105 V32">Mandò loro grandine invece di pioggia e fiamme di fuoco nel loro paese;</p>
<p class="C105 V33">colpí anche le loro vigne e i loro fichi e distrusse gli alberi del loro territorio.</p>
<p class="C105 V34">Egli parlò, e vennero cavallette e bruchi senza numero,</p>
<p class="C105 V35">che divorarono tutta la vegetazione nel loro paese e mangiarono il frutto della loro terra.</p>
<p class="C105 V36">Egli colpí anche tutti i primogeniti nel loro paese, le primizie di tutto il loro vigore;</p>
<p class="C105 V37">e fece uscire il suo popolo con argento e oro, e non vi fu alcuno fra le sue tribú che vacillasse.</p>
<p class="C105 V38">Gli Egiziani si rallegrarono della loro partenza, perché il terrore d'Israele era caduto su di essi.</p>
<p class="C105 V39">Egli distese una nuvola per coprirli e accese un fuoco per illuminarli di notte,</p>
<p class="C105 V40">Alla loro richiesta egli fece venire le quaglie e li saziò col pane del cielo.</p>
<p class="C105 V41">Aperse la roccia e ne scaturirono acque; esse scorrevano nel deserto come un fiume.</p>
<p class="C105 V42">Poiché egli si ricordò della sua santa promessa, fatta ad Abrahamo, suo servo;</p>
<p class="C105 V43">fece quindi uscire il suo popolo con letizia e i suoi eletti con grida di gioia.</p>
<p class="C105 V44">e diede loro i paesi delle nazioni, ed essi ereditarono il frutto della fatica dei popoli,</p>
<p class="C105 V45">affinché osservassero i suoi statuti e ubbidissero alle sue leggi. Alleluia.</p>
<p class="C106 V1">Alleluia. Celebrate l'Eterno, perché egli è buono, perché la sua benignità dura in eterno.</p>
<p class="C106 V2">Chi può narrare le gesta dell'Eterno o proclamare tutta la sua lode?</p>
<p class="C106 V3">Beati coloro che osservano la giustizia, che fanno ciò che è giusto in ogni tempo,</p>
<p class="C106 V4">Ricordati di me, o Eterno, secondo la benevolenza che usi verso il tuo popolo, e visitami con la tua salvezza,</p>
<p class="C106 V5">affinché veda la prosperità dei tuoi eletti, mi rallegri nella gioia della tua nazione e mi glori con la tua eredità.</p>
<p class="C106 V6">Noi e i nostri padri abbiamo peccato, abbiamo commesso iniquità e abbiamo fatto il male.</p>
<p class="C106 V7">I nostri padri in Egitto non compresero le tue meraviglie, non si ricordarono del gran numero dei tuoi benefici e si ribellarono presso il mare, il Mar Rosso.</p>
<p class="C106 V8">Ciò nonostante il Signore li salvò per amore del suo nome, per far conoscere la sua potenza.</p>
<p class="C106 V9">Sgridò il Mar Rosso e si seccò, e li guidò attraverso gli abissi come attraverso un deserto.</p>
<p class="C106 V10">Li salvò dalla mano di chi li odiava e li riscattò dalla mano del nemico.</p>
<p class="C106 V11">E le acque ricopersero i loro nemici, e non sopravvisse di loro neppure uno.</p>
<p class="C106 V12">Allora credettero alle sue parole e cantarono la sua lode.</p>
<p class="C106 V13">Ben presto però dimenticarono le sue opere e non aspettarono fiduciosi l'adempimento del suo disegno.</p>
<p class="C106 V14">si accesero di cupidigia nel deserto e tentarono DIO nella solitudine.</p>
<p class="C106 V15">Ed egli diede loro quanto chiedevano, ma mandò fra loro un morbo che assottigliò il loro numero.</p>
<p class="C106 V16">Quando nel campo divennero invidiosi di Mosé e di Aaronne, il santo dell'Eterno,</p>
<p class="C106 V17">la terra si aperse, e inghiottí Dathan e seppellí il gruppo di Abiram.</p>
<p class="C106 V18">Un fuoco divampò nel loro mezzo e la fiamma divorò gli empi.</p>
<p class="C106 V19">Fecero un vitello in Horeb e adorarono un'immagine di metallo fuso,</p>
<p class="C106 V20">e mutarono la loro gloria con l'immagine di un bue che mangia l'erba.</p>
<p class="C106 V21">Dimenticarono DIO, loro Salvatore, che aveva fatto cose grandi in Egitto,</p>
<p class="C106 V22">prodigi nel paese di Cam, cose tremende al Mar Rosso.</p>
<p class="C106 V23">Perciò egli parlò di sterminarli, ma Mosé, suo eletto, si presentò sulla breccia davanti a lui, per impedire all'ira sua di distruggerli.</p>
<p class="C106 V24">Essi disprezzarono ancora il paese delizioso, non credettero alla sua parola,</p>
<p class="C106 V25">ma mormorarono nelle loro tende e non diedero ascolto alla voce dell'Eterno.</p>
<p class="C106 V26">Perciò egli alzò la mano contro di loro, giurando di farli cadere nel deserto,</p>
<p class="C106 V27">e di far perire i loro discendenti fra le nazioni e di disperderli per tutti i paesi.</p>
<p class="C106 V28">Essi servirono anche Baal-Peor e mangiarono i sacrifici dei morti.</p>
<p class="C106 V29">Irritarono DIO con le loro azioni, e una pestilenza scoppiò in mezzo a loro.</p>
<p class="C106 V30">Ma Finehas si alzò e fece giustizia; e la pestilenza cessò.</p>
<p class="C106 V31">E ciò gli fu messo in conto di giustizia di generazione in generazione, per sempre.</p>
<p class="C106 V32">Essi lo provocarono ancora presso le acque di Meriba, e ne venne del male a Mosé per causa loro,</p>
<p class="C106 V33">perché inasprirono il suo (di Mosé) spirito, ed egli parlò avventatamente con le sue labbra.</p>
<p class="C106 V34">Essi non distrussero i popoli, come l'Eterno aveva loro comandato;</p>
<p class="C106 V35">ma si mescolarono fra le nazioni e impararono le loro opere;</p>
<p class="C106 V36">servirono i loro idoli, e questi divennero un laccio per loro;</p>
<p class="C106 V37">sacrificarono i loro figli e le loro figlie ai demoni,</p>
<p class="C106 V38">e sparsero il sangue innocente, il sangue dei loro figli e delle loro figlie, che sacrificarono agli idoli di Canaan; e il paese fu contaminato dal sangue versato.</p>
<p class="C106 V39">Cosí essi si contaminarono con le loro opere e si prostituirono coi loro atti.</p>
<p class="C106 V40">E l'ira dell'Eterno si accese contro il suo popolo, ed egli ebbe in abominio la sua eredità.</p>
<p class="C106 V41">Li diede in potere delle nazioni, e quelli che li odiavano li dominarono.</p>
<p class="C106 V42">I loro nemici li oppressero, e furono sottomessi al loro potere.</p>
<p class="C106 V43">Egli li liberò molte volte, ma essi continuarono a ribellarsi e sprofondarono nelle loro iniquità.</p>
<p class="C106 V44">Tuttavia egli prestò attenzione alla loro angoscia, quando udì il loro grido,</p>
<p class="C106 V45">e si ricordò del suo patto con loro e nella sua grande misericordia si placò.</p>
<p class="C106 V46">Fece trovar loro favore presso tutti quelli che li avevano condotti in cattività.</p>
<p class="C106 V47">Salvaci, o Eterno, DIO nostro, e raccoglici fra le nazioni, affinché celebriamo il tuo santo nome e ci gloriamo nel lodarti.</p>
<p class="C106 V48">Benedetto sia l'Eterno, DIO d'Israele, d'eternità in eternità. E tutto il popolo dica: «Amen». Alleluia.</p>
<p class="C107 V1">Celebrate l'Eterno, perché egli è buono, perché la sua benignità dura in eterno.</p>
<p class="C107 V2">Cosí dicano i riscattati dall'Eterno, che egli ha liberato dalla mano dell'avversario,</p>
<p class="C107 V3">e ha raccolto da vari paesi, da oriente e da occidente, da settentrione e da mezzogiorno.</p>
<p class="C107 V4">Essi andavano errando nel deserto, in luoghi desolati, e non trovavano alcuna città da abitare.</p>
<p class="C107 V5">Affamati e assetati, la vita veniva meno in loro.</p>
<p class="C107 V6">Ma nella loro avversità gridarono all'Eterno ed egli li liberò dalle loro angosce;</p>
<p class="C107 V7">e li condusse per la diritta via, perché giungessero a una città da abitare.</p>
<p class="C107 V8">Celebrino l'Eterno per la sua benignità e per le sue meraviglie in favore dei figli degli uomini.</p>
<p class="C107 V9">Poiché egli ha saziato l'anima assetata e ha ricolmato di beni l'anima affamata.</p>
<p class="C107 V10">Altri dimoravano nelle tenebre e nell'ombra di morte, prigionieri nell'afflizione e nelle catene.</p>
<p class="C107 V11">perché si erano ribellati alle parole di DIO e avevano disprezzato il consiglio dell'Altissimo;</p>
<p class="C107 V12">per cui egli abbattè il cuor loro con affanni; essi caddero, e non vi fu alcuno che li soccorse.</p>
<p class="C107 V13">Ma nella loro avversità gridarono all'Eterno, ed egli li salvò dalle loro angosce.</p>
<p class="C107 V14">li trasse fuori dalle tenebre e dall'ombra di morte e spezzò i loro legami.</p>
<p class="C107 V15">Celebrino l'Eterno per la sua benignità e per le sue meraviglie in favore dei figli degli uomini.</p>
<p class="C107 V16">perché egli ha abbattuto le porte di bronzo e ha spezzato le sbarre di ferro.</p>
<p class="C107 V17">Degli stolti soffrivano per il loro comportamento ribelle e per i loro peccati;</p>
<p class="C107 V18">essi detestavano ogni cibo ed erano giunti alle soglie della morte.</p>
<p class="C107 V19">ma nella loro avversità gridarono all'Eterno, ed egli li salvò dalle loro angosce.</p>
<p class="C107 V20">Egli mandò la sua parola e li guarì, li scampò dalla fossa.</p>
<p class="C107 V21">Celebrino l'Eterno per la sua benignità e per le sue meraviglie in favore dei figli degli uomini.</p>
<p class="C107 V22">Offrano sacrifici di lode e raccontino le sue opere con canti di gioia.</p>
<p class="C107 V23">Quelli che scendono in mare sulle navi e che fanno commercio sulle grandi acque.</p>
<p class="C107 V24">vedono le opere dell'Eterno e le sue meraviglie negli abissi del mare.</p>
<p class="C107 V25">Poiché egli comanda e fa levare un vento di tempesta che solleva le onde del mare.</p>
<p class="C107 V26">Essi salgono fino al cielo e sprofondano negli abissi; la loro anima viene meno per l'angoscia.</p>
<p class="C107 V27">Barcollano e traballano come degli ubriachi, e non sanno piú che fare.</p>
<p class="C107 V28">Ma nella loro avversità gridano all'Eterno, ed egli li trae fuori dalle loro angosce.</p>
<p class="C107 V29">Egli riduce la tempesta a un mormorio e le sue onde son fatte tacere.</p>
<p class="C107 V30">Al loro acquetarsi essi si rallegrano, ed egli li conduce al porto da loro desiderato.</p>
<p class="C107 V31">Celebrino l'Eterno per la sua benignità e per le sue meraviglie in favore dei figli degli uomini;</p>
<p class="C107 V32">lo esaltino nell'assemblea del popolo e lo lodino nel consiglio degli anziani.</p>
<p class="C107 V33">Egli cambia i fiumi in deserto, e le sorgenti d'acqua in luoghi aridi.</p>
<p class="C107 V34">la terra fertile in luogo arido per la malvagità dei suoi abitanti.</p>
<p class="C107 V35">Egli cambia il deserto in lago e la terra arida in sorgenti d'acqua.</p>
<p class="C107 V36">Là egli fa abitare gli affamati, ed essi innalzano una città da abitare.</p>
<p class="C107 V37">Vi seminano campi e vi piantano vigne che producono un abbondante raccolto.</p>
<p class="C107 V38">Egli li benedice e moltiplicano grandemente, ed egli non fa diminuire il loro bestiame.</p>
<p class="C107 V39">Ma poi vengono ridotti a pochi e sono indeboliti per l'oppressione, l'avversità e gli affanni.</p>
<p class="C107 V40">Egli getta il disprezzo sui principi e li fa errare per luoghi deserti, dove non c'è via alcuna.</p>
<p class="C107 V41">Ma solleva il bisognoso dalla miseria e accresce le loro famiglie come un gregge.</p>
<p class="C107 V42">Gli uomini retti vedono questo e si rallegrano, ma tutti i malvagi hanno la bocca chiusa.</p>
<p class="C107 V43">Chi è saggio osservi queste cose e consideri la benignità dell'Eterno.</p>
<p class="C108 V1">Cantico. Salmo di Davide. Il mio cuore è ben disposto, o DIO, io canterò e celebrerò le tue lodi con tutta la mia forza.</p>
<p class="C108 V2">Destatevi, arpa e cetra, io voglio risvegliare l'alba.</p>
<p class="C108 V3">Io ti celebrerò fra i popoli, o Eterno, e canterò le tue lodi fra le nazioni.</p>
<p class="C108 V4">Poiché la tua benignità è grande, giunge al di sopra dei cieli, e la tua verità fino alle nuvole.</p>
<p class="C108 V5">Sii esaltato, o DIO, al di sopra dei cieli, e risplenda la tua gloria su tutta la terra,</p>
<p class="C108 V6">affinché i tuoi diletti siano liberati; salvami con la tua destra e rispondimi.</p>
<p class="C108 V7">DIO ha parlato nella sua SANTITA': «trionferò, spartirò Sichem e misurerò la valle di Sukkoth.</p>
<p class="C108 V8">Mio è Galaad, mio è Manasse, Efraim è la forza del mio capo, Giuda è il mio legislatore;</p>
<p class="C108 V9">Moab è il catino dove mi lavo; su Edom getterò i mio sandalo; sulla Filistia manderò grida di trionfo».</p>
<p class="C108 V10">Chi mi porterà nella città forte? Chi mi condurrà fino a Edom?</p>
<p class="C108 V11">Non sei tu, o DIO, che ci hai respinti, e non esci piú, o DIO, coi nostri eserciti?</p>
<p class="C108 V12">Dacci tu aiuto contro l'avversario, perché vano è il soccorso dell'uomo.</p>
<p class="C108 V13">Con DIO noi faremo prodezze, e sarà lui a schiacciare i nostri nemici.</p>
<p class="C109 V1">Al maestro del coro. Salmo di Davide. O DIO della mia lode, non tacere,</p>
<p class="C109 V2">perché uomini empi e disonesti hanno aperto la loro bocca contro di me e hanno parlato contro di me con una lingua bugiarda;</p>
<p class="C109 V3">mi hanno assalito con parole di odio e mi hanno fatta guerra senza motivo.</p>
<p class="C109 V4">In cambio del mio amore, mi accusano, ma io faccio ricorso alla preghiera.</p>
<p class="C109 V5">Essi mi hanno reso male per bene e odio in cambio del mio amore.</p>
<p class="C109 V6">Stabilisci un uomo malvagio su di lui, e un accusatore stia alla sua destra.</p>
<p class="C109 V7">Quando sarà giudicato, fa' che sia trovato colpevole, e la sua preghiera diventi peccato.</p>
<p class="C109 V8">Siano pochi i suoi giorni e un altro prenda il suo posto.</p>
<p class="C109 V9">I suoi figli rimangano orfani e la sua moglie vedova.</p>
<p class="C109 V10">Siano i suoi figli vagabondi e mendicanti e cerchino cibo lontano dalle loro case in rovina.</p>
<p class="C109 V11">L'usuraio si prenda tutti i suoi averi, e gli estranei lo derubino del frutto delle sue fatiche.</p>
<p class="C109 V12">Nessuno usi con lui misericordia e nessuno abbia pietà dei suoi orfani.</p>
<p class="C109 V13">Sia la sua discendenza distrutta; nella seconda generazione sia il loro nome cancellato.</p>
<p class="C109 V14">Sia l'iniquità dei suoi padri ricordata davanti all'Eterno e il peccato di sua madre non sia cancellato.</p>
<p class="C109 V15">Siano i loro peccati sempre davanti all'Eterno, affinché egli faccia sparire dalla terra il loro ricordo.</p>
<p class="C109 V16">Poiché egli non si è ricordato di usare misericordia, ma ha perseguitato il povero, il bisognoso e chi aveva il cuore rotto, fino a farli morire.</p>
<p class="C109 V17">Poiché ha amato la maledizione, ricada essa su di lui; e poiché non si è compiaciuto nella benedizione, si allontani essa da lui.</p>
<p class="C109 V18">Poiché si è coperto di maledizione come di un vestito, entri essa come acqua nel suo corpo e come olio nelle sue ossa;</p>
<p class="C109 V19">sia per lui come un vestito che lo copre e come una cintura che lo lega per sempre.</p>
<p class="C109 V20">Sia questa da parte dell'Eterno la ricompensa per i miei avversari e per quelli che parlano male contro di me.</p>
<p class="C109 V21">Ma tu, o Eterno, Signore, opera a mio favore per amore del tuo nome, liberami per la tua misericordia e bontà</p>
<p class="C109 V22">perché io sono povero e bisognoso, è il mio cuore è ferito dentro di me.</p>
<p class="C109 V23">Io me ne vado come ombra che si allunga, sono scosso via come una cavalletta.</p>
<p class="C109 V24">Le mie ginocchia vacillano per il digiuno e il mio corpo si è fatto magro per mancanza di grasso.</p>
<p class="C109 V25">Sono diventato per loro un obbrobrio; quando mi vedono scuotono il capo</p>
<p class="C109 V26">Aiutami, o Eterno mio DIO, salvami per la tua misericordia,</p>
<p class="C109 V27">e sappiano che questo è opera della tua mano, e che tu, o Eterno, l'hai fatto.</p>
<p class="C109 V28">Essi malediranno, ma tu benedirai quando si innalzeranno, resteranno confusi, ma il tuo servo si rallegrerà.</p>
<p class="C109 V29">Siano i miei avversari coperti di vituperio e avvolti di vergogna come di un mantello.</p>
<p class="C109 V30">Io celebrerò grandemente l'Eterno con la mia bocca e lo loderò in mezzo alla grande folla,</p>
<p class="C109 V31">perché egli sta alla destra del povero, per salvarlo da quelli che lo condannano a morte.</p>
<p class="C110 V1">Salmo di Davide. L'Eterno dice al mio Signore: «Siedi alla mia destra finché io faccia dei tuoi nemici lo sgabello dei tuoi piedi».</p>
<p class="C110 V2">L'Eterno estenderà da Sion lo scettro della tua potenza. Domina in mezzo ai tuoi nemici.</p>
<p class="C110 V3">Il tuo popolo si offrirà volenteroso nel giorno del tuo potere; nello splendore di SANTITA', dal grembo dell'aurora, tu avrai la rugiada della tua gioventú.</p>
<p class="C110 V4">L'Eterno ha giurato e non si pentirà: «Tu sei sacerdote in eterno secondo l'ordine di Melchisedek».</p>
<p class="C110 V5">Il Signore è alla tua destra. Egli distruggerà dei re nel giorno della sua ira.</p>
<p class="C110 V6">Egli giudicherà le nazioni, le riempirà di cadaveri e distruggerà i governanti di gran parte della terra.</p>
<p class="C110 V7">Berrà dal torrente per via e perciò alzerà il capo.</p>
<p class="C111 V1">Alleluia, celebrerò l'Eterno con tutto il cuore nel consiglio dei giusti e nell'assemblea.</p>
<p class="C111 V2">Grandi sono le opere dell'Eterno, ricercate da tutti quelli che si dilettano in esse.</p>
<p class="C111 V3">Le sue opere sono maestose e grandiose e la sua giustizia dura in eterno.</p>
<p class="C111 V4">Egli fa sí che le sue meraviglie siano ricordate; l'Eterno è misericordioso e pieno di compassione.</p>
<p class="C111 V5">Egli dà cibo a quelli che lo temono e si ricorderà per sempre del suo patto.</p>
<p class="C111 V6">Egli ha mostrato al suo popolo la potenza delle sue opere, dandogli l'eredità delle nazioni.</p>
<p class="C111 V7">Le opere delle sue mani sono verità e giustizia; tutti i suoi comandamenti sono fermi,</p>
<p class="C111 V8">stabili in eterno per sempre, fatti con verità e rettitudine.</p>
<p class="C111 V9">Egli ha mandato la redenzione al suo popolo, ha stabilito il suo patto per sempre; santo e tremendo è il suo nome.</p>
<p class="C111 V10">Il timore dell'Eterno è il principio della sapienza, hanno grande sapienza quelli che mettono in pratica i suoi comandamenti; la sua lode dura in eterno.</p>
<p class="C112 V1">Alleluia. Beato l'uomo che teme l'Eterno e trova grande gioia nei suoi comandamenti.</p>
<p class="C112 V2">La sua progenie sarà potente sulla terra, la posterità degli uomini retti sarà benedetta.</p>
<p class="C112 V3">Nella sua casa c'è abbondanza e ricchezze e la sua giustizia dura per sempre.</p>
<p class="C112 V4">La luce si leva nelle tenebre per quelli che sono retti, per l'uomo misericordioso, compassionevole e giusto.</p>
<p class="C112 V5">Sarà felice l'uomo che usa misericordia e dà in prestito, e dirige i suoi affari con giustizia,</p>
<p class="C112 V6">perché non sarà mai smosso; il giusto sarà ricordato per sempre.</p>
<p class="C112 V7">Egli non temerà cattive notizie; il suo cuore è fermo, fiducioso nell'Eterno.</p>
<p class="C112 V8">Il suo cuore è sicuro; egli non avrà paura alcuna, finché non guarderà trionfante sui suoi nemici.</p>
<p class="C112 V9">Egli ha sparso liberamente, ha dato ai bisognosi; la sua giustizia dura per sempre e la sua potenza sarà elevata in gloria.</p>
<p class="C112 V10">L'empio lo vedrà e si irriterà, digrignerà i denti e si consumerà; il desiderio degli empi non si realizzerà mai.</p>
<p class="C113 V1">Alleluia. Lodate, o servi dell'Eterno, lodate il nome dell'Eterno.</p>
<p class="C113 V2">Sia benedetto il nome dell'Eterno ora e sempre.</p>
<p class="C113 V3">Dal sorgere del sole fino al suo tramonto sia lodato il nome dell'Eterno.</p>
<p class="C113 V4">L'Eterno è eccelso su tutte le nazioni, la sua gloria è al di sopra dei cieli.</p>
<p class="C113 V5">Chi è simile all'Eterno, il nostro DIO che abita nei luoghi altissimi.</p>
<p class="C113 V6">che si abbassa a guardare le cose che sono nei cieli e sulla terra?</p>
<p class="C113 V7">Egli rialza il misero dalla polvere e solleva il bisognoso dalla spazzatura.</p>
<p class="C113 V8">per farlo sedere coi principi, coi principi del suo popolo.</p>
<p class="C113 V9">Egli fa abitare la donna sterile in famiglia quale madre felice di figli. Alleluia.</p>
<p class="C114 V1">Quando Israele uscí dall'Egitto e la casa di Giacobbe da un popolo di lingua straniera,</p>
<p class="C114 V2">Giuda divenne il suo santuario e Israele il suo dominio.</p>
<p class="C114 V3">ll mare lo vide e fuggí, il Giordano tornò indietro.</p>
<p class="C114 V4">I monti saltellarono come montoni i colli come agnelli.</p>
<p class="C114 V5">Che avevi tu, o mare per fuggire, e tu, o Giordano, per tornare indietro?</p>
<p class="C114 V6">E voi, o monti, per saltellare come montoni, e voi, o colli, come agnelli?</p>
<p class="C114 V7">Trema, o terra, alla presenza del Signore, alla presenza del DIO di Giacobbe,</p>
<p class="C114 V8">che mutò la roccia in un lago, il macigno in una sorgente d'acqua.</p>
<p class="C115 V1">Non a noi, o Eterno, non a noi ma al tuo nome dà gloria, per la tua benignità e per la tua fedeltà.</p>
<p class="C115 V2">Perché direbbero le nazioni: «Dov'è ora il loro DIO?».</p>
<p class="C115 V3">Ma il nostro DIO è nei cieli e fa tutto ciò che gli piace.</p>
<p class="C115 V4">I loro idoli sono argento e oro, opera di mani d'uomo.</p>
<p class="C115 V5">Hanno bocca ma non parlano, hanno occhi ma non vedono,</p>
<p class="C115 V6">hanno orecchi ma non odono, hanno naso ma non odorano,</p>
<p class="C115 V7">hanno mani ma non toccano, hanno piedi ma non camminano; con la loro gola non emettono suono alcuno.</p>
<p class="C115 V8">Come loro sono quelli che li fanno, tutti quelli che in essi confidano.</p>
<p class="C115 V9">O Israele, confida nell'Eterno! Egli e il loro aiuto e il loro scudo.</p>
<p class="C115 V10">O casa di Aaronne, confida nell'Eterno! Egli è il loro aiuto e il loro scudo.</p>
<p class="C115 V11">O voi che temete l'Eterno, confidate nell'Eterno! Egli è il loro aiuto e il loro scudo.</p>
<p class="C115 V12">L'Eterno si è ricordato di noi e ci benedirà; sí, egli benedirà la casa d'Israele e benedirà la casa di Aaronne.</p>
<p class="C115 V13">Egli benedirà quelli che temono l'Eterno, piccoli e grandi.</p>
<p class="C115 V14">L'Eterno vi faccia crescere, voi e i vostri figli.</p>
<p class="C115 V15">Siate benedetti dall'Eterno, che ha fatto i cieli e la terra.</p>
<p class="C115 V16">I cieli sono i cieli dell'Eterno, ma la terra egli l'ha data ai figli degli uomini.</p>
<p class="C115 V17">Non sono i morti che lodano l'Eterno, né alcuno di quelli che scendono nel luogo del silenzio.</p>
<p class="C115 V18">Ma noi benediremo l'Eterno, ora e sempre. Alleluia.</p>
<p class="C116 V1">amo l'Eterno, perché egli ha dato ascolto alla mia voce e alle mie suppliche.</p>
<p class="C116 V2">Poiché ha teso verso di me il suo orecchio, io lo invocherò tutti i giorni della mia vita.</p>
<p class="C116 V3">I legami della morte mi avevano circondato e le angosce dello Sceol mi avevano colto; sventura e dolore mi avevano sopraffatto.</p>
<p class="C116 V4">Allora invocai il nome dell'Eterno: «O Eterno, ti supplico salvami».</p>
<p class="C116 V5">L'Eterno è pietoso e giusto, il nostro DIO è misericordioso.</p>
<p class="C116 V6">L'Eterno protegge i semplici; io ero ridotto in misero stato, ed egli mi ha salvato.</p>
<p class="C116 V7">Ritorna, anima mia, al tuo riposo, perché l'Eterno ti ha colmata di beni.</p>
<p class="C116 V8">Sí, perché tu hai liberato la mia vita dalla morte, i miei occhi dalle lacrime e i miei piedi da cadute.</p>
<p class="C116 V9">Io camminerò alla presenza dell'Eterno nella terra dei viventi.</p>
<p class="C116 V10">ho creduto e perciò parlo, ero grandemente afflitto,</p>
<p class="C116 V11">e dicevo nel mio smarrimento: «Ogni uomo è bugiardo».</p>
<p class="C116 V12">Che darò all'Eterno in cambio di tutti i benefici che mi ha fatto?</p>
<p class="C116 V13">Io alzerò il calice della salvezza, e invocherò il nome dell'Eterno.</p>
<p class="C116 V14">Adempirò i miei voti all'Eterno in presenza di tutto il suo popolo.</p>
<p class="C116 V15">E' preziosa agli occhi dell'Eterno la morte dei suoi santi.</p>
<p class="C116 V16">Io sono veramente il tuo servo, o Eterno, sono il tuo servo, il figlio della tua serva; tu hai sciolto i miei legami.</p>
<p class="C116 V17">ti offrirò un sacrificio di ringraziamento e invocherò il nome dell'Eterno.</p>
<p class="C116 V18">Adempirò i miei voti all'Eterno in presenza di tutto il suo popolo.</p>
<p class="C116 V19">nei cortili della casa dell'Eterno, in mezzo a te, o Gerusalemme. Alleluia.</p>
<p class="C117 V1">Lodate l'Eterno, voi nazioni tutte! Celebratelo, voi popoli tutti!</p>
<p class="C117 V2">Poiché grande è la sua misericordia verso di noi, e la fedeltà dell'Eterno dura per sempre. Alleluia.</p>
<p class="C118 V1">Celebrate l'Eterno perché egli è buono, perché la sua benignità dura in eterno.</p>
<p class="C118 V2">Sí, dica ora Israele: «La sua misericordia dura in eterno».</p>
<p class="C118 V3">Sí, dica ora la casa di Aaronne: «La sua misericordia dura in eterno».</p>
<p class="C118 V4">Sí, dicano ora quelli che temono l'Eterno: «La sua misericordia dura in eterno».</p>
<p class="C118 V5">Nell'angoscia invocai l'Eterno, e l'Eterno mi rispose e mi trasse al largo.</p>
<p class="C118 V6">L'Eterno è per me; io non avrò alcun timore; che cosa mi può fare l'uomo?</p>
<p class="C118 V7">L'Eterno è per me fra quelli che mi soccorrono, e io guarderò trionfante sui miei nemici.</p>
<p class="C118 V8">E' meglio rifugiarsi nell'Eterno che confidare nell'uomo.</p>
<p class="C118 V9">E' meglio rifugiarsi nell'Eterno che confidare nei principi.</p>
<p class="C118 V10">Tutte le nazioni mi avevano circondato, ma nel nome dell'Eterno io le distruggerò.</p>
<p class="C118 V11">Mi avevano circondato, sì mi avevano circondato, ma nel nome dell'Eterno io le distruggerò.</p>
<p class="C118 V12">Mi avevano circondato come api, ma sono state spente come fuoco di spine; nel nome dell'Eterno io le distruggerò.</p>
<p class="C118 V13">Tu mi avevi spinto con violenza per farmi cadere, ma l'Eterno mi ha soccorso.</p>
<p class="C118 V14">L'Eterno è la mia forza e il mio cantico, ed è stato la mia salvezza.</p>
<p class="C118 V15">Un grido di giubilo e di vittoria risuona nelle tende dei giusti; la destra del Signore fa prodigi.</p>
<p class="C118 V16">La destra dell'Eterno sí è alzata; la destra dell'Eterno fa prodigi.</p>
<p class="C118 V17">io non morrò, ma vivrò e racconterò le opere dell'Eterno.</p>
<p class="C118 V18">L'Eterno mi ha punito duramente, ma non mi ha lasciato in balìa della morte.</p>
<p class="C118 V19">Apritemi le porte della giustizia; io vi entrerò e celebrerò l'Eterno.</p>
<p class="C118 V20">Questa è la porta dell'Eterno, i giusti entreranno per essa.</p>
<p class="C118 V21">ti celebrerò, perché mi hai risposto e sei stato la mia salvezza.</p>
<p class="C118 V22">La pietra, che i costruttori avevano rigettata è divenuta la testata d'angolo.</p>
<p class="C118 V23">Questa è opera dell'Eterno, ed è cosa meravigliosa agli occhi nostri.</p>
<p class="C118 V24">Questo è il giorno che l'Eterno ha fatto; rallegriamoci ed esultiamo in esso.</p>
<p class="C118 V25">Deh, o Eterno, soccorrici ora; deh, o Eterno, facci prosperare ora.</p>
<p class="C118 V26">Benedetto colui che viene nel nome dell'Eterno; noi vi benediciamo dalla casa dell'Eterno.</p>
<p class="C118 V27">L'Eterno è DIO e ha fatto risplendere la sua luce su di noi, legate la vittima del sacrificio ai corni dell'altare.</p>
<p class="C118 V28">Tu sei il mio DIO, io ti celebrerò, tu sei il mio DIO, io ti esalterò.</p>
<p class="C118 V29">Celebrate l'Eterno, perché egli è buono, perché la sua benignità dura in eterno.</p>
<p class="C119 V1">Beati quelli la cui via è senza macchia e che camminano nella legge dell'Eterno.</p>
<p class="C119 V2">Beati quelli che osservano i suoi precetti, che lo cercano con tutto il cuore</p>
<p class="C119 V3">e non commettono il male, ma camminano nelle sue vie.</p>
<p class="C119 V4">Tu ci hai ordinato di osservare i tuoi comandamenti con cura.</p>
<p class="C119 V5">Oh, che le mie vie siano ferme nell'osservanza dei tuoi statuti.</p>
<p class="C119 V6">Allora non sarò svergognato, quando terrò conto di tutti i tuoi comandamenti.</p>
<p class="C119 V7">Ti celebrerò con cuore retto mentre imparo i tuoi giusti decreti.</p>
<p class="C119 V8">Osserverò i tuoi statuti, non abbandonarmi completamente.</p>
<p class="C119 V9">Come può un giovane rendere la sua via pura? Custodendola con la tua parola.</p>
<p class="C119 V10">Ti ho cercato con tutto il mio cuore; non lasciarmi deviare dai tuoi comandamenti.</p>
<p class="C119 V11">Ho conservato la tua parola nel mio cuore, per non peccare contro di te.</p>
<p class="C119 V12">Tu sei benedetto, o Eterno; insegnami i tuoi statuti.</p>
<p class="C119 V13">Con le mie labbra ho enumerato tutti i decreti della tua bocca.</p>
<p class="C119 V14">Gioisco seguendo i tuoi precetti, come se possedessi tutte le ricchezze.</p>
<p class="C119 V15">Mediterò sui tuoi comandamenti e considererò i tuoi sentieri.</p>
<p class="C119 V16">Mi diletterò nei tuoi statuti e non dimenticherò la tua parola.</p>
<p class="C119 V17">Fa' del bene al tuo servo, e io vivrò e osserverò la tua parola.</p>
<p class="C119 V18">Apri i miei occhi, e contemplerò le meraviglie della tua legge.</p>
<p class="C119 V19">sono straniero sulla terra; non nascondermi i tuoi comandamenti.</p>
<p class="C119 V20">L'anima mia si consuma per il desiderio dei tuoi decreti in ogni tempo.</p>
<p class="C119 V21">Tu sgridi i superbi, che sono maledetti, perché si allontanano dai tuoi comandamenti.</p>
<p class="C119 V22">Togli via da me la vergogna e il disprezzo, perché ho osservato i tuoi precetti.</p>
<p class="C119 V23">Anche se i principi si siedono e parlano contro di me, il tuo servo medita sulle tue leggi.</p>
<p class="C119 V24">I tuoi precetti sono la mia gioia e i miei consiglieri.</p>
<p class="C119 V25">sono prostrato nella polvere; ravvivami secondo la tua parola.</p>
<p class="C119 V26">Ti ho esposto le mie vie, e tu mi hai risposto; insegnami i tuoi statuti.</p>
<p class="C119 V27">Fammi comprendere la via dei tuoi comandamenti, e io mediterò sulle tue meraviglie.</p>
<p class="C119 V28">La mia vita si consuma nel dolore; dammi forza secondo la tua parola.</p>
<p class="C119 V29">Tienimi lontano dalla falsità e, nella tua grazia, fammi conoscere la tua legge.</p>
<p class="C119 V30">ho scelto la via della fedeltà; ho posto i tuoi decreti davanti a me.</p>
<p class="C119 V31">Sto attaccato ai tuoi precetti; o Eterno, non permettere che io sia confuso.</p>
<p class="C119 V32">Correrò nella via dei tuoi comandamenti, perché tu mi allargherai il cuore.</p>
<p class="C119 V33">Insegnami, o Eterno, la via dei tuoi statuti e io la seguirò fino alla fine.</p>
<p class="C119 V34">Dammi intelligenza e io custodirò la tua legge; sí, la osserverò con tutto il cuore.</p>
<p class="C119 V35">Fammi camminare nella via dei tuoi comandamenti, perché in essa trovo il mio diletto.</p>
<p class="C119 V36">Piega il mio cuore ai tuoi precetti e non alla cupidigia.</p>
<p class="C119 V37">Distogli i miei occhi dalle cose vane e vivificami nelle tue vie.</p>
<p class="C119 V38">Mantieni la tua parola al tuo servo, che ha timore di te.</p>
<p class="C119 V39">Allontana da me l'oltraggio, che mi spaventa perché i tuoi decreti sono buoni.</p>
<p class="C119 V40">Ecco, io desidero ardentemente i tuoi comandamenti; vivificami nella tua giustizia.</p>
<p class="C119 V41">Mi raggiungano le tue misericordie, o Eterno e la tua salvezza secondo la tua parola.</p>
<p class="C119 V42">Cosí potrò rispondere a colui che mi oltraggia, perché confido nella tua parola.</p>
<p class="C119 V43">Non togliere completamente dalla mia bocca la parola della verità, perché io spero nei tuoi decreti.</p>
<p class="C119 V44">Cosí osserverò la tua legge del continuo, per sempre.</p>
<p class="C119 V45">Camminerò nella libertà perché ricerco i tuoi comandamenti.</p>
<p class="C119 V46">Parlerò dei tuoi precetti davanti ai re e non sarò svergognato.</p>
<p class="C119 V47">Mi diletterò nei tuoi comandamenti, perché li amo.</p>
<p class="C119 V48">E alzerò le mie mani verso i tuoi comandamenti, perché li amo, e mediterò sui tuoi statuti.</p>
<p class="C119 V49">Ricordati della parola data al tuo servo, con la quale tu mi hai fatto sperare.</p>
<p class="C119 V50">Questo è il mio conforto nell'afflizione, che la tua parola mi ha vivificato.</p>
<p class="C119 V51">I superbi mi ricoprono di scherno, ma io non devio dalla tua legge.</p>
<p class="C119 V52">Ricordo i tuoi antichi decreti, o Eterno, e questo mi consola.</p>
<p class="C119 V53">Grande sdegno mi prende a motivo degli empi che abbandonano la tua legge.</p>
<p class="C119 V54">I tuoi statuti sono stati i miei cantici nella casa del mio pellegrinaggio.</p>
<p class="C119 V55">O Eterno, io ricordo il tuo nome nella notte e osservo la tua legge.</p>
<p class="C119 V56">Questo mi avviene, perché osservo i tuoi comandamenti.</p>
<p class="C119 V57">Tu sei la mia parte, o Eterno; ho promesso di osservare le tue parole.</p>
<p class="C119 V58">Ti ho supplicato con tutto il cuore; abbi pietà di me secondo la tua parola.</p>
<p class="C119 V59">Ho esaminato le mie vie e ho rivolto i miei passi verso i tuoi precetti.</p>
<p class="C119 V60">Senza alcun indugio mi sono affrettato ad osservare i tuoi comandamenti.</p>
<p class="C119 V61">Le corde degli empi mi hanno avviluppato, ma io non ho dimenticato la tua legge.</p>
<p class="C119 V62">Nel cuore della notte mi alzo per celebrarti, a motivo dei tuoi giusti decreti.</p>
<p class="C119 V63">sono compagno di tutti quelli che ti temono e di quelli che osservano i tuoi comandamenti.</p>
<p class="C119 V64">O Eterno, la terra è piena della tua benignità; insegnami i tuoi statuti.</p>
<p class="C119 V65">Tu hai fatto del bene al tuo servo, o Eterno, secondo la tua parola.</p>
<p class="C119 V66">Insegnami giusto discernimento e conoscenza, perché credo nei tuoi comandamenti.</p>
<p class="C119 V67">Prima di essere afflitto andavo errando, ma ora osservo la tua parola.</p>
<p class="C119 V68">Tu sei buono e fai del bene; insegnami i tuoi statuti.</p>
<p class="C119 V69">I superbi hanno inventato menzogne contro di me, ma io osserverò i tuoi comandamenti con tutto il cuore.</p>
<p class="C119 V70">Il loro cuore è insensibile come il grasso, ma io mi diletto nella tua legge.</p>
<p class="C119 V71">E' stato bene per me l'essere stato afflitto, perché imparassi i tuoi statuti.</p>
<p class="C119 V72">La legge della tua bocca per me è piú preziosa di migliaia di monete d'oro e d'argento.</p>
<p class="C119 V73">Le tue mani mi hanno fatto e formato; dammi intelligenza perché possa imparare i tuoi comandamenti.</p>
<p class="C119 V74">Quelli che ti temono mi vedranno e si rallegreranno, perché ho sperato nella tua parola.</p>
<p class="C119 V75">so, o Eterno, che i tuoi decreti sono giusti, e che tu mi hai afflitto nella tua fedeltà.</p>
<p class="C119 V76">Deh, la tua benignità sia il mio conforto, secondo la tua parola data al tuo servo.</p>
<p class="C119 V77">Vengano a me le tue grandi compassioni e possa cosí vivere, perché la tua legge è il mio diletto.</p>
<p class="C119 V78">Siano confusi i superbi, perché mi trattano ingiustamente senza motivo ma io medito sui tuoi comandamenti.</p>
<p class="C119 V79">Si rivolgano a me quelli che ti temono e quelli che conoscono i tuoi precetti.</p>
<p class="C119 V80">Sia il mio cuore irreprensibile nei riguardi dei tuoi statuti, affinché non sia confuso.</p>
<p class="C119 V81">La mia anima si strugge per l'ardente desiderio della tua salvezza; io spero nella tua parola.</p>
<p class="C119 V82">I miei occhi vengono meno aspettando il compimento della tua parola, mentre dico: «Quando mi consolerai?».</p>
<p class="C119 V83">Anche se son diventato come un otre esposto al fumo, non ho dimenticato i tuoi statuti.</p>
<p class="C119 V84">Quanti sono i giorni del tuo servo? Quando farai giustizia di quelli che mi perseguitano?</p>
<p class="C119 V85">I superbi hanno scavato delle fosse per me; essi non agiscono secondo la tua legge.</p>
<p class="C119 V86">Tutti i tuoi comandamenti sono degni di fiducia; loro mi perseguitano a torto; soccorrimi.</p>
<p class="C119 V87">Mi hanno quasi eliminato dalla terra, ma io non ho abbandonato i tuoi comandamenti.</p>
<p class="C119 V88">Vivificami secondo la tua benignità, e io osserverò i precetti della tua bocca.</p>
<p class="C119 V89">Per sempre, o Eterno, la tua parola è stabile nei cieli.</p>
<p class="C119 V90">La tua fedeltà dura d'età in età, tu hai stabilito la terra ed essa sussiste.</p>
<p class="C119 V91">Il cielo e la terra sussistono fino al giorno d'oggi, perché ogni cosa è al tuo servizio.</p>
<p class="C119 V92">Se la tua legge non fosse stata il mio diletto, sarei già perito nella mia afflizione.</p>
<p class="C119 V93">Non dimenticherò mai i tuoi comandamenti, perché per mezzo di essi tu mi hai dato la vita.</p>
<p class="C119 V94">Io sono tuo; salvami, perché ho ricercato i tuoi comandamenti.</p>
<p class="C119 V95">Gli empi mi insidiano per farmi perire, ma io riguarderò ai tuoi precetti.</p>
<p class="C119 V96">Ho visto il limite di ogni cosa perfetta, ma il tuo comandamento non ha alcun limite.</p>
<p class="C119 V97">Oh, quanto amo la tua legge! Essa è la mia meditazione per tutto il giorno.</p>
<p class="C119 V98">I tuoi comandamenti mi rendono piú saggio dei miei nemici, perché sono sempre con me.</p>
<p class="C119 V99">Ho maggior intendimento di tutti i miei maestri, perché i tuoi comandamenti sono la mia meditazione.</p>
<p class="C119 V100">Ho maggior intelligenza dei vecchi, perché osservo i tuoi comandamenti</p>
<p class="C119 V101">Ho trattenuto i miei passi da ogni sentiero malvagio, per osservare la tua parola.</p>
<p class="C119 V102">Non mi sono allontanato dai tuoi decreti, perché tu stesso mi hai ammaestrato.</p>
<p class="C119 V103">Come sono dolci le tue parole al mio palato! Sono piú dolci del miele alla mia bocca.</p>
<p class="C119 V104">Per mezzo dei tuoi comandamenti io acquisto intelligenza; perciò odio ogni sentiero di falsità.</p>
<p class="C119 V105">La tua parola è una lampada al mio piede e una luce sul mio sentiero.</p>
<p class="C119 V106">Io ho giurato, e lo manterrò, di osservare i tuoi giusti decreti.</p>
<p class="C119 V107">Io sono molto afflitto; vivificami, o Eterno secondo la tua parola.</p>
<p class="C119 V108">Deh, o Eterno, gradisci le offerte spontanee della mia bocca e insegnami i tuoi decreti.</p>
<p class="C119 V109">Anche se ho sempre l'anima in palma di mano, non dimentico la tua legge.</p>
<p class="C119 V110">Gli empi mi hanno teso dei lacci ma io non mi sono allontanato dai tuoi comandamenti.</p>
<p class="C119 V111">I tuoi precetti sono la mia eredità per sempre; essi sono la gioia del mio cuore.</p>
<p class="C119 V112">Mi sono impegnato di cuore a mettere in pratica i tuoi statuti sempre, fino alla fine.</p>
<p class="C119 V113">Io odio gli uomini falsi, ma amo la tua legge.</p>
<p class="C119 V114">Tu sei il mio rifugio e il mio scudo, io spero nella tua parola.</p>
<p class="C119 V115">Allontanatevi, o malvagi, perché io voglio osservare i comandamenti del mio DIO.</p>
<p class="C119 V116">Sostienimi secondo la tua parola, perché io viva, e non permettere che sia confuso nella mia speranza.</p>
<p class="C119 V117">Rafforzami e sarò salvato, e avrò sempre i tuoi statuti davanti agli occhi.</p>
<p class="C119 V118">Tu rigetti tutti quelli che si sviano dai tuoi statuti, perché il loro inganno e menzogna.</p>
<p class="C119 V119">Tu elimini come rifiuto tutti gli empi della terra; perciò io amo i tuoi precetti.</p>
<p class="C119 V120">La mia carne trema tutta per paura di te, e io temo i tuoi decreti.</p>
<p class="C119 V121">ho fatto ciò che è retto e giusto; non abbandonarmi ai miei oppressori.</p>
<p class="C119 V122">Da' sicurezza e prosperità al tuo servo, e non lasciare che i superbi mi opprimano.</p>
<p class="C119 V123">Gli occhi miei vengono meno cercando la tua salvezza, e la parola della tua giustizia.</p>
<p class="C119 V124">Prenditi cura del tuo servo secondo la tua benignità e insegnami i tuoi statuti.</p>
<p class="C119 V125">Io sono tuo servo; dammi intelletto, affinché possa conoscere i tuoi precetti.</p>
<p class="C119 V126">E' tempo che tu operi, o Eterno; essi hanno annullato la tua legge.</p>
<p class="C119 V127">Per questo io amo i tuoi comandamenti piú dell'oro, sí, piú dell'oro finissimo.</p>
<p class="C119 V128">Per questo ritengo giusti tutti i tuoi comandamenti e odio ogni sentiero di menzogna.</p>
<p class="C119 V129">I tuoi precetti sono meravigliosi, perciò l'anima mia li osserva.</p>
<p class="C119 V130">La rivelazione delle tue parole illumina e dà intelletto ai semplici.</p>
<p class="C119 V131">Io apro la mia bocca e sospiro, per il gran desiderio dei tuoi comandamenti.</p>
<p class="C119 V132">Volgiti a me e abbi pietà di me, come usi fare con quelli che amano il tuo nome.</p>
<p class="C119 V133">Stabilisci i miei passi nella tua parola e non permettere che alcuna iniquità mi domini.</p>
<p class="C119 V134">Liberami dall'oppressione degli uomini e io osserverò i tuoi comandamenti.</p>
<p class="C119 V135">Fa' risplendere il tuo volto sul tuo servo e insegnami i tuoi statuti.</p>
<p class="C119 V136">Rivi di lacrime mi scendono dagli occhi, perché la tua legge non è osservata.</p>
<p class="C119 V137">Tu sei giusto, o Eterno, e i tuoi decreti sono retti.</p>
<p class="C119 V138">Tu hai stabilito i tuoi precetti con giustizia e con grande fedeltà.</p>
<p class="C119 V139">Il mio zelo mi consuma, perché i miei nemici hanno dimenticato le tue parole.</p>
<p class="C119 V140">La tua parola è pura d'ogni scoria; perciò il tuo servo l'ama.</p>
<p class="C119 V141">Sono piccolo e disprezzato, ma non dimentico i tuoi comandamenti.</p>
<p class="C119 V142">La tua giustizia è una giustizia eterna e la tua legge è verità.</p>
<p class="C119 V143">Angoscia e affanno mi hanno colto, ma i tuoi comandamenti sono la mia gioia.</p>
<p class="C119 V144">I tuoi precetti sono giusti per sempre; dammi intelligenza e io vivrò.</p>
<p class="C119 V145">Io grido con tutto il cuore; rispondimi o Eterno, e osserverò i tuoi statuti.</p>
<p class="C119 V146">Io t'invoco; salvami, e osserverò i tuoi precetti.</p>
<p class="C119 V147">mi alzo prima dell'alba e grido; io spero nella tua parola.</p>
<p class="C119 V148">I miei occhi anticipano le vigilie della notte, per meditare nella tua parola.</p>
<p class="C119 V149">Ascolta la mia voce secondo la tua benignità; o Eterno, vivificami secondo il tuo giusto decreto.</p>
<p class="C119 V150">Mi sono vicini quelli che vanno dietro alla malvagità, ma essi sono lontani dalla tua legge.</p>
<p class="C119 V151">Tu sei vicino, o Eterno, e tutti i tuoi comandamenti sono verità.</p>
<p class="C119 V152">Da lungo tempo ho saputo dei tuoi precetti, che hai stabiliti in eterno.</p>
<p class="C119 V153">Considera la mia afflizione e liberami, perché non ho dimenticato la tua legge.</p>
<p class="C119 V154">Difendi la mia causa e riscattami; vivificami secondo la tua parola.</p>
<p class="C119 V155">La salvezza, è lontana dagli empi, perché non ricercano i tuoi statuti.</p>
<p class="C119 V156">Le tue compassioni sono grandi, o Eterno; vivificami secondo i tuoi giusti decreti.</p>
<p class="C119 V157">I miei persecutori e i miei nemici sono molti; ma io non devio dai tuoi precetti.</p>
<p class="C119 V158">Ho visto gli sleali e li detesto, perché non osservano la tua parola.</p>
<p class="C119 V159">Considera quanto amo i tuoi comandamenti! O Eterno, vivificami secondo la tua benignità.</p>
<p class="C119 V160">La somma della tua parola è verità; e tutti i tuoi giusti decreti durano in eterno.</p>
<p class="C119 V161">I principi mi perseguitano senza motivo ma il mio cuore ha gran timore della tua parola.</p>
<p class="C119 V162">provo grande gioia nella tua parola, come chi trova un gran bottino.</p>
<p class="C119 V163">Odio e detesto la menzogna, ma amo la tua legge.</p>
<p class="C119 V164">Ti lodo sette volte al giorno per i tuoi giusti decreti.</p>
<p class="C119 V165">Grande pace hanno quelli che amano la tua legge, e non c'è nulla che li possa far cadere.</p>
<p class="C119 V166">O Eterno, io spero nella tua salvezza e metto in pratica i tuoi comandamenti.</p>
<p class="C119 V167">ho osservato i tuoi precetti e li amo grandemente.</p>
<p class="C119 V168">Ho osservato i tuoi comandamenti e i tuoi precetti, perché tutte le mie vie sono davanti a te.</p>
<p class="C119 V169">Giunga fino a te il mio grido, o Eterno; dammi intelligenza secondo la tua parola.</p>
<p class="C119 V170">Giunga la mia supplica davanti a te; liberami secondo la tua parola.</p>
<p class="C119 V171">Le mie labbra effonderanno lode, perché tu mi insegni i tuoi statuti.</p>
<p class="C119 V172">La mia lingua annunzierà la tua parola, perché tutti i tuoi comandamenti sono giusti.</p>
<p class="C119 V173">La tua mano mi aiuti, perché io ho scelto i tuoi comandamenti.</p>
<p class="C119 V174">desidero ardentemente la tua salvezza, o Eterno, e la tua legge è la mia gioia.</p>
<p class="C119 V175">Possa io vivere per lodarti, e mi soccorrano i tuoi decreti.</p>
<p class="C119 V176">vado errando come una pecora smarrita. Cerca il tuo servo, perché io non dimentico i tuoi comandamenti.</p>
<p class="C120 V1">Canto dei pellegrinaggi. Nella mia angoscia ho gridato all'Eterno, ed egli mi ha risposto.</p>
<p class="C120 V2">O Eterno, liberami dalle labbra bugiarde e dalla lingua ingannatrice.</p>
<p class="C120 V3">Che ti sarà dato o che ti sarà aggiunto, o lingua bugiarda?</p>
<p class="C120 V4">Frecce acuminate di un prode, con carboni di ginepro.</p>
<p class="C120 V5">Me infelice che abito in Mescek, e dimoro fra le tende di Kedar!</p>
<p class="C120 V6">Troppo a lungo ho dimorato con quelli che odiano la pace.</p>
<p class="C120 V7">Io sono per la pace; essi invece, quando parlo, sono per la guerra.</p>
<p class="C121 V1">Canto dei pellegrinaggi Io alzo gli occhi ai monti: da dove mi verrà l'aiuto?</p>
<p class="C121 V2">Il mio aiuto viene dall'Eterno, che ha fatto i cieli e la terra,</p>
<p class="C121 V3">Egli non permetterà che il tuo piede vacilli, colui che ti protegge non sonnecchierà.</p>
<p class="C121 V4">Ecco, colui che protegge Israele non sonnecchia e non dorme.</p>
<p class="C121 V5">L'Eterno è colui che ti protegge, l'Eterno è la tua ombra, egli è alla tua destra.</p>
<p class="C121 V6">DIO giorno il sole non ti colpirà, né la luna di notte.</p>
<p class="C121 V7">L'Eterno ti custodirà da ogni male; egli custodirà la tua vita.</p>
<p class="C121 V8">L'Eterno custodirà il tuo uscire e il tuo entrare ora e sempre.</p>
<p class="C122 V1">Canto dei pellegrinaggi. Di Davide. Io mi sono rallegrato quando mi dissero: «Andiamo alla casa dell'Eterno».</p>
<p class="C122 V2">I nostri piedi si sono fermati entro le tue porte, o Gerusalemme.</p>
<p class="C122 V3">Gerusalemme è costruita come una città ben compatta,</p>
<p class="C122 V4">dove salgono le tribú, le tribú dell'Eterno, per celebrare il nome dell'Eterno.</p>
<p class="C122 V5">Poiché là sono posti i troni per il giudizio, i troni della casa di Davide.</p>
<p class="C122 V6">Pregate per la pace di Gerusalemme: prosperino quelli che ti amano.</p>
<p class="C122 V7">Ci sia pace entro le tue mura e prosperità nei tuoi palazzi.</p>
<p class="C122 V8">Per amore dei miei fratelli e dei miei amici ora dirò: «Sia pace in te».</p>
<p class="C122 V9">Per amore della casa dell'Eterno, il nostro DIO, io cercherò il tuo bene.</p>
<p class="C123 V1">Canto dei pellegrinaggi. A te alzo i miei occhi a te che siedi nei cieli.</p>
<p class="C123 V2">Ecco, come gli occhi dei servi sono rivolti alla mano dei loro padroni e gli occhi della serva alla mano della sua padrona, cosí i nostri occhi, sono rivolti all'eterno, DIO nostro, finché egli abbia pietà di noi.</p>
<p class="C123 V3">Abbi pietà di noi o Eterno, abbi pietà di noi perché siamo oltremodo sazi di disprezzo.</p>
<p class="C123 V4">L'anima nostra è oltremodo sazia dello scherno degli arroganti e del disprezzo dei superbi.</p>
<p class="C124 V1">Canto dei pellegrinaggi. Di Davide. Se l'Eterno non fosse stato dalla nostra parte, dica pure Israele:</p>
<p class="C124 V2">«Se l'Eterno non fosse stato dalla nostra parte, quando gli uomini si levarono contro di noi,</p>
<p class="C124 V3">essi ci avrebbero inghiottiti vivi, tanto divampò la loro ira contro di noi;</p>
<p class="C124 V4">allora le acque ci avrebbero sommerso e il torrente ci sarebbe passato sopra,</p>
<p class="C124 V5">allora le acque rigonfie ci sarebbero passate sopra».</p>
<p class="C124 V6">Benedetto sia l'Eterno, che non ci ha dati in preda ai loro denti.</p>
<p class="C124 V7">L'anima nostra è scampata come un uccello dal laccio dell'uccellatore; il laccio si è spezzato e noi siamo scampati.</p>
<p class="C124 V8">Il nostro aiuto è nel nome dell'Eterno che ha fatto i cieli e la terra.</p>
<p class="C125 V1">Canto dei pellegrinaggi. Quelli che confidano nell'Eterno sono come il monte Sion, che non può essere smosso. ma rimane in eterno.</p>
<p class="C125 V2">Come Gerusalemme è circondata dai monti, cosí l'Eterno sta intorno al suo popolo, ora e per sempre.</p>
<p class="C125 V3">Poiché lo scettro dell'empietà non riposerà per sempre sull'eredità dei giusti, perché i giusti non stendano le loro mani a compiere il male.</p>
<p class="C125 V4">O Eterno, fa' del bene ai buoni e a quelli che sono retti di cuore.</p>
<p class="C125 V5">Ma quelli che vanno dietro a vie tortuose, l'Eterno li farà andare con gli operatori d'iniquità. Pace, sia su Israele.</p>
<p class="C126 V1">Canto dei pellegrinaggi. Quando l'Eterno fece ritornare i prigionieri di Sion, ci sembrava di sognare.</p>
<p class="C126 V2">Allora la nostra bocca si riempí di riso e la nostra lingua di canti di gioia, allora si diceva fra le nazioni: «L'Eterno ha fatto cose grandi per loro».</p>
<p class="C126 V3">L'Eterno ha fatto cose grandi per noi, e siamo pieni di gioia.</p>
<p class="C126 V4">Fa' ritornare i nostri prigionieri, o Eterno, come i torrenti nel sud.</p>
<p class="C126 V5">Quelli che seminano con lacrime, mieteranno con canti di gioia.</p>
<p class="C126 V6">Ben va piangendo colui che porta il seme da spargere, ma tornerà con canti di gioia portando i suoi covoni.</p>
<p class="C127 V1">Canto dei pellegrinaggi. Di Salomone. Se l'Eterno non edifica la casa, invano vi si affaticano gli edificatori; se l'Eterno non custodisce la città, invano vegliano le guardie.</p>
<p class="C127 V2">E' vano per voi alzarvi di buon'ora e andare tardi a riposare e mangiare il pane di duro lavoro, perchè ai suoi diletti egli dà riposo.</p>
<p class="C127 V3">Ecco, i figli sono una eredità che viene dall'Eterno; il frutto del grembo è un premio,</p>
<p class="C127 V4">Come frecce nella mano di un prode, cosí sono i figli della propria giovinezza.</p>
<p class="C127 V5">Beato l'uomo che ne ha la sua faretra piena! Essi non saranno confusi quando discuteranno coi loro nemici alla porta.</p>
<p class="C128 V1">Canto dei pellegrinaggi. Beato chiunque teme l'Eterno e cammina nelle sue vie.</p>
<p class="C128 V2">Allora mangerai della fatica delle tue mani, sarai felice e godrai prosperità.</p>
<p class="C128 V3">Tua moglie sarà come una vite fruttifera nell'intimità della tua casa, i tuoi figli come piante d'olivo intorno alla tua mensa!</p>
<p class="C128 V4">Ecco, cosí sarà benedetto l'uomo che teme l'Eterno.</p>
<p class="C128 V5">L'Eterno ti benedica da Sion, e possa tu vedere la prosperità di Gerusalemme tutti i giorni della tua vita.</p>
<p class="C128 V6">Sí, possa tu vedere i figli dei tuoi figli. Sia pace sopra Israele,</p>
<p class="C129 V1">Canto dei pellegrinaggi. Molto mi hanno oppresso fin dalla mia giovinezza, dica pure Israele:</p>
<p class="C129 V2">«Molto mi hanno oppresso fin dalla mia giovinezza, ma non mi hanno potuto vincere.</p>
<p class="C129 V3">Gli aratori hanno arato sul mio dorso, vi hanno tracciato i loro lunghi solchi».</p>
<p class="C129 V4">L'Eterno è giusto; egli ha reciso le funi degli empi.</p>
<p class="C129 V5">Siano tutti confusi e voltino le spalle coloro che odiano Sion!</p>
<p class="C129 V6">Siano come l'erba dei tetti, che si secca prima di crescere;</p>
<p class="C129 V7">non ne riempie la mano il mietitore, né le braccia chi lega i covoni;</p>
<p class="C129 V8">e i passanti non dicono: «La benedizione dell'Eterno sia su di voi; noi vi benediciamo nel nome dell'Eterno».</p>
<p class="C130 V1">Canto dei pellegrinaggi. Da luoghi profondi io grido a te, o Eterno.</p>
<p class="C130 V2">O Signore, ascolta il mio grido; siano le tue orecchie attente alla voce delle mie suppliche.</p>
<p class="C130 V3">Se tu dovessi tener conto delle colpe, o Eterno, chi potrebbe resistere, o Signore?</p>
<p class="C130 V4">Ma presso di te vi è perdono, affinché tu sia temuto.</p>
<p class="C130 V5">Io aspetto l'Eterno, l'anima mia l'aspetta; io spero nella sua parola.</p>
<p class="C130 V6">L'anima mia attende il Signore, piú che le guardie il mattino, sì piú che le guardie il mattino.</p>
<p class="C130 V7">O Israele, spera nell'Eterno, perché presso l'Eterno vi è misericordia e presso di lui vi è redenzione completa.</p>
<p class="C130 V8">Egli redimerà Israele da tutte le sue iniquità.</p>
<p class="C131 V1">Canto dei pellegrinaggi. Di Davide. O Eterno, il mio cuore non è orgoglioso e i miei occhi non sono alteri, e non mi occupo di cose troppo grandi e troppo alte per me.</p>
<p class="C131 V2">Ho veramente calmato e acquetato la mia anima, come un bambino svezzato sul seno di sua madre; la mia anima dentro di me è come un bambino svezzato.</p>
<p class="C131 V3">O Israele, spera nell'Eterno, ora e per sempre.</p>
<p class="C132 V1">Canto dei pellegrinaggi. Ricordati, o Eterno, di Davide e di tutte le sue fatiche,</p>
<p class="C132 V2">come egli giurò all'Eterno e fece voto al Potente di Giacobbe, dicendo:</p>
<p class="C132 V3">«Non entrerò nella tenda della mia casa, né salirò sul mio letto;</p>
<p class="C132 V4">non darò sonno ai miei occhi né riposo alle mie palpebre,</p>
<p class="C132 V5">finché abbia trovato un luogo per l'Eterno, una dimora per il Potente di Giacobbe».</p>
<p class="C132 V6">Ecco, ne abbiamo sentito parlare in Efratah, l'abbiamo trovata nei campi di Jaar.</p>
<p class="C132 V7">Andiamo nella sua dimora adoriamo davanti allo sgabello dei suoi piedi.</p>
<p class="C132 V8">Levati, o Eterno e vieni al luogo del tuo riposo, tu e l'arca della tua forza.</p>
<p class="C132 V9">I tuoi sacerdoti siano rivestiti di giustizia, e cantino di gioia i tuoi santi.</p>
<p class="C132 V10">Per amore di Davide, tuo servo, non respingere il volto del tuo unto.</p>
<p class="C132 V11">L'Eterno ha giurato a Davide in verità e non cambierà: «Io metterò sul tuo trono un frutto delle tue viscere.</p>
<p class="C132 V12">Se i tuoi figli osserveranno il mio patto e i miei precetti, che insegnerò loro, anche i loro figli sederanno per sempre sul tuo trono».</p>
<p class="C132 V13">Poiché l'Eterno ha scelto Sion, egli l'ha desiderata per sua dimora:</p>
<p class="C132 V14">«Questo è il mio luogo di riposo per sempre; qui abiterò, perché l'ho desiderato.</p>
<p class="C132 V15">Benedirò largamente le sue provviste, sazierò di pane i suoi poveri;</p>
<p class="C132 V16">rivestirò i suoi sacerdoti di salvezza, esulteranno i suoi santi con grida di gioia.</p>
<p class="C132 V17">Qui farò crescere la potenza di Davide e provvederò una lampada al mio unto.</p>
<p class="C132 V18">Coprirò di vergogna i suoi nemici, ma su di lui fiorirà la sua corona».</p>
<p class="C133 V1">Canto dei pellegrinaggi. Di Davide. Ecco, quanto è buono e quanto è piacevole, che i fratelli dimorino assieme nell'Unità!</p>
<p class="C133 V2">E' come l'Olio prezioso sparso sul capo, che scende sulla barba di Aaronne, che scende fino all'Orlo delle sue vesti.</p>
<p class="C133 V3">E' come la rugiada dell'Hermon, che scende sui monti di Sion, perché è là che l'Eterno ha posto la benedizione, la vita in eterno.</p>
<p class="C134 V1">Canto dei pellegrinaggi. Ecco, benedite l'Eterno, voi tutti servi dell'Eterno, che state nella casa dell'Eterno durante la notte</p>
<p class="C134 V2">Alzate le vostre mani verso il santuario e benedite l'Eterno</p>
<p class="C134 V3">Ti benedica l'Eterno da Sion, egli che ha fatto i cieli e la terra</p>
<p class="C135 V1">Alleluia. Lodate il nome dell'Eterno, lodatelo, o servi dell'Eterno,</p>
<p class="C135 V2">che state nella casa dell'Eterno, nei cortili della casa del nostro DIO.</p>
<p class="C135 V3">Lodate l'Eterno, perché l'Eterno è buono; cantate lodi al suo nome, perché è amabile.</p>
<p class="C135 V4">Poiché l'Eterno ha scelto per sé Giacobbe, e Israele per suo particolare tesoro.</p>
<p class="C135 V5">Sì io riconosco che l'Eterno è grande e che il nostro Signore è al di sopra di tutti gli dèi.</p>
<p class="C135 V6">L'Eterno fa tutto ciò che gli piace, in cielo e in terra, nei mari e in tutti gli abissi.</p>
<p class="C135 V7">Egli fa salire i vapori dall'estremità della terra, produce i lampi per la pioggia, fa uscire il vento dai suoi depositi.</p>
<p class="C135 V8">Egli percosse i primogeniti d'Egitto, tanto degli uomini come degli animali;</p>
<p class="C135 V9">mandò segni e prodigi in mezzo a te, o Egitto, sul Faraone e su tutti i suoi servi</p>
<p class="C135 V10">Egli percosse grandi nazioni e uccise re potenti:</p>
<p class="C135 V11">Sihon, re degli Amorei, Og, re di Bashan, e tutti i regni di Canaan.</p>
<p class="C135 V12">E diede i loro paesi in eredità, in eredità a Israele, suo popolo.</p>
<p class="C135 V13">O Eterno, il tuo nome dura per sempre; il tuo ricordo, o Eterno, d'età in età.</p>
<p class="C135 V14">Poiché l'Eterno farà giustizia al suo popolo e avrà compassione dei suoi servi.</p>
<p class="C135 V15">Gli idoli delle nazioni, sono argento e oro, opera di mano d'uomo:</p>
<p class="C135 V16">hanno bocca ma non parlano, hanno occhi ma non vedono,</p>
<p class="C135 V17">hanno orecchi ma non odono; non hanno fiato nella loro bocca.</p>
<p class="C135 V18">Simili ad essi sono quelli che li fanno, chiunque in essi confida.</p>
<p class="C135 V19">Casa d'Israele, benedici l'Eterno; casa di Aaronne, benedici l'Eterno.</p>
<p class="C135 V20">Casa di Levi, benedici l'Eterno; voi che temete l'Eterno, benedite l'Eterno.</p>
<p class="C135 V21">Da Sion sia benedetto l'Eterno, che abita in Gerusalemme. Alleluia.</p>
<p class="C136 V1">Celebrate l'Eterno, perché egli è buono, perché la sua benignità dura in eterno,</p>
<p class="C136 V2">Celebrate il DIO degli dèi, perché la sua benignità dura in eterno.</p>
<p class="C136 V3">Celebrate il Signore dei signori, perché la sua benignità dura in eterno,</p>
<p class="C136 V4">colui che solo fa grandi meraviglie, perché la sua benignità dura in eterno,</p>
<p class="C136 V5">colui che ha fatto i cieli con sapienza, perché la sua benignità dura in eterno,</p>
<p class="C136 V6">colui che ha disteso la terra sulle acque, perché la sua benignità dura in eterno.</p>
<p class="C136 V7">colui che ha fatto i grandi luminari, perché la sua benignità dura in eterno:</p>
<p class="C136 V8">il sole per il governo del giorno, perché la sua benignità dura in eterno,</p>
<p class="C136 V9">la luna e le stelle per il governo della notte, perché la sua benignità dura in eterno.</p>
<p class="C136 V10">Colui che percosse gli Egiziani nei loro primogeniti, perché la sua benignità dura in eterno,</p>
<p class="C136 V11">e fece uscire Israele di mezzo a loro, perché la sua benignità dura in eterno,</p>
<p class="C136 V12">con mano potente e con braccio disteso, perché la sua benignità dura in eterno.</p>
<p class="C136 V13">Colui che divise il Mar Rosso in due, perché la sua benignità dura in eterno.</p>
<p class="C136 V14">e fece passare Israele in mezzo ad esso, perché la sua benignità dura in eterno,</p>
<p class="C136 V15">ma travolse il Faraone e il suo esercito nel Mar Rosso, perché la sua benignità dura in eterno.</p>
<p class="C136 V16">Colui che portò il suo popolo attraverso il deserto, perché la sua benignità dura in eterno,</p>
<p class="C136 V17">colui che percosse grandi re, perché la sua benignità dura in eterno,</p>
<p class="C136 V18">e uccise re potenti, perché la sua benignità dura in eterno:</p>
<p class="C136 V19">Sihon, re degli Amorrei, perché la sua benignità dura in eterno,</p>
<p class="C136 V20">e Og, re di Bashan, perché la sua benignità dura in eterno.</p>
<p class="C136 V21">E diede il loro paese in eredità, perché la sua benignità dura in eterno,</p>
<p class="C136 V22">in eredità a Israele, suo servo, perché la sua benignità dura in eterno.</p>
<p class="C136 V23">Egli si ricordò di noi nella nostra bassa condizione, perché la sua benignità dura in eterno,</p>
<p class="C136 V24">e ci liberò dai nostri nemici, perché la sua benignità dura in eterno.</p>
<p class="C136 V25">Egli dà il cibo a ogni carne, perché la sua benignità dura in eterno.</p>
<p class="C136 V26">Celebrate il DIO del cielo, perché la sua benignità dura in eterno.</p>
<p class="C137 V1">Là, presso i fiumi di Babilonia, sedevamo e piangevamo, ricordandoci di Sion;</p>
<p class="C137 V2">sui salici di quella terra avevamo appese le nostre cetre.</p>
<p class="C137 V3">Là, quelli che ci avevano condotti in cattività ci chiedevano le parole di un canto, sí, quelli che ci opprimevano chiedevano canti di gioia, dicendo: «Cantateci un canto di Sion».</p>
<p class="C137 V4">Come avremmo potuto cantare i canti dell'Eterno in un paese straniero?</p>
<p class="C137 V5">Se mi dimentico di te, o Gerusalemme, dimentichi la mia destra ogni abilità;</p>
<p class="C137 V6">resti la mia lingua attaccata al palato, se non mi ricordo di te, se non metto Gerusalemme al di sopra della mia piú grande gioia.</p>
<p class="C137 V7">Ricordati, o Eterno, dei figli di Edom, che nel giorno di Gerusalemme dicevano: «Demolitela, demolitela fin dalle fondamenta».</p>
<p class="C137 V8">O figlia di Babilonia, che devi esser distrutta beato chi ti darà la retribuzione del male che ci hai fatto!</p>
<p class="C137 V9">Beato chi prende i tuoi bambini e li sbatte contro la roccia!</p>
<p class="C138 V1">Salmo di Davide. Io ti celebrerò con tutto il mio cuore, davanti agli dèi canterò le tue lodi.</p>
<p class="C138 V2">Adorerò rivolto al tuo santo tempio e celebrerò il tuo nome per la tua benignità e per la tua verità, perché tu hai esaltato la tua parola e il tuo nome al di sopra di ogni altra cosa.</p>
<p class="C138 V3">Nel giorno in cui ti ho invocato tu mi hai risposto ed hai accresciuto il vigore dell'anima mia.</p>
<p class="C138 V4">Tutti i re della terra ti celebreranno, o Eterno, quando udranno le parole della tua bocca,</p>
<p class="C138 V5">e canteranno le vie dell'Eterno, perché grande è la gloria dell'Eterno.</p>
<p class="C138 V6">Anche se l'Eterno è eccelso, egli ha riguardo degli umili, ma il superbo lo conosce da lontano.</p>
<p class="C138 V7">Anche se cammino in mezzo all'avversità tu mi conserverai in vita; tu stenderai la mano contro l'ira dei miei nemici e la tua destra mi salverà.</p>
<p class="C138 V8">L'Eterno compirà l'opera sua in me; o Eterno la tua benignità dura per sempre; non abbandonare le opere delle tue mani.</p>
<p class="C139 V1">Al maestro del coro. Salmo di Davide. Tu mi hai investigato, o Eterno e mi conosci.</p>
<p class="C139 V2">Tu sai quando mi siedo e quando mi alzo, tu intendi il mio pensiero da lontano.</p>
<p class="C139 V3">Tu esamini accuratamente il mio cammino e il mio riposo e conosci a fondo tutte le mie vie.</p>
<p class="C139 V4">Poiché prima ancora che la parola sia sulla mia bocca tu, o Eterno, la conosci appieno.</p>
<p class="C139 V5">Tu mi cingi di dietro e davanti e metti la tua mano su di me.</p>
<p class="C139 V6">La tua conoscenza è troppo sublime per me talmente alta che non posso raggiungerla.</p>
<p class="C139 V7">Dove potrei andare lontano dal tuo Spirito, o dove potrei fuggire lontano dalla tua presenza?</p>
<p class="C139 V8">Se salgo in cielo, tu sei là; se stendo il mio letto nello Sceol, ecco, tu sei anche là.</p>
<p class="C139 V9">Se prendo le ali dell'alba e vado a dimorare all'estremità del mare,</p>
<p class="C139 V10">anche là la tua mano mi guiderà e la tua destra mi afferrerà.</p>
<p class="C139 V11">Se dico: «Certo le tenebre mi nasconderanno», persino la notte diventerà luce intorno a me;</p>
<p class="C139 V12">le tenebre stesse non possono nasconderti nulla, anzi la notte risplende come il giorno; le tenebre e la luce, sono uguali per te.</p>
<p class="C139 V13">Sí, tu hai formato le mie interiora, tu mi hai intessuto nel grembo di mia madre.</p>
<p class="C139 V14">Io ti celebrerò, perché sono stato fatto in modo stupendo; le tue opere, sono meravigliose, e io lo so molto bene.</p>
<p class="C139 V15">Le mie ossa non ti erano nascoste quando fui formato in segreto e intessuto nelle profondità della terra.</p>
<p class="C139 V16">I tuoi occhi videro la massa informe del mio corpo, e nel tuo libro erano già scritti tutti i giorni che erano stati fissati per me anche se nessuno di essi esisteva ancora.</p>
<p class="C139 V17">Oh, quanto mi sono preziosi i tuoi pensieri o DIO! Quanto grande è l'intero loro numero!</p>
<p class="C139 V18">Se li volessi contare, sarebbero più numerosi della sabbia; quando mi sveglio sono ancora con te.</p>
<p class="C139 V19">Certamente tu ucciderai l'empio o DIO; perciò voi, uomini di sangue, allontanatevi da me.</p>
<p class="C139 V20">Essi parlano contro di te perfidamente, i tuoi nemici fanno uso del tuo nome invano.</p>
<p class="C139 V21">Non odio forse quelli che ti odiano, o Eterno, e non detesto quelli che si levano contro di te?</p>
<p class="C139 V22">Io li odio di un odio perfetto, essi son divenuti miei nemici.</p>
<p class="C139 V23">Investigami, O DIO, e conosci il mio cuore; provami e conosci i miei pensieri;</p>
<p class="C139 V24">e vedi se vi è in me alcuna via iniqua, e guidami per la via eterna.</p>
<p class="C140 V1">Al maestro del coro. Salmo di Davide. Liberami, o Eterno dagli uomini malvagi; proteggimi dagli uomini violenti,</p>
<p class="C140 V2">che tramano malvagità nel loro cuore: essi si radunano continuamente per far guerra.</p>
<p class="C140 V3">Aguzzano la loro lingua come il serpente e hanno un veleno di aspide sotto le loro labbra, (Sela)</p>
<p class="C140 V4">Preservami, o Eterno, dalle mani dell'empio e proteggimi dall'uomo violento che cospirano per farmi cadere.</p>
<p class="C140 V5">I superbi hanno nascosto per me un laccio e corde, mi hanno teso una rete ai margini del sentiero, hanno disposto tranelli per me. (Sela)</p>
<p class="C140 V6">Io ho detto all'Eterno: «Tu sei il mio DIO, ascolta o Eterno, il grido delle mie suppliche.</p>
<p class="C140 V7">O Eterno il Signore, tu sei la forza della mia salvezza, tu hai coperto il mio capo nel giorno della battaglia.</p>
<p class="C140 V8">O Eterno, non concedere agli empi quel che desiderano, non favorire i loro disegni, perché non si esaltino. (Sela)</p>
<p class="C140 V9">Fa che la testa di quanti mi circondano sia coperta dalla perversità delle loro stesse labbra.</p>
<p class="C140 V10">Cadano loro addosso carboni accesi; siano essi gettati nel fuoco, in fosse profonde, da cui non possano piú risorgere.</p>
<p class="C140 V11">L'uomo maldicente non sia reso stabile sulla terra; la sventura perseguiti l'uomo violento fino alla rovina».</p>
<p class="C140 V12">Io so che l'Eterno difenderà la causa dell'afflitto e farà giustizia al povero.</p>
<p class="C140 V13">Certo i giusti celebreranno il tuo nome, e gli uomini retti abiteranno alla tua presenza.</p>
<p class="C141 V1">Salmo di Davide. O Eterno, io grido a te; affrettati a rispondermi. Porgi orecchio alla mia voce, quando grido a te.</p>
<p class="C141 V2">Giunga la mia preghiera davanti a te come l'incenso, l'elevazione delle mie mani come il sacrificio della sera.</p>
<p class="C141 V3">O Eterno, poni una guardia davanti alla mia bocca.</p>
<p class="C141 V4">Non permettere che il mio cuore sia attirato da alcuna cosa malvagia, per commettere opere malvagie con gli operatori d'iniquità, e fa' che io non mangi dei loro cibi squisiti.</p>
<p class="C141 V5">Mi percuota pure il giusto, sarà una cortesia; mi riprenda pure, sarà come olio sul capo; il mio capo non lo rifiuterà. Ma la mia preghiera continua ad essere contro le loro opere malvagie.</p>
<p class="C141 V6">I loro principi sono stati precipitati dai dirupi, ed essi daranno ascolto alle mie parole, perché sono piacevoli.</p>
<p class="C141 V7">Come quando uno ara e apre la terra, cosí le nostre ossa sono sparse all'ingresso dello Sceol.</p>
<p class="C141 V8">Ma i miei occhi sono rivolti a te, o Eterno, mio Signore; io mi rifugio in te, non lasciarmi indifeso.</p>
<p class="C141 V9">Preservami dal laccio che mi hanno teso e dai tranelli degli operatori d'iniquità.</p>
<p class="C141 V10">Cadano gli empi nelle loro stesse reti, mentre io passerò oltre.</p>
<p class="C142 V1">Cantico di Davide, quando era nella caverna. Preghiera. Io grido con la mia voce all'Eterno; con la mia voce imploro l'Eterno.</p>
<p class="C142 V2">Davanti a lui io effondo il mio lamento davanti a lui espongo la mia avversità.</p>
<p class="C142 V3">Quando il mio spirito veniva meno in me, tu conoscevi il mio cammino. Essi hanno teso un laccio per me sul sentiero che stavo percorrendo.</p>
<p class="C142 V4">Guardo alla mia destra ed ecco: non vi è alcuno che mi riconosca; ogni via di scampo è preclusa; nessuno si prende cura della mia vita.</p>
<p class="C142 V5">grido a te, o Eterno, e dico: «Tu sei il mio rifugio, la mia parte nella terra dei viventi.</p>
<p class="C142 V6">Presta attenzione al mio grido, perche sono ridotto agli estremi; liberami dai miei persecutori, perché sono piú forti di me.</p>
<p class="C142 V7">Fammi uscire dalla prigione, perché possa celebrare il tuo nome. I giusti si stringeranno intorno a me, perché tu mi ricolmerai di beni».</p>
<p class="C143 V1">Salmo di Davide. Ascolta la mia preghiera, o Eterno, porgi orecchio alle mie suppliche; nella tua fedeltà e nella tua giustizia rispondimi.</p>
<p class="C143 V2">E non entrare in giudizio col tuo servo, perché nessun vivente sarà trovato giusto davanti a te.</p>
<p class="C143 V3">Poiché il nemico mi perseguita, egli ha prostrato fino a terra la mia vita; mi fa abitare in luoghi tenebrosi, come quelli che sono morti già da lungo tempo.</p>
<p class="C143 V4">Perciò il mio spirito viene meno dentro di me, e il mio cuore è tutto smarrito dentro di me.</p>
<p class="C143 V5">Ricordo i giorni antichi; medito su tutte le tue opere; rifletto su ciò che le tue mani hanno fatto.</p>
<p class="C143 V6">Protendo le mie mani verso di te, la mia anima è assetata di te, come una terra arida. (Sela)</p>
<p class="C143 V7">Affrettati a rispondermi, o Eterno, lo spirito mio viene meno; non nascondermi il tuo volto, perché non divenga simile a quelli che scendono nella fossa.</p>
<p class="C143 V8">Fammi sentire la tua benignità al mattino, perché io confido in te; fammi conoscere la via per la quale devo camminare, perché io elevo la mia anima a te.</p>
<p class="C143 V9">Liberami dai miei nemici, o Eterno, in te mi nascondo.</p>
<p class="C143 V10">Insegnami a fare la tua volontà, perché tu sei il mio DIO; il tuo buon Spirito mi guidi in terra piana.</p>
<p class="C143 V11">Vivificami, o Eterno, per amore del tuo nome; nella tua giustizia tirami fuori dall'avversità.</p>
<p class="C143 V12">Nella tua benignità distruggi i miei nemici e fa' perire tutti quelli che affliggono l'anima mia, perché io sono il tuo servo.</p>
<p class="C144 V1">Salmo di Davide. Benedetto sia l'Eterno, la mia rocca, che ammaestra le mie mani alla guerra e le mie dita alla battaglia.</p>
<p class="C144 V2">Egli è la mia grazia e la mia fortezza, il mio alto rifugio e il mio liberatore, il mio scudo in cui mi rifugio, colui che rende sottomesso a me il mio popolo.</p>
<p class="C144 V3">O Eterno, che cosa è l'uomo perché te ne curi, o il figlio dell'uomo perché tu ne tenga conto?</p>
<p class="C144 V4">L'uomo è come un soffio e i suoi giorni sono come l'ombra che passa.</p>
<p class="C144 V5">Abbassa i tuoi cieli, o Eterno, e discendi, ed essi fumeranno.</p>
<p class="C144 V6">Lancia i fulmini e disperdili, scaglia le tue frecce e mettili in fuga.</p>
<p class="C144 V7">Stendi la tua mano dall'alto, salvami e liberami dalle grandi acque e dalla mano degli stranieri,</p>
<p class="C144 V8">la cui bocca proferisce menzogna e la cui destra è destra d'inganno.</p>
<p class="C144 V9">O DIO, ti canterò un nuovo cantico, canterò le tue lodi su un'arpa a dieci corde.</p>
<p class="C144 V10">Tu, che dai vittoria ai re e che liberi il tuo servo Davide dalla spada funesta,</p>
<p class="C144 V11">salvami e liberami dalla mano degli stranieri, la cui bocca proferisce menzogna e la cui destra è destra d'inganno.</p>
<p class="C144 V12">I nostri figli nella loro giovinezza siano come piante rigogliose, e le nostre figlie siano come colonne d'angolo, ben scolpite per adornare un palazzo.</p>
<p class="C144 V13">I nostri granai siano ricolmi e forniscano ogni specie di beni; le nostre greggi si riproducano a migliaia e a decine di migliaia nelle nostre campagne;</p>
<p class="C144 V14">i nostri buoi tirino pesanti carichi e non vi sia alcuna irruzione, né sortita, né grido nelle nostre piazze.</p>
<p class="C144 V15">Beato il popolo che è in tale stato; beato il popolo il cui DIO è l'Eterno.</p>
<p class="C145 V1">Salmo di lode. Di Davide. Io ti esalterò, o mio DIO e mio Re, e benedirò il tuo nome in eterno.</p>
<p class="C145 V2">Ti benedirò ogni giorno e loderò il tuo nome in eterno.</p>
<p class="C145 V3">L'Eterno è grande e degno di somma lode, e la sua grandezza è imperscrutabile.</p>
<p class="C145 V4">Una generazione proclamerà le lodi delle tue opere all'altra e annunzierà i tuoi portenti.</p>
<p class="C145 V5">Mediterò sul glorioso splendore della tua maestà e sulle tue meravigliose opere.</p>
<p class="C145 V6">Essi parleranno della potenza delle tue tremende opere, e io racconterò la tua grandezza.</p>
<p class="C145 V7">Essi proclameranno il ricordo della tua grande bontà e canteranno con gioia la tua giustizia.</p>
<p class="C145 V8">L'Eterno è misericordioso e pieno di compassione, lento all'ira e di grande benignità,</p>
<p class="C145 V9">L'Eterno è buono verso tutti e pieno di compassione per tutte le sue opere.</p>
<p class="C145 V10">Tutte le tue opere ti celebreranno o Eterno, e i tuoi santi ti benediranno.</p>
<p class="C145 V11">Essi parleranno della gloria del tuo regno e racconteranno della tua potenza.</p>
<p class="C145 V12">per far conoscere ai figli degli uomini i tuoi portenti e il glorioso splendore del tuo regno.</p>
<p class="C145 V13">Il tuo regno è un regno eterno e il tuo dominio dura per ogni età.</p>
<p class="C145 V14">L'Eterno sostiene tutti quelli che cadono e rialza tutti quelli che sono abbattuti.</p>
<p class="C145 V15">Gli occhi di tutti guardano a te con aspettazione, e tu dai loro il cibo a suo tempo.</p>
<p class="C145 V16">Tu apri la tua mano e appaghi il desiderio di ogni essere vivente.</p>
<p class="C145 V17">L'Eterno è giusto in tutte le sue vie e benigno in tutte le sue opere.</p>
<p class="C145 V18">L'Eterno è vicino a tutti quelli che lo invocano, a tutti quelli che lo invocano in verità.</p>
<p class="C145 V19">Egli soddisfa il desiderio di quelli che lo temono, ode il loro grido e li salva.</p>
<p class="C145 V20">L'Eterno protegge tutti quelli che l'amano e distruggerà tutti gli empi.</p>
<p class="C145 V21">La mia bocca narrerà la lode dell'Eterno, e ogni carne benedirà il suo santo nome per sempre.</p>
<p class="C146 V1">Alleluia. Anima mia, loda l'Eterno.</p>
<p class="C146 V2">Io loderò l'Eterno finché ho vita, canterò le lodi del mio DIO per tutta la mia esistenza.</p>
<p class="C146 V3">Non confidate nei principi né in alcun figlio d'uomo, che non può salvare.</p>
<p class="C146 V4">Quando il suo spirito se ne va, egli ritorna alla terra, e in quello stesso giorno i suoi progetti periscono.</p>
<p class="C146 V5">Beato colui che ha il DIO di Giacobbe per suo aiuto, la cui speranza è nell'Eterno, il suo DIO,</p>
<p class="C146 V6">che ha fatto i cieli e la terra, il mare e tutto ciò che è in essi, che serba la fedeltà in eterno,</p>
<p class="C146 V7">che rende giustizia agli oppressi e dà il cibo agli affamati. L'Eterno libera i prigionieri.</p>
<p class="C146 V8">L'Eterno apre gli occhi ai ciechi, l'Eterno rialza quelli che sono abbattuti, l'Eterno ama i giusti.</p>
<p class="C146 V9">L'Eterno protegge i forestieri, soccorre l'orfano e la vedova ma sovverte la via degli empi.</p>
<p class="C146 V10">L'Eterno regna per sempre il tuo DIO, o Sion, per ogni età. Alleluia.</p>
<p class="C147 V1">Lodate l'Eterno, perché è cosa buona cantare le lodi al nostro DIO, perché è piacevole e conveniente lodarlo.</p>
<p class="C147 V2">L'Eterno edifica Gerusalemme e raccoglie i dispersi d'Israele</p>
<p class="C147 V3">Egli guarisce quelli che hanno il cuore rotto e fascia le loro ferite.</p>
<p class="C147 V4">Conta il numero delle stelle e le chiama tutte per nome.</p>
<p class="C147 V5">Grande è il nostro Signore, immensa è la sua potenza e infinita la sua intelligenza.</p>
<p class="C147 V6">L'Eterno innalza gli umili, ma abbassa i malvagi fino a terra.</p>
<p class="C147 V7">Cantate all'Eterno con ringraziamento, cantate con la cetra le lodi al nostro DIO,</p>
<p class="C147 V8">che copre il cielo di nuvole, prepara la pioggia per la terra e fa crescere l'erba sui monti.</p>
<p class="C147 V9">Egli provvede cibo al bestiame e ai piccoli dei corvi che gridano.</p>
<p class="C147 V10">Egli non si compiace nella forza del cavallo né prende alcun piacere nelle gambe dell'uomo.</p>
<p class="C147 V11">L'Eterno prende piacere in quelli che lo temono in quelli che sperano nella sua benignità.</p>
<p class="C147 V12">Loda l'Eterno, o Gerusalemme, celebra il tuo DIO, o Sion.</p>
<p class="C147 V13">Poiché egli ha rinforzato le sbarre delle tue porte e ha benedetto i tuoi figli in mezzo a te.</p>
<p class="C147 V14">Egli conserva la pace entro i tuoi confini e ti sazia col fior di frumento.</p>
<p class="C147 V15">Invia sulla terra il suo comando, la sua parola corre velocissima.</p>
<p class="C147 V16">Manda la neve come lana e sparge la brina come cenere.</p>
<p class="C147 V17">Getta la sua grandine come a pezzi; chi può resistere al suo freddo?</p>
<p class="C147 V18">Manda la sua parola e li fa sciogliere fa soffiare il suo vento, e le acque corrono.</p>
<p class="C147 V19">Egli ha fatto conoscere la sua parola a Giacobbe, i suoi statuti e i suoi decreti a Israele.</p>
<p class="C147 V20">Egli non ha fatto questo con alcun'altra nazione, ed esse non conoscono i suoi decreti. Alleluia.</p>
<p class="C148 V1">Alleluia. Lodate l'Eterno dai cieli, lodatelo nei luoghi altissimi.</p>
<p class="C148 V2">Lodatelo, voi tutti suoi angeli, lodatelo voi tutti suoi eserciti.</p>
<p class="C148 V3">Lodatelo, sole e luna, lodatelo, voi tutte stelle lucenti.</p>
<p class="C148 V4">Lodatelo, voi cieli dei cieli, e voi acque al di sopra dei cieli</p>
<p class="C148 V5">Tutte queste cose lodino il nome dell'Eterno, perché egli comandò, ed esse furono create.</p>
<p class="C148 V6">Egli le ha stabilite per sempre, in eterno; ha fatto uno statuto che non passerà mai.</p>
<p class="C148 V7">Lodate l'Eterno dalla terra, voi mostri marini e oceani tutti,</p>
<p class="C148 V8">fuoco e grandine, neve e nubi, vento di tempesta che esegue i suoi ordini;</p>
<p class="C148 V9">monti e colli tutti, alberi fruttiferi e cedri tutti;</p>
<p class="C148 V10">voi tutti animali selvatici e domestici, rettili e uccelli alati;</p>
<p class="C148 V11">voi re della terra e popoli tutti, principi e giudici tutti della terra;</p>
<p class="C148 V12">giovani e fanciulle, vecchi e bambini.</p>
<p class="C148 V13">Lodino il nome dell'Eterno, perché solo il suo nome è esaltato. La sua gloria è al di sopra della terra e dei cieli.</p>
<p class="C148 V14">Egli ha accresciuto la forza del suo popolo, un motivo questo di lode per tutti i suoi santi, per i figli d'Israele, un popolo a lui vicino. Alleluia.</p>
<p class="C149 V1">Alleluia. Cantate all'Eterno un canto nuovo, cantate la sua lode nell'assemblea dei santi.</p>
<p class="C149 V2">Si rallegri Israele in colui che lo ha fatto, esultino i figli di Sion nel loro Re.</p>
<p class="C149 V3">Lodino il suo nome con la danza, cantino le sue lodi col tamburello e la cetra,</p>
<p class="C149 V4">perché l'Eterno si compiace nel suo popolo; egli corona di salvezza gli umili.</p>
<p class="C149 V5">Esultino i santi nella gloria, cantino di gioia sui loro letti.</p>
<p class="C149 V6">Abbiano nella loro bocca le lodi di DIO e nella loro mano una spada a due tagli,</p>
<p class="C149 V7">per far vendetta sulle nazioni e infliggere castighi sui popoli,</p>
<p class="C149 V8">per legare i loro re con catene e i loro nobili con ceppi di ferro,</p>
<p class="C149 V9">per eseguire su di loro il giudizio scritto. Questo è l'onore riservato a tutti i suoi santi. Alleluia.</p>
<p class="C150 V1">Alleluia, lodate DIO nel suo santuario, lodatelo nel firmamento della sua potenza.</p>
<p class="C150 V2">Lodatelo per i suoi portenti, lodatelo secondo la sua grandezza.</p>
<p class="C150 V3">Lodatelo col suono della tromba, lodatelo con l'arpa e con la cetra.</p>
<p class="C150 V4">Lodatelo col tamburello e con la danza, lodatelo con strumenti a corda e a fiato.</p>
<p class="C150 V5">Lodatelo con cembali risonanti, lodatelo con cembali squillanti.</p>
<p class="C150 V6">Ogni cosa che respira lodi l'Eterno. Alleluia.</p>
</div>
</div>
<div class="edizione RIVEDUTA">
<div class="libro Sal">
<p class="CCAPITOLO VVERSO">TESTO</p>
<p class="C1 V1">Beato l'uomo che non cammina secondo il consiglio degli empi, che non si ferma nella via dei peccatori; né si siede in compagnia degli schernitori;</p>
<p class="C1 V2">ma il cui diletto è nella legge del SIGNORE, e su quella legge medita giorno e notte.</p>
<p class="C1 V3">Egli sarà come un albero piantato vicino a ruscelli, il quale dà il suo frutto nella sua stagione, e il cui fogliame non appassisce; e tutto quello che fa, prospererà.</p>
<p class="C1 V4">Non così gli empi; anzi son come pula che il vento disperde.</p>
<p class="C1 V5">Perciò gli empi non reggeranno davanti al giudizio, né i peccatori nell'assemblea dei giusti.</p>
<p class="C1 V6">Poiché il SIGNORE conosce la via dei giusti, ma la via degli empi conduce alla rovina.</p>
<p class="C2 V1">Perché questo tumulto fra le nazioni, e perché meditano i popoli cose vane?</p>
<p class="C2 V2">I re della terra si danno convegno e i prìncipi congiurano insieme contro il SIGNORE e contro il suo Unto, dicendo:</p>
<p class="C2 V3">«Spezziamo i loro legami, e liberiamoci dalle loro catene».</p>
<p class="C2 V4">Colui che siede nei cieli ne riderà; il Signore si farà beffe di loro.</p>
<p class="C2 V5">Egli parlerà loro nella sua ira, e nel suo furore li renderà smarriti:</p>
<p class="C2 V6">«Sono io», dirà, «che ho stabilito il mio re sopra Sion, il mio monte santo».</p>
<p class="C2 V7">Io annunzierò il decreto: Il SIGNORE mi ha detto: «Tu sei mio figlio, oggi io t'ho generato.</p>
<p class="C2 V8">Chiedimi, io ti darò in eredità le nazioni e in possesso le estremità della terra.</p>
<p class="C2 V9">Tu le spezzerai con una verga di ferro; tu le frantumerai come un vaso d'argilla».</p>
<p class="C2 V10">Ora, o re, siate saggi; lasciatevi correggere, o giudici della terra.</p>
<p class="C2 V11">Servite il SIGNORE con timore, e gioite con tremore.</p>
<p class="C2 V12">Rendete omaggio al figlio, affinché il SIGNORE non si adiri e voi non periate nella vostra via, perché improvvisa l'ira sua potrebbe divampare. Beati tutti quelli che confidano in lui!</p>
<p class="C3 V1">Salmo di Davide, composto quand'egli fuggiva davanti ad Absalom, suo figlio. O SIGNORE, quanto sono numerosi i miei nemici! Molti son quelli che insorgono contro di me,</p>
<p class="C3 V2">molti quelli che dicono di me: «Non c'è più salvezza per lui presso Dio!» [Pausa]</p>
<p class="C3 V3">Ma tu, o SIGNORE, sei uno scudo attorno a me, sei la mia gloria, colui che mi rialza il capo.</p>
<p class="C3 V4">Con la mia voce io grido al SIGNORE, ed egli mi risponde dal suo monte santo. [Pausa]</p>
<p class="C3 V5">Io mi son coricato e ho dormito, poi mi sono risvegliato, perché il SIGNORE mi sostiene.</p>
<p class="C3 V6">Io non temo le miriadi di genti che si sono accampate contro di me d'ogni intorno.</p>
<p class="C3 V7">Ergiti, o SIGNORE, salvami, Dio mio; poiché tu hai percosso tutti i miei nemici sulla guancia, hai rotto i denti agli empi.</p>
<p class="C3 V8">Al SIGNORE appartiene la salvezza; la tua benedizione sia sul tuo popolo! [Pausa]</p>
<p class="C4 V1">Al direttore del coro. Per strumenti a corda. Salmo di Davide. Quand'io grido, rispondimi, o Dio della mia giustizia; quand'ero in pericolo, tu m'hai liberato; abbi pietà di me ed esaudisci la mia preghiera!</p>
<p class="C4 V2">O figli degli uomini, fino a quando si farà oltraggio alla mia gloria? Fino a quando amerete vanità e andrete dietro a menzogna? [Pausa]</p>
<p class="C4 V3">Sappiate che il SIGNORE si è scelto uno ch'egli ama; il SIGNORE m'esaudirà quando griderò a lui.</p>
<p class="C4 V4">Tremate e non peccate; sui vostri letti ragionate in cuor vostro e tacete. [Pausa]</p>
<p class="C4 V5">Offrite sacrifici di giustizia, e confidate nel SIGNORE.</p>
<p class="C4 V6">Molti van dicendo: «Chi ci farà veder la prosperità?» O SIGNORE, fa' risplendere su di noi la luce del tuo volto!</p>
<p class="C4 V7">Tu m'hai messo in cuore più gioia di quella che essi provano quando il loro grano e il loro mosto abbondano.</p>
<p class="C4 V8">In pace mi coricherò e in pace dormirò, perché tu solo, o SIGNORE, mi fai abitare al sicuro.</p>
<p class="C5 V1">Al direttore del coro. Per strumenti a fiato. Salmo di Davide. Porgi l'orecchio alle mie parole, o SIGNORE, sii attento ai miei sospiri.</p>
<p class="C5 V2">Odi il mio grido d'aiuto, o mio Re e mio Dio, perché a te rivolgo la mia preghiera.</p>
<p class="C5 V3">O SIGNORE, al mattino tu ascolti la mia voce; al mattino ti offro la mia preghiera e attendo un tuo cenno;</p>
<p class="C5 V4">poiché tu non sei un Dio che prenda piacere nell'empietà; presso di te il male non trova dimora.</p>
<p class="C5 V5">Quelli che si vantano non resisteranno davanti agli occhi tuoi; tu detesti tutti gli operatori d'iniquità.</p>
<p class="C5 V6">Tu farai perire i bugiardi; il SIGNORE disprezza l'uomo sanguinario e disonesto.</p>
<p class="C5 V7">Ma io, per la tua grande bontà, potrò entrare nella tua casa; rivolto al tuo tempio santo, adorerò con timore.</p>
<p class="C5 V8">O SIGNORE, guidami con la tua giustizia, a causa dei miei nemici; che io veda diritta davanti a me la tua via;</p>
<p class="C5 V9">poiché nella loro bocca non c'è sincerità, il loro cuore è pieno di malizia; la loro gola è un sepolcro aperto, lusingano con la loro lingua.</p>
<p class="C5 V10">Condannali, o Dio! Non riescano nei loro propositi! Scacciali per tutti i loro misfatti, poiché si son ribellati a te.</p>
<p class="C5 V11">Si rallegreranno tutti quelli che in te confidano; manderanno grida di gioia per sempre. Tu li proteggerai, e quelli che amano il tuo nome si rallegreranno in te,</p>
<p class="C5 V12">perché tu, o SIGNORE, benedirai il giusto; come scudo lo circonderai con il tuo favore.</p>
<p class="C6 V1">Al direttore del coro. Per strumenti a corda. Su ottava. Salmo di Davide. O SIGNORE, non correggermi nella tua ira, non castigarmi nel tuo sdegno.</p>
<p class="C6 V2">Abbi pietà di me, o SIGNORE, perché sono sfinito; risanami, o SIGNORE, perché le mie ossa son tutte tremanti.</p>
<p class="C6 V3">Anche l'anima mia è tutta tremante; e tu, o SIGNORE, fino a quando?...</p>
<p class="C6 V4">Ritorna, o SIGNORE, liberami; salvami, per la tua misericordia.</p>
<p class="C6 V5">Poiché nella morte non c'è memoria di te; chi ti celebrerà nel soggiorno dei morti?</p>
<p class="C6 V6">Io sono esausto a forza di gemere; ogni notte inondo di pianto il mio letto e bagno di lacrime il mio giaciglio.</p>
<p class="C6 V7">L'occhio mio si consuma di dolore, invecchia a causa di tutti i miei nemici.</p>
<p class="C6 V8">Via da me, voi tutti malfattori; poiché il SIGNORE ha udito la voce del mio pianto.</p>
<p class="C6 V9">Il SIGNORE ha ascoltato la mia supplica, il SIGNORE accoglie la mia preghiera.</p>
<p class="C6 V10">Tutti i miei nemici siano confusi e grandemente smarriti; voltino le spalle per la vergogna in un attimo.</p>
<p class="C7 V1">Lamento che Davide cantò al SIGNORE, a proposito di Cus il Beniaminita. O SIGNORE, Dio mio, in te confido; salvami da chi mi perseguita, liberami;</p>
<p class="C7 V2">affinché il nemico, come un leone, non sbrani l'anima mia lacerandola, senza che alcuno mi liberi.</p>
<p class="C7 V3">O SIGNORE, Dio mio, se ho fatto così: se c'è perversità nelle mie mani,</p>
<p class="C7 V4">se ho reso male per bene a chi viveva in pace con me (io che ho lasciato andar libero colui che mi era nemico senza ragione)</p>
<p class="C7 V5">il mio nemico perseguiti pure la mia anima e la raggiunga, calpesti al suolo la mia vita e getti pure la mia gloria nella polvere. [Pausa]</p>
<p class="C7 V6">Ergiti, o SIGNORE, nell'ira tua, innàlzati contro il furore dei miei nemici, e dèstati in mio favore.</p>
<p class="C7 V7">Tu hai decretato il giudizio. L'assemblea dei popoli ti circondi, e sali a sedere al di sopra d'essa in luogo elevato.</p>
<p class="C7 V8">Il SIGNORE giudica i popoli; giudica me, o SIGNORE, secondo la mia giustizia e la mia integrità.</p>
<p class="C7 V9">Fa' che cessi la malvagità degli empi, ma sostieni il giusto; poiché sei il Dio giusto che conosce i cuori e i reni.</p>
<p class="C7 V10">Dio è il mio scudo: egli salva gli uomini retti.</p>
<p class="C7 V11">Dio è un giusto giudice, un Dio che si sdegna ogni giorno.</p>
<p class="C7 V12">Se il malvagio non si converte, egli affila la sua spada; egli ha teso l'arco suo e lo tiene pronto;</p>
<p class="C7 V13">dispone contro di lui strumenti di morte; le sue frecce le rende infocate.</p>
<p class="C7 V14">Ecco, il malvagio è in doglie per produrre iniquità. Egli ha concepito malizia e partorisce menzogna.</p>
<p class="C7 V15">Ha scavato una fossa e l'ha fatta profonda, ma è caduto nella fossa che ha preparata.</p>
<p class="C7 V16">La sua malizia gli ripiomberà sul capo, la sua violenza gli ricadrà sulla testa.</p>
<p class="C7 V17">Io loderò il SIGNORE per la sua giustizia, salmeggerò al nome del SIGNORE, l'Altissimo.</p>
<p class="C8 V1">Al direttore del coro. Sulla Ghittea. Salmo di Davide. O SIGNORE, Signore nostro, quant'è magnifico il tuo nome in tutta la terra! Tu hai posto la tua maestà nei cieli.</p>
<p class="C8 V2">Dalla bocca dei bambini e dei lattanti hai tratto una forza, a causa dei tuoi nemici, per ridurre al silenzio l'avversario e il vendicatore.</p>
<p class="C8 V3">Quand'io considero i tuoi cieli, opera delle tue dita, la luna e le stelle che tu hai disposte,</p>
<p class="C8 V4">che cos'è l'uomo perché tu lo ricordi? Il figlio dell'uomo perché te ne prenda cura?</p>
<p class="C8 V5">Eppure tu l'hai fatto solo di poco inferiore a Dio, e l'hai coronato di gloria e d'onore.</p>
<p class="C8 V6">Tu lo hai fatto dominare sulle opere delle tue mani, hai posto ogni cosa sotto i suoi piedi:</p>
<p class="C8 V7">pecore e buoi tutti quanti e anche le bestie selvatiche della campagna;</p>
<p class="C8 V8">gli uccelli del cielo e i pesci del mare, tutto quel che percorre i sentieri dei mari.</p>
<p class="C8 V9">O SIGNORE, Signore nostro, quant'è magnifico il tuo nome in tutta la terra!</p>
<p class="C9 V1">Al direttore del coro. Su «Muori per il figlio». Salmo di Davide. Io celebrerò il SIGNORE con tutto il mio cuore, narrerò tutte le tue meraviglie.</p>
<p class="C9 V2">Mi rallegrerò ed esulterò in te, salmeggerò al tuo nome, o Altissimo,</p>
<p class="C9 V3">poiché i miei nemici voltan le spalle, cadono e periscono davanti a te.</p>
<p class="C9 V4">Tu infatti hai sostenuto il mio diritto e la mia causa; ti sei assiso sul trono come giusto giudice.</p>
<p class="C9 V5">Tu hai rimproverato le nazioni, hai fatto perire l'empio, hai cancellato il loro nome per sempre.</p>
<p class="C9 V6">È finita per il nemico! Son rovine perenni! Delle città che hai distrutte si è perso perfino il ricordo.</p>
<p class="C9 V7">Il SIGNORE siede come re in eterno; egli ha preparato il suo trono per il giudizio.</p>
<p class="C9 V8">Giudicherà il mondo con giustizia, giudicherà i popoli con rettitudine.</p>
<p class="C9 V9">Il SIGNORE sarà un rifugio sicuro per l'oppresso, un rifugio sicuro in tempo d'angoscia;</p>
<p class="C9 V10">quelli che conoscono il tuo nome confideranno in te, perché, o SIGNORE, tu non abbandoni quelli che ti cercano.</p>
<p class="C9 V11">Salmeggiate al SIGNORE che abita in Sion, raccontate tra i popoli le sue opere.</p>
<p class="C9 V12">Perché colui che domanda ragione del sangue si ricorda dei miseri e non ne dimentica il grido.</p>
<p class="C9 V13">Abbi pietà di me, o SIGNORE! Vedi come mi affliggono quelli che mi odiano, o tu che mi fai risalire dalle porte della morte,</p>
<p class="C9 V14">affinché io racconti le tue lodi. Alle porte della figlia di Sion festeggerò per la tua salvezza.</p>
<p class="C9 V15">Le nazioni sono sprofondate nella fossa che avevano fatta; il loro piede è stato preso nella rete che avevano tesa.</p>
<p class="C9 V16">Il SIGNORE s'è fatto conoscere, ha fatto giustizia; l'empio è caduto nella trappola tesa con le proprie mani. (interludio. Pausa)</p>
<p class="C9 V17">Gli empi se ne andranno al soggiorno dei morti, sì, tutte le nazioni che dimenticano Dio.</p>
<p class="C9 V18">Certamente il povero non sarà dimenticato per sempre, né la speranza dei miseri resterà delusa in eterno.</p>
<p class="C9 V19">Ergiti, o SIGNORE! Non lasciar che prevalga il mortale; siano giudicate le nazioni in tua presenza.</p>
<p class="C9 V20">O SIGNORE, infondi spavento in loro; i popoli riconoscano che son mortali. [Pausa]</p>
<p class="C10 V1">O SIGNORE, perché te ne stai lontano? Perché ti nascondi in tempo d'angoscia?</p>
<p class="C10 V2">L'empio nella sua superbia perseguita con furore i miseri; essi rimangono presi nelle insidie tese dai malvagi:</p>
<p class="C10 V3">poiché l'empio si gloria delle brame dell'anima sua, benedice il rapace e disprezza il SIGNORE.</p>
<p class="C10 V4">L'empio, con viso altero, dice: «Il SIGNORE non farà inchieste». Tutti i suoi pensieri sono: «Non c'è Dio!»</p>
<p class="C10 V5">Le sue vie son prospere in ogni tempo; cosa troppo alta per lui sono i tuoi giudizi; con un soffio egli disperde tutti i suoi nemici.</p>
<p class="C10 V6">Egli dice in cuor suo: «Non sarò mai smosso; d'età in età non m'accadrà male alcuno».</p>
<p class="C10 V7">La sua bocca è piena di maledizione, di frodi e di violenza; sotto la sua lingua c'è malizia e iniquità.</p>
<p class="C10 V8">Egli sta in agguato nei villaggi; uccide l'innocente in luoghi nascosti; i suoi occhi spiano il misero.</p>
<p class="C10 V9">Sta in agguato nel suo nascondiglio come un leone nella sua tana; sta in agguato per sorprendere il misero; egli sorprende lo sventurato trascinandolo nella sua rete.</p>
<p class="C10 V10">Se ne sta quatto e chino, e gli infelici soccombono alla sua forza.</p>
<p class="C10 V11">Dice in cuor suo: «Dio dimentica, nasconde la sua faccia, non vedrà mai».</p>
<p class="C10 V12">Ergiti, o SIGNORE! O Dio, alza la tua mano! Non dimenticare i miseri.</p>
<p class="C10 V13">Perché l'empio disprezza Dio? Perché dice in cuor suo: «Non ne chiederà conto?»</p>
<p class="C10 V14">Invece tu hai visto; poiché tu tieni conto della malvagità e dei soprusi per poi ripagare con la tua mano. A te si abbandona il misero; tu sei il sostegno dell'orfano.</p>
<p class="C10 V15">Spezza il braccio dell'empio e del malvagio; punisci la sua empietà, e tu non la ritrovi più.</p>
<p class="C10 V16">Il SIGNORE è re in eterno; le nazioni sono state sterminate dalla sua terra.</p>
<p class="C10 V17">O SIGNORE, tu esaudisci il desiderio degli umili; tu fortifichi il cuor loro, porgi il tuo orecchio</p>
<p class="C10 V18">per render giustizia all'orfano e all'oppresso, affinché l'uomo, che è fatto di terra, cessi d'incutere spavento.</p>
<p class="C11 V1">Al direttore del coro. Di Davide. Io confido nel SIGNORE. Voi, come potete dire all'anima mia: «Fuggi al tuo monte come un uccello»?</p>
<p class="C11 V2">Poiché, ecco, gli empi tendono l'arco, aggiustano le loro frecce sulla corda per tirarle nell'oscurità, contro i retti di cuore.</p>
<p class="C11 V3">Quando le fondamenta sono rovinate, che cosa può fare il giusto?</p>
<p class="C11 V4">Il SIGNORE è nel suo tempio santo; il SIGNORE ha il suo trono nei cieli; i suoi occhi vedono, le sue pupille scrutano i figli degli uomini.</p>
<p class="C11 V5">Il SIGNORE scruta il giusto, ma detesta l'empio e colui che ama la violenza.</p>
<p class="C11 V6">Egli farà piovere sull'empio carboni accesi; zolfo e vento infocato sarà il contenuto del loro calice.</p>
<p class="C11 V7">Poiché il SIGNORE è giusto; egli ama la giustizia; gli uomini retti contempleranno il suo volto.</p>
<p class="C12 V1">Al direttore del coro. Su ottava. Salmo di Davide. Salva, o SIGNORE, poiché non ci sono più giusti, e i fedeli vengono a mancare tra i figli degli uomini.</p>
<p class="C12 V2">Ciascuno mente parlando con il prossimo; parla con labbro adulatore e con cuore doppio.</p>
<p class="C12 V3">Il SIGNORE recida tutte le labbra adulatrici, la lingua che parla con arroganza,</p>
<p class="C12 V4">di quelli che dicono: «Con le nostre lingue prevarremo; le nostre labbra sono per noi; chi potrebbe dominarci?»</p>
<p class="C12 V5">Per l'oppressione dei miseri, per il grido d'angoscia dei bisognosi, "ora mi ergerò", dice il SIGNORE, "e darò la salvezza a chi la brama".</p>
<p class="C12 V6">Le parole del SIGNORE son parole pure, sono argento raffinato in un crogiuolo di terra, purificato sette volte.</p>
<p class="C12 V7">Tu, SIGNORE, li proteggerai, li preserverai da questa gente per sempre.</p>
<p class="C12 V8">Gli empi vanno in giro dappertutto quando la bassezza regna sui figli degli uomini.</p>
<p class="C13 V1">Al direttore del coro. Salmo di Davide. Fino a quando, o SIGNORE, mi dimenticherai? Sarà forse per sempre? Fino a quando mi nasconderai il tuo volto?</p>
<p class="C13 V2">Fino a quando avrò l'ansia nell'anima e l'affanno nel cuore tutto il giorno? Fino a quando s'innalzerà il nemico su di me?</p>
<p class="C13 V3">Guarda, rispondimi, o SIGNORE, mio Dio! Illumina i miei occhi perché io non m'addormenti del sonno della morte,</p>
<p class="C13 V4">affinché il mio nemico non dica: «L'ho vinto!» e non esultino i miei avversari se io vacillo.</p>
<p class="C13 V5">Quanto a me, io confido nella tua bontà; il mio cuore gioirà per la tua salvezza;</p>
<p class="C13 V6">13-5 io canterò al SIGNORE perché m'ha fatto del bene.</p>
<p class="C14 V1">Al direttore del coro. Di Davide. Lo stolto ha detto in cuor suo: «Non c'è Dio». Sono corrotti, fanno cose abominevoli; non c'è nessuno che faccia il bene.</p>
<p class="C14 V2">Il SIGNORE ha guardato dal cielo i figli degli uomini, per vedere se vi è una persona intelligente, che ricerchi Dio.</p>
<p class="C14 V3">Tutti si sono sviati, tutti sono corrotti, non c'è nessuno che faccia il bene, neppure uno.</p>
<p class="C14 V4">Son dunque senza conoscenza tutti questi malvagi, che divorano il mio popolo come se fosse pane e non invocano il SIGNORE?</p>
<p class="C14 V5">Ma ecco, son presi da grande spavento quando Dio appare in mezzo ai giusti.</p>
<p class="C14 V6">Voi cercate di confondere le speranze del misero, perché il SIGNORE è il suo rifugio.</p>
<p class="C14 V7">Oh, chi darà da Sion la salvezza a Israele? Quando il SIGNORE farà ritornare gli esuli del suo popolo, Giacobbe esulterà, Israele si rallegrerà.</p>
<p class="C15 V1">Salmo di Davide. O SIGNORE, chi dimorerà nella tua tenda? Chi abiterà sul tuo santo monte?</p>
<p class="C15 V2">Colui che è puro e agisce con giustizia, e dice la verità come l'ha nel cuore;</p>
<p class="C15 V3">che non calunnia con la sua lingua, né fa male alcuno al suo vicino, né insulta il suo prossimo.</p>
<p class="C15 V4">Agli occhi suoi è spregevole il malvagio, ma egli onora quelli che temono il SIGNORE. Se anche ha giurato a suo danno, non cambia;</p>
<p class="C15 V5">non dà il suo denaro a usura, né accetta regali a danno dell'innocente. Chi agisce così non sarà mai smosso.</p>
<p class="C16 V1">Inno di Davide. Proteggimi, o Dio, perché io confido in te.</p>
<p class="C16 V2">Ho detto a Dio: «Tu sei il mio Signore; non ho bene alcuno all'infuori di te;</p>
<p class="C16 V3">quanto ai santi che son sulla terra, essi sono la gente onorata in cui ripongo tutto il mio affetto.</p>
<p class="C16 V4">I dolori di quelli che corrono dietro ad altri dèi saran moltiplicati; io non offrirò le loro libazioni di sangue, né le mie labbra proferiranno i loro nomi.</p>
<p class="C16 V5">Il SIGNORE è la mia parte di eredità e il mio calice; tu sostieni quel che mi è toccato in sorte.</p>
<p class="C16 V6">La sorte mi ha assegnato luoghi deliziosi; una bella eredità mi è toccata!</p>
<p class="C16 V7">Benedirò il SIGNORE che mi consiglia; anche il mio cuore mi istruisce di notte.</p>
<p class="C16 V8">Io ho sempre posto il SIGNORE davanti agli occhi miei; poich'egli è alla mia destra, io non sarò affatto smosso.</p>
<p class="C16 V9">Perciò il mio cuore si rallegra, l'anima mia esulta; anche la mia carne dimorerà al sicuro;</p>
<p class="C16 V10">poiché tu non abbandonerai l'anima mia in potere della morte, né permetterai che il tuo santo subisca la decomposizione.</p>
<p class="C16 V11">Tu m'insegni la via della vita; vi son gioie a sazietà in tua presenza; alla tua destra vi son delizie in eterno.</p>
<p class="C17 V1">Preghiera di Davide. O SIGNORE, ascolta ciò che è giusto, sii attento al mio grido; porgi orecchio alla mia preghiera che non viene da labbra ingannatrici.</p>
<p class="C17 V2">Dalla tua presenza venga alla luce il mio diritto; gli occhi tuoi riconoscano la rettitudine.</p>
<p class="C17 V3">Tu hai scrutato il mio cuore, l'hai visitato nella notte; mi hai provato e non hai trovato nulla; la mia bocca non va oltre il mio pensiero.</p>
<p class="C17 V4">Quanto alle opere degli uomini, io, per ubbidire alla parola delle tue labbra, mi son guardato dalle vie del violento.</p>
<p class="C17 V5">I miei passi si son tenuti saldi sui tuoi sentieri, i miei piedi non hanno vacillato.</p>
<p class="C17 V6">Io t'invoco, perché tu m'esaudisci, o Dio; inclina verso di me il tuo orecchio, ascolta le mie parole!</p>
<p class="C17 V7">Mostrami le meraviglie della tua bontà, o tu che con la tua destra salvi chi cerca un rifugio al riparo dai suoi avversari.</p>
<p class="C17 V8">Abbi cura di me come la pupilla dell'occhio, nascondimi, all'ombra delle tue ali,</p>
<p class="C17 V9">dagli empi che vogliono la mia rovina, dai nemici mortali che mi circondano.</p>
<p class="C17 V10">Sono duri di cuore a causa delle loro ricchezze, la loro bocca parla con arroganza.</p>
<p class="C17 V11">Ora ci stanno accerchiando, seguono i nostri passi; ci spiano per abbatterci.</p>
<p class="C17 V12">Il mio nemico sembra un leone che voglia sbranare la preda, un leoncello che sta in agguato nei nascondigli.</p>
<p class="C17 V13">Ergiti, o SIGNORE, affrontalo, abbattilo; liberami dall'empio con la tua spada;</p>
<p class="C17 V14">liberami, con la tua mano, dagli uomini, o SIGNORE, dagli uomini del mondo, il cui compenso è solo in questa vita, e il cui ventre tu riempi con i tuoi beni; di questi si saziano i loro figli, e lasciano il resto dei loro averi ai loro bambini.</p>
<p class="C17 V15">Quanto a me, per la mia giustizia, contemplerò il tuo volto; mi sazierò, al mio risveglio, della tua presenza.</p>
<p class="C18 V1">Al direttore del coro. Di Davide, servo del SIGNORE, il quale rivolse al SIGNORE le parole di questo cantico, quando il SIGNORE lo liberò dalla mano di Saul. Egli disse: «Io ti amo, o SIGNORE, mia forza!</p>
<p class="C18 V2">Il SIGNORE è la mia ròcca, la mia fortezza, il mio liberatore; il mio Dio, la mia rupe, in cui mi rifugio, il mio scudo, il mio potente salvatore, il mio alto rifugio.</p>
<p class="C18 V3">Io invocai il SIGNORE ch'è degno d'ogni lode e fui salvato dai miei nemici.</p>
<p class="C18 V4">I legami della morte m'avevano circondato, i torrenti della distruzione m'avevano spaventato.</p>
<p class="C18 V5">I legami del soggiorno dei morti mi avevano attorniato, i lacci della morte m'avevano sorpreso.</p>
<p class="C18 V6">Nella mia angoscia invocai il SIGNORE, gridai al mio Dio. Egli udì la mia voce dal suo tempio, il mio grido giunse a lui, ai suoi orecchi.</p>
<p class="C18 V7">Allora la terra fu scossa e tremò, le fondamenta dei monti furono smosse e scrollate; perch'egli era colmo di sdegno.</p>
<p class="C18 V8">Un fumo saliva dalle sue narici; un fuoco consumante gli usciva dalla bocca e ne venivan fuori carboni accesi.</p>
<p class="C18 V9">Egli abbassò i cieli e discese, una fitta nube aveva sotto i piedi.</p>
<p class="C18 V10">Cavalcava un cherubino e volava; volava veloce sulle ali del vento;</p>
<p class="C18 V11">aveva fatto delle tenebre la sua stanza nascosta; aveva posto intorno a sé, per suo padiglione, l'oscurità delle acque, le dense nubi dei cieli.</p>
<p class="C18 V12">Per lo splendore che emanava da lui, le dense nubi si sciolsero con grandine e con carboni ardenti.</p>
<p class="C18 V13">Il SIGNORE tonò nei cieli, l'Altissimo fece udire la sua voce con grandine e con carboni ardenti.</p>
<p class="C18 V14">Scagliò le sue saette e disperse i nemici; lanciò folgori in gran numero e li mise in fuga.</p>
<p class="C18 V15">Allora apparve il fondo del mare, e le fondamenta del mondo furono scoperte al tuo rimprovero, o SIGNORE, al soffio del vento delle tue narici.</p>
<p class="C18 V16">Egli tese dall'alto la mano e mi prese, mi trasse fuori dalle grandi acque.</p>
<p class="C18 V17">Mi liberò dal mio potente nemico, da quelli che mi odiavano, perch'eran più forti di me.</p>
<p class="C18 V18">Essi mi erano piombati addosso nel dì della mia calamità, ma il SIGNORE fu il mio sostegno.</p>
<p class="C18 V19">Egli mi trasse fuori al largo, mi liberò, perché mi gradisce.</p>
<p class="C18 V20">Il SIGNORE mi ha ricompensato secondo la mia giustizia, mi ha reso secondo la purezza delle mie mani,</p>
<p class="C18 V21">poiché ho osservato le vie del SIGNORE e non mi sono allontanato dal mio Dio, comportandomi da empio.</p>
<p class="C18 V22">Poiché ho tenuto tutte le sue leggi davanti a me e non ho rifiutato i suoi precetti.</p>
<p class="C18 V23">Sono stato integro verso di lui, mi son guardato dalla mia iniquità.</p>
<p class="C18 V24">Perciò il SIGNORE mi ha ripagato secondo la mia giustizia, secondo la purezza delle mie mani in sua presenza.</p>
<p class="C18 V25">Tu ti mostri pietoso verso il pio, integro verso l'uomo integro;</p>
<p class="C18 V26">ti mostri puro con il puro e ti mostri astuto con il perverso;</p>
<p class="C18 V27">poiché tu sei colui che salva la gente afflitta e fa abbassare gli occhi alteri.</p>
<p class="C18 V28">Sì, tu fai risplendere la mia lampada; il SIGNORE, il mio Dio, illumina le mie tenebre.</p>
<p class="C18 V29">Con te io assalgo tutta una schiera, con il mio Dio salgo sulle mura.</p>
<p class="C18 V30">La via di Dio è perfetta; la parola del SIGNORE è purificata con il fuoco; egli è lo scudo di tutti quelli che sperano in lui.</p>
<p class="C18 V31">Poiché chi è Dio all'infuori del SIGNORE? E chi è Ròcca all'infuori del nostro Dio,</p>
<p class="C18 V32">il Dio che mi cinge di forza e rende la via retta?</p>
<p class="C18 V33">Egli rende i miei piedi simili a quelli delle cerve, mi rende saldo sulle mie alture;</p>
<p class="C18 V34">addestra le mie mani alla battaglia e le mie braccia tendono un arco di rame.</p>
<p class="C18 V35">Tu m'hai anche dato lo scudo della tua salvezza, la tua destra mi ha sostenuto, la tua bontà mi ha reso grande.</p>
<p class="C18 V36">Tu hai allargato la via davanti ai miei passi e i miei piedi non hanno vacillato.</p>
<p class="C18 V37">Ho inseguito i miei nemici e li ho raggiunti; non son tornato indietro prima d'averli distrutti.</p>
<p class="C18 V38">Li ho abbattuti e non son potuti risorgere; son caduti sotto i miei piedi.</p>
<p class="C18 V39">Tu m'hai cinto di forza per la guerra; tu hai fatto piegare sotto di me i miei avversari;</p>
<p class="C18 V40">hai fatto voltar le spalle davanti a me ai miei nemici, e ho distrutto quelli che mi odiavano.</p>
<p class="C18 V41">Hanno gridato, ma nessuno li ha salvati; hanno gridato al SIGNORE, ma egli non ha risposto.</p>
<p class="C18 V42">Io li ho tritati come polvere al vento, li ho spazzati via come il fango delle strade.</p>
<p class="C18 V43">Tu m'hai liberato dal popolo in rivolta, m'hai costituito capo di nazioni; un popolo che non conoscevo mi è stato sottomesso.</p>
<p class="C18 V44">Al solo udir parlare di me, mi hanno ubbidito; i figli degli stranieri mi hanno reso omaggio.</p>
<p class="C18 V45">I figli degli stranieri si son persi d'animo, sono usciti tremanti dai loro nascondigli.</p>
<p class="C18 V46">Il SIGNORE vive: sia benedetta la mia Ròcca! Sia esaltato il Dio della mia salvezza!</p>
<p class="C18 V47">Il Dio che fa la mia vendetta e mi sottomette i popoli,</p>
<p class="C18 V48">che mi libera dai miei nemici. Sì, tu m'innalzi sopra i miei avversari, mi salvi dall'uomo violento.</p>
<p class="C18 V49">Perciò, o SIGNORE, ti loderò tra le nazioni e salmeggerò al tuo nome.</p>
<p class="C18 V50">Grandi liberazioni egli accorda al suo re, usa benevolenza verso il suo unto, verso Davide e la sua discendenza in eterno».</p>
<p class="C19 V1">Al direttore del coro. Salmo di Davide. I cieli raccontano la gloria di Dio e il firmamento annunzia l'opera delle sue mani.</p>
<p class="C19 V2">Un giorno rivolge parole all'altro, una notte comunica conoscenza all'altra.</p>
<p class="C19 V3">Non hanno favella, né parole; la loro voce non s'ode,</p>
<p class="C19 V4">ma il loro suono si diffonde per tutta la terra, i loro accenti giungono fino all'estremità del mondo. Là, Dio ha posto una tenda per il sole,</p>
<p class="C19 V5">ed esso è simile a uno sposo ch'esce dalla sua camera nuziale; gioisce come un prode lieto di percorrere la sua via.</p>
<p class="C19 V6">Egli esce da una estremità dei cieli, e il suo giro arriva fino all'altra estremità; nulla sfugge al suo calore.</p>
<p class="C19 V7">La legge del SIGNORE è perfetta, essa ristora l'anima; la testimonianza del SIGNORE è veritiera, rende saggio il semplice.</p>
<p class="C19 V8">I precetti del SIGNORE sono giusti, rallegrano il cuore; il comandamento del SIGNORE è limpido, illumina gli occhi.</p>
<p class="C19 V9">Il timore del SIGNORE è puro, sussiste per sempre; i giudizi del SIGNORE sono verità, tutti quanti son giusti,</p>
<p class="C19 V10">son più desiderabili dell'oro, anzi, più di molto oro finissimo; son più dolci del miele, anzi, di quello che stilla dai favi.</p>
<p class="C19 V11">Anche il tuo servo è da essi ammaestrato; v'è gran ricompensa a osservarli.</p>
<p class="C19 V12">Chi conosce i suoi errori? Purificami da quelli che mi sono occulti.</p>
<p class="C19 V13">Trattieni inoltre il tuo servo dai peccati volontari, e fa' che non prendano il sopravvento su di me; allora sarò integro e puro da grandi trasgressioni.</p>
<p class="C19 V14">Siano gradite le parole della mia bocca e la meditazione del mio cuore in tua presenza, o SIGNORE, mia Ròcca e mio redentore!</p>
<p class="C20 V1">Al direttore del coro. Salmo di Davide. Il SIGNORE ti risponda nel giorno dell'avversità; il nome del Dio di Giacobbe ti tragga in alto, in salvo;</p>
<p class="C20 V2">ti mandi soccorso dal santuario, ti sostenga da Sion;</p>
<p class="C20 V3">si ricordi di tutte le tue offerte e accetti il tuo olocausto. [Pausa]</p>
<p class="C20 V4">Ti dia egli quel che il tuo cuore desidera, faccia riuscire ogni tuo progetto.</p>
<p class="C20 V5">Noi canteremo di gioia per la tua vittoria, alzeremo le nostre bandiere nel nome del nostro Dio. Il SIGNORE esaudisca tutte le tue richieste.</p>
<p class="C20 V6">So già che il SIGNORE ha salvato il suo unto e gli risponderà dal suo santo cielo, con le prodezze della sua destra.</p>
<p class="C20 V7">Gli uni confidano nei carri, gli altri nei cavalli; ma noi invocheremo il nome del SIGNORE, del nostro Dio.</p>
<p class="C20 V8">Quelli si piegano e cadono; ma noi restiamo in piedi e siamo saldi.</p>
<p class="C20 V9">O SIGNORE, salva il re! Il SIGNORE ci risponda nel giorno che noi l'invochiamo!</p>
<p class="C21 V1">Al direttore del coro. Salmo di Davide. O SIGNORE, il re si rallegra nella tua forza; oh, quanto esulta per la tua salvezza!</p>
<p class="C21 V2">Tu hai soddisfatto il desiderio del suo cuore e non hai respinto la richiesta delle sue labbra. [Pausa]</p>
<p class="C21 V3">Poiché tu gli sei venuto incontro con benedizioni eccellenti, gli hai posto in capo una corona d'oro finissimo.</p>
<p class="C21 V4">Egli ti aveva chiesto vita, e tu gliel'hai data: lunghi giorni in eterno.</p>
<p class="C21 V5">Grande è la sua gloria attraverso la tua salvezza. Tu lo rivesti di maestà e di magnificenza;</p>
<p class="C21 V6">poiché lo ricolmi delle tue benedizioni per sempre, lo riempi di gioia in tua presenza.</p>
<p class="C21 V7">Perciò il re confida nel SIGNORE, e, per la benevolenza dell'Altissimo, non sarà mai smosso.</p>
<p class="C21 V8">La tua mano raggiungerà tutti i tuoi nemici; la tua destra colpirà quelli che ti odiano.</p>
<p class="C21 V9">Tu li metterai come in una fornace ardente, quando apparirai; il SIGNORE, nel suo sdegno, li inabisserà, e il fuoco li divorerà.</p>
<p class="C21 V10">Tu farai sparire il loro frutto dalla terra e la loro discendenza tra i figli degli uomini;</p>
<p class="C21 V11">perché hanno macchinato del male contro di te; hanno ideato malvagi progetti, che non potranno attuare;</p>
<p class="C21 V12">poiché tu farai loro voltar le spalle, con il tuo arco mirerai diritto alla loro faccia.</p>
<p class="C21 V13">Innàlzati, o SIGNORE, con la tua forza; noi canteremo e celebreremo la tua potenza.</p>
<p class="C22 V1">Al direttore del coro. Su «Cerva dell'aurora». Salmo di Davide. Dio mio, Dio mio, perché mi hai abbandonato? Te ne stai lontano, senza soccorrermi, senza dare ascolto alle parole del mio gemito!</p>
<p class="C22 V2">Dio mio, io grido di giorno, ma tu non rispondi, e anche di notte, senza interruzione.</p>
<p class="C22 V3">Eppure tu sei il Santo, siedi circondato dalle lodi d'Israele.</p>
<p class="C22 V4">I nostri padri confidarono in te; confidarono e tu li liberasti.</p>
<p class="C22 V5">Gridarono a te, e furon salvati; confidarono in te, e non furono delusi.</p>
<p class="C22 V6">Ma io sono un verme e non un uomo, l'infamia degli uomini, e il disprezzato dal popolo.</p>
<p class="C22 V7">Chiunque mi vede si fa beffe di me; allunga il labbro, scuote il capo, dicendo:</p>
<p class="C22 V8">«Egli si affida al SIGNORE; lo liberi dunque; lo salvi, poiché lo gradisce!»</p>
<p class="C22 V9">Sì, tu m'hai tratto dal seno materno; m'hai fatto riposar fiducioso sulle mammelle di mia madre.</p>
<p class="C22 V10">A te fui affidato fin dalla mia nascita, tu sei il mio Dio fin dal seno di mia madre.</p>
<p class="C22 V11">Non allontanarti da me, perché l'angoscia è vicina, e non c'è alcuno che m'aiuti.</p>
<p class="C22 V12">Grossi tori mi hanno circondato; potenti tori di Basan m'hanno attorniato;</p>
<p class="C22 V13">aprono la loro gola contro di me, come un leone rapace e ruggente.</p>
<p class="C22 V14">Io sono come acqua che si sparge, e tutte le mie ossa sono slogate; il mio cuore è come la cera, si scioglie in mezzo alle mie viscere.</p>
<p class="C22 V15">Il mio vigore s'inaridisce come terra cotta, e la lingua mi si attacca al palato; tu m'hai posto nella polvere della morte.</p>
<p class="C22 V16">Poiché cani mi hanno circondato; una folla di malfattori m'ha attorniato; m'hanno forato le mani e i piedi.</p>
<p class="C22 V17">Posso contare tutte le mie ossa. Essi mi guardano e mi osservano:</p>
<p class="C22 V18">spartiscono fra loro le mie vesti e tirano a sorte la mia tunica.</p>
<p class="C22 V19">Ma tu, SIGNORE, non allontanarti, tu che sei la mia forza, affrèttati a soccorrermi.</p>
<p class="C22 V20">Libera la mia vita dalla spada, e salva l'unica vita mia dall'assalto del cane;</p>
<p class="C22 V21">salvami dalla gola del leone. Tu mi risponderai liberandomi dalle corna dei bufali.</p>
<p class="C22 V22">Io annunzierò il tuo nome ai miei fratelli, ti loderò in mezzo all'assemblea.</p>
<p class="C22 V23">O voi che temete il SIGNORE, lodatelo! Voi tutti, discendenti di Giacobbe, glorificatelo, temetelo voi tutti, stirpe d'Israele!</p>
<p class="C22 V24">Poiché non ha disprezzato né sdegnato l'afflizione del sofferente, non gli ha nascosto il suo volto; ma quando quello ha gridato a lui, egli l'ha esaudito.</p>
<p class="C22 V25">Tu sei l'argomento della mia lode nella grande assemblea; io adempirò i miei voti in presenza di quelli che ti temono.</p>
<p class="C22 V26">Gli umili mangeranno e saranno saziati; quelli che cercano il SIGNORE lo loderanno; il loro cuore vivrà in eterno.</p>
<p class="C22 V27">Tutte le estremità della terra si ricorderanno del SIGNORE e si convertiranno a lui; tutte le famiglie delle nazioni adoreranno in tua presenza.</p>
<p class="C22 V28">Poiché al SIGNORE appartiene il regno, egli domina sulle nazioni.</p>
<p class="C22 V29">Tutti i potenti della terra mangeranno e adoreranno; tutti quelli che scendon nella polvere e non possono mantenersi in vita s'inchineranno davanti a lui.</p>
<p class="C22 V30">La discendenza lo servirà; si parlerà del Signore alla generazione futura.</p>
<p class="C22 V31">Essi verranno e proclameranno la sua giustizia, e al popolo che nascerà diranno com'egli ha agito.</p>
<p class="C23 V1">Salmo di Davide. Il SIGNORE è il mio pastore: nulla mi manca.</p>
<p class="C23 V2">Egli mi fa riposare in verdeggianti pascoli, mi guida lungo le acque calme.</p>
<p class="C23 V3">Egli mi ristora l'anima, mi conduce per sentieri di giustizia, per amore del suo nome.</p>
<p class="C23 V4">Quand'anche camminassi nella valle dell'ombra della morte, io non temerei alcun male, perché tu sei con me; il tuo bastone e la tua verga mi danno sicurezza.</p>
<p class="C23 V5">Per me tu imbandisci la tavola, sotto gli occhi dei miei nemici; cospargi di olio il mio capo; la mia coppa trabocca.</p>
<p class="C23 V6">Certo, beni e bontà m'accompagneranno tutti i giorni della mia vita; e io abiterò nella casa del SIGNORE per lunghi giorni.</p>
<p class="C24 V1">Salmo di Davide. Al SIGNORE appartiene la terra e tutto quel che è in essa, il mondo e i suoi abitanti.</p>
<p class="C24 V2">Poich'egli l'ha fondata sui mari, e l'ha stabilita sui fiumi.</p>
<p class="C24 V3">Chi salirà al monte del SIGNORE? Chi potrà stare nel suo luogo santo?</p>
<p class="C24 V4">L'uomo innocente di mani e puro di cuore, che non eleva l'animo a vanità e non giura con il proposito di ingannare.</p>
<p class="C24 V5">Egli riceverà benedizione dal SIGNORE, giustizia dal Dio della sua salvezza.</p>
<p class="C24 V6">Tale è la generazione di quelli che lo cercano, di quelli che cercano il tuo volto, o Dio di Giacobbe. [Pausa]</p>
<p class="C24 V7">O porte, alzate i vostri frontoni; e voi, porte eterne, alzatevi; e il Re di gloria entrerà.</p>
<p class="C24 V8">Chi è questo Re di gloria? È il SIGNORE, forte e potente, il SIGNORE potente in battaglia.</p>
<p class="C24 V9">O porte, alzate i vostri frontoni; alzatevi, o porte eterne, e il Re di gloria entrerà.</p>
<p class="C24 V10">Chi è questo Re di gloria? È il SIGNORE degli eserciti; egli è il Re di gloria. [Pausa]</p>
<p class="C25 V1">Di Davide. A te, o SIGNORE, io elevo l'anima mia.</p>
<p class="C25 V2">Dio mio, in te confido; fa' che io non sia deluso, che i miei nemici non trionfino su di me.</p>
<p class="C25 V3">Nessuno di quelli che sperano in te sia deluso; siano confusi quelli che si comportano slealmente senza ragione.</p>
<p class="C25 V4">O SIGNORE, fammi conoscere le tue vie, insegnami i tuoi sentieri.</p>
<p class="C25 V5">Guidami nella tua verità e ammaestrami; poiché tu sei il Dio della mia salvezza; io spero in te ogni giorno.</p>
<p class="C25 V6">Ricòrdati, o SIGNORE, delle tue compassioni e della tua bontà, perché sono eterne.</p>
<p class="C25 V7">Non ricordarti dei peccati della mia gioventù, né delle mie trasgressioni; ricòrdati di me nella tua clemenza, per amor della tua bontà, o SIGNORE.</p>
<p class="C25 V8">Il SIGNORE è buono e giusto; perciò insegnerà la via ai peccatori.</p>
<p class="C25 V9">Guiderà gli umili nella giustizia, insegnerà agli umili la sua via.</p>
<p class="C25 V10">Tutti i sentieri del SIGNORE sono bontà e verità per quelli che osservano il suo patto e le sue testimonianze.</p>
<p class="C25 V11">Per amor del tuo nome, o SIGNORE, perdona la mia iniquità, perché essa è grande.</p>
<p class="C25 V12">Chi è l'uomo che teme il SIGNORE? Dio gl'insegnerà la via che deve scegliere.</p>
<p class="C25 V13">Egli vivrà nel benessere, e la sua discendenza erediterà la terra.</p>
<p class="C25 V14">Il segreto del SIGNORE è rivelato a quelli che lo temono, egli fa loro conoscere il suo patto.</p>
<p class="C25 V15">I miei occhi sono sempre rivolti al SIGNORE, perché sarà lui a trarre i miei piedi dalla rete.</p>
<p class="C25 V16">Volgiti a me, e abbi pietà di me, perché io son solo e afflitto.</p>
<p class="C25 V17">Le angosce del mio cuore sono aumentate; liberami dalle mie angustie.</p>
<p class="C25 V18">Vedi la mia afflizione e il mio affanno, perdona tutti i miei peccati.</p>
<p class="C25 V19">Guarda i miei nemici, perché son molti; mi odiano d'un odio violento.</p>
<p class="C25 V20">Proteggimi e salvami; fa' che io non sia confuso, perché in te confido.</p>
<p class="C25 V21">L'integrità e la rettitudine mi siano d'aiuto, perché spero in te.</p>
<p class="C25 V22">O Dio, libera Israele da tutte le sue tribolazioni.</p>
<p class="C26 V1">Di Davide. Fammi giustizia, o SIGNORE, perché io cammino nell'integrità e confido nel SIGNORE senza vacillare.</p>
<p class="C26 V2">Scrutami, o SIGNORE, e mettimi alla prova; purifica i miei reni e il mio cuore.</p>
<p class="C26 V3">Poiché ho davanti agli occhi la tua benevolenza e cammino nella tua verità.</p>
<p class="C26 V4">Io non siedo in compagnia di uomini bugiardi, non vado con gente ipocrita.</p>
<p class="C26 V5">Detesto l'assemblea dei malvagi, non vado a sedermi tra gli empi.</p>
<p class="C26 V6">Lavo le mie mani nell'innocenza, e così faccio il giro del tuo altare, o SIGNORE,</p>
<p class="C26 V7">per far risonare voci di lode, per raccontare tutte le tue meraviglie.</p>
<p class="C26 V8">O SIGNORE, io amo trattenermi nella tua casa, nel luogo ove risiede la tua gloria.</p>
<p class="C26 V9">Non mettermi in un fascio con i peccatori, non associarmi agli uomini sanguinari,</p>
<p class="C26 V10">nelle cui mani è scelleratezza, e la cui destra è colma di regali corruttori.</p>
<p class="C26 V11">Quanto a me, io cammino nella mia integrità; liberami, abbi pietà di me.</p>
<p class="C26 V12">Il mio piede sta fermo in luogo piano. Nelle assemblee io benedirò il SIGNORE.</p>
<p class="C27 V1">Di Davide. Il SIGNORE è la mia luce e la mia salvezza; di chi temerò? Il SIGNORE è il baluardo della mia vita; di chi avrò paura?</p>
<p class="C27 V2">Quando i malvagi, che mi sono avversari e nemici, mi hanno assalito per divorarmi, essi stessi hanno vacillato e sono caduti.</p>
<p class="C27 V3">Se un esercito si accampasse contro di me, il mio cuore non avrebbe paura; se infuriasse la battaglia contro di me, anche allora sarei fiducioso.</p>
<p class="C27 V4">Una cosa ho chiesto al SIGNORE, e quella ricerco: abitare nella casa del SIGNORE tutti i giorni della mia vita, per contemplare la bellezza del SIGNORE, e meditare nel suo tempio.</p>
<p class="C27 V5">Poich'egli mi nasconderà nella sua tenda in giorno di sventura, mi custodirà nel luogo più segreto della sua dimora, mi porterà in alto sopra una roccia.</p>
<p class="C27 V6">E ora la mia testa s'innalza sui miei nemici che mi circondano. Offrirò nella sua dimora sacrifici con gioia; canterò e salmeggerò al SIGNORE.</p>
<p class="C27 V7">O SIGNORE, ascolta la mia voce quando t'invoco; abbi pietà di me, e rispondimi.</p>
<p class="C27 V8">Il mio cuore mi dice da parte tua: «Cercate il mio volto!» Io cerco il tuo volto, o SIGNORE.</p>
<p class="C27 V9">Non nascondermi il tuo volto, non respingere con ira il tuo servo; tu sei stato il mio aiuto; non lasciarmi, non abbandonarmi, o Dio della mia salvezza!</p>
<p class="C27 V10">Qualora mio padre e mia madre m'abbandonino, il SIGNORE mi accoglierà.</p>
<p class="C27 V11">O SIGNORE, insegnami la tua via, guidami per un sentiero diritto, a causa dei miei nemici.</p>
<p class="C27 V12">Non darmi in balìa dei miei nemici; perché son sorti contro di me falsi testimoni, gente che respira violenza.</p>
<p class="C27 V13">Ah, se non avessi avuto fede di veder la bontà del SIGNORE sulla terra dei viventi!</p>
<p class="C27 V14">Spera nel SIGNORE! Sii forte, il tuo cuore si rinfranchi; sì, spera nel SIGNORE!</p>
<p class="C28 V1">Di Davide. Io grido a te, o SIGNORE; Ròcca mia, non essere sordo alla mia voce, perché, se non mi rispondi, io sarò simile a quelli che scendono nella tomba.</p>
<p class="C28 V2">Ascolta la voce delle mie suppliche quando grido a te, quando alzo le mani verso la tua santa dimora.</p>
<p class="C28 V3">Non trascinarmi via con gli empi e con i malfattori, i quali parlano di pace con il prossimo, ma hanno la malizia nel cuore.</p>
<p class="C28 V4">Ripagali secondo le loro opere, secondo la malvagità delle loro azioni; retribuiscili secondo l'opera delle loro mani; dà loro ciò che si meritano.</p>
<p class="C28 V5">Poiché essi non considerano le azioni del SIGNORE, né l'opera delle sue mani, egli li abbatterà e non li rialzerà.</p>
<p class="C28 V6">Benedetto sia il SIGNORE, poiché ha udito la voce delle mie suppliche.</p>
<p class="C28 V7">Il SIGNORE è la mia forza e il mio scudo; in lui s'è confidato il mio cuore, e sono stato soccorso; perciò il mio cuore esulta, e io lo celebrerò con il mio canto.</p>
<p class="C28 V8">Il SIGNORE è la forza del suo popolo; egli è un baluardo di salvezza per il suo unto.</p>
<p class="C28 V9">Salva il tuo popolo e benedici la tua eredità; pascili e sostienili in eterno!</p>
<p class="C29 V1">Salmo di Davide. Date al SIGNORE, o figli di Dio, date al SIGNORE gloria e forza!</p>
<p class="C29 V2">Date al SIGNORE la gloria dovuta al suo nome; adorate il SIGNORE, con santa magnificenza.</p>
<p class="C29 V3">La voce del SIGNORE è sulle acque; il Dio di gloria tuona; il SIGNORE è sulle grandi acque.</p>
<p class="C29 V4">La voce del SIGNORE è potente, la voce del SIGNORE è piena di maestà.</p>
<p class="C29 V5">La voce del SIGNORE rompe i cedri; il SIGNORE spezza i cedri del Libano.</p>
<p class="C29 V6">Fa saltellare i monti come vitelli, il Libano e l'Ermon come giovani bufali.</p>
<p class="C29 V7">La voce del SIGNORE fa guizzare i fulmini.</p>
<p class="C29 V8">La voce del SIGNORE fa tremare il deserto; il SIGNORE fa tremare il deserto di Cades.</p>
<p class="C29 V9">La voce del SIGNORE fa partorire le cerve e sfronda le selve. E nel suo tempio tutto esclama: «Gloria!»</p>
<p class="C29 V10">Il SIGNORE sedeva sovrano sul diluvio, anzi il SIGNORE siede re per sempre.</p>
<p class="C29 V11">Il SIGNORE darà forza al suo popolo; il SIGNORE benedirà il suo popolo dandogli pace.</p>
<p class="C30 V1">Salmo. Cantico per l'inaugurazione della casa. Di Davide. Io ti esalto, o SIGNORE, perché m'hai portato in alto e non hai permesso che i miei nemici si rallegrassero di me.</p>
<p class="C30 V2">O SIGNORE, Dio mio, io ho gridato a te e tu m'hai guarito.</p>
<p class="C30 V3">O SIGNORE, tu hai fatto risalir l'anima mia dal soggiorno dei morti, tu m'hai ridato la vita perché io non scendessi nella tomba.</p>
<p class="C30 V4">Salmeggiate al SIGNORE, voi suoi fedeli, celebrate la sua santità.</p>
<p class="C30 V5">Poiché l'ira sua è solo per un momento, ma la sua benevolenza è per tutta una vita. La sera ci accompagna il pianto; ma la mattina viene la gioia.</p>
<p class="C30 V6">Quanto a me, nella mia prosperità, dicevo: «Non sarò mai smosso».</p>
<p class="C30 V7">O SIGNORE, per la tua benevolenza avevi reso forte il mio monte; tu nascondesti il tuo volto, e io rimasi smarrito.</p>
<p class="C30 V8">Ho gridato a te, o SIGNORE; ho supplicato il SIGNORE dicendo:</p>
<p class="C30 V9">«Che profitto avrai dal mio sangue s'io scendo nella tomba? Potrebbe la polvere celebrarti, predicare la tua verità?»</p>
<p class="C30 V10">Ascolta, o SIGNORE, e abbi pietà di me; o SIGNORE, sii tu il mio aiuto!</p>
<p class="C30 V11">Tu hai mutato il mio dolore in danza; hai sciolto il mio cilicio e mi hai rivestito di gioia,</p>
<p class="C30 V12">perché io possa salmeggiare a te, senza mai tacere. O SIGNORE, Dio mio, io ti celebrerò per sempre.</p>
<p class="C31 V1">Al direttore del coro. Salmo di Davide. O SIGNORE, poiché ho confidato in te, fa' che io non sia mai confuso; per la tua giustizia liberami.</p>
<p class="C31 V2">Porgi a me il tuo orecchio; affrèttati a liberarmi; sii per me una forte ròcca, una fortezza dove tu mi porti in salvo.</p>
<p class="C31 V3">Tu sei la mia ròcca e la mia fortezza; per amor del tuo nome guidami e conducimi.</p>
<p class="C31 V4">Tirami fuori dalla rete che m'han tesa di nascosto; poiché tu sei il mio baluardo.</p>
<p class="C31 V5">Nelle tue mani rimetto il mio spirito; tu m'hai riscattato, o SIGNORE, Dio di verità.</p>
<p class="C31 V6">Detesto quelli che si affidano alle vanità ingannatrici; ma io confido nel SIGNORE.</p>
<p class="C31 V7">Esulterò e mi rallegrerò per la tua benevolenza; poiché tu hai visto la mia afflizione, hai conosciuto le angosce dell'anima mia,</p>
<p class="C31 V8">e non mi hai dato in mano del nemico; tu m'hai messo i piedi in luogo favorevole.</p>
<p class="C31 V9">Abbi pietà di me, o SIGNORE, perché sono tribolato: l'occhio mio, l'anima mia, le mie viscere si consumano di dolore.</p>
<p class="C31 V10">La mia vita vien meno per l'affanno, i miei anni svaniscono nel pianto; la forza m'è venuta a mancare per la mia afflizione, si logorano tutte le mie ossa.</p>
<p class="C31 V11">A causa dei miei nemici son diventato obbrobrio, un grande obbrobrio per i miei vicini, e uno spavento per i miei conoscenti. Chi mi vede fuori fugge via da me.</p>
<p class="C31 V12">Sono dimenticato completamente, come un morto; sono simile a un vaso rotto.</p>
<p class="C31 V13">Perché odo le calunnie di molti, tutto m'incute spavento intorno a me, mentr'essi si consigliano a mio danno e meditano di togliermi la vita.</p>
<p class="C31 V14">Ma io confido in te, o SIGNORE; io ho detto: «Tu sei il mio Dio».</p>
<p class="C31 V15">I miei giorni sono nelle tue mani; liberami dalla mano dei miei nemici e dai miei persecutori.</p>
<p class="C31 V16">Fa' risplendere sul tuo servo la luce del tuo volto; salvami per la tua benevolenza.</p>
<p class="C31 V17">O SIGNORE, fa' ch'io non sia confuso, perché t'invoco; siano confusi gli empi, sian ridotti al silenzio nel soggiorno dei morti.</p>
<p class="C31 V18">Ammutoliscano le labbra bugiarde che parlano contro il giusto con arroganza, con alterigia e con disprezzo.</p>
<p class="C31 V19">Quant'è grande la bontà che tu riservi a quelli che ti temono, e di cui dai prova in presenza dei figli degli uomini, verso quelli che confidano in te!</p>
<p class="C31 V20">Tu li nascondi all'ombra della tua presenza, lontano dalle macchinazioni degli uomini; tu li custodisci in una tenda, al riparo dalla maldicenza.</p>
<p class="C31 V21">Sia benedetto il SIGNORE; poich'egli ha reso mirabile la sua benevolenza per me, ponendomi come in una città fortificata.</p>
<p class="C31 V22">Io, nel mio smarrimento, dicevo: «Sono respinto dalla tua presenza»; ma tu hai udito la voce delle mie suppliche, quand'ho gridato a te.</p>
<p class="C31 V23">Amate il SIGNORE, voi tutti i suoi santi! Il SIGNORE preserva i fedeli, ma punisce con rigore chi agisce con orgoglio.</p>
<p class="C31 V24">Siate saldi, e il vostro cuore si fortifichi, o voi tutti che sperate nel SIGNORE!</p>
<p class="C32 V1">Di Davide. Cantico. Beato l'uomo a cui la trasgressione è perdonata, e il cui peccato è coperto!</p>
<p class="C32 V2">Beato l'uomo a cui il SIGNORE non imputa l'iniquità e nel cui spirito non c'è inganno!</p>
<p class="C32 V3">Finché ho taciuto, le mie ossa si consumavano tra i lamenti che facevano tutto il giorno.</p>
<p class="C32 V4">Poiché giorno e notte la tua mano si appesantiva su di me, il mio vigore inaridiva come per arsura d'estate. [Pausa]</p>
<p class="C32 V5">Davanti a te ho ammesso il mio peccato, non ho taciuto la mia iniquità. Ho detto: «Confesserò le mie trasgressioni al SIGNORE», e tu hai perdonato l'iniquità del mio peccato. [Pausa]</p>
<p class="C32 V6">Perciò ogni uomo pio t'invochi mentre puoi essere trovato; e qualora straripino le grandi acque, esse, per certo, non giungeranno fino a lui.</p>
<p class="C32 V7">Tu sei il mio rifugio, tu mi proteggerai nelle avversità, tu mi circonderai di canti di liberazione. [Pausa]</p>
<p class="C32 V8">Io ti istruirò e ti insegnerò la via per la quale devi camminare; io ti consiglierò e avrò gli occhi su di te.</p>
<p class="C32 V9">Non siate come il cavallo e come il mulo che non hanno intelletto, la cui bocca bisogna frenare con morso e con briglia, altrimenti non ti si avvicinano!</p>
<p class="C32 V10">Molti dolori subirà l'empio; ma chi confida nel SIGNORE sarà circondato dalla sua grazia.</p>
<p class="C32 V11">Rallegratevi nel SIGNORE ed esultate, o giusti! Gioite, voi tutti che siete retti di cuore!</p>
<p class="C33 V1">Esultate, o giusti, nel SIGNORE; la lode s'addice agli uomini retti.</p>
<p class="C33 V2">Celebrate il SIGNORE con la cetra; salmeggiate a lui con il saltèrio a dieci corde.</p>
<p class="C33 V3">Cantategli un cantico nuovo, sonate bene e con gioia.</p>
<p class="C33 V4">Poiché la parola del SIGNORE è retta e tutta l'opera sua è fatta con fedeltà.</p>
<p class="C33 V5">Egli ama la giustizia e l'equità; la terra è piena della benevolenza del SIGNORE.</p>
<p class="C33 V6">I cieli furono fatti dalla parola del SIGNORE, e tutto il loro esercito dal soffio della sua bocca.</p>
<p class="C33 V7">Egli ammassò le acque del mare come in un mucchio; rinchiuse gli oceani in serbatoi.</p>
<p class="C33 V8">Tutta la terra tema il SIGNORE; davanti a lui abbiano timore tutti gli abitanti del mondo.</p>
<p class="C33 V9">Poich'egli parlò, e la cosa fu; egli comandò e la cosa apparve.</p>
<p class="C33 V10">Il SIGNORE rende vano il volere delle nazioni, egli annulla i disegni dei popoli.</p>
<p class="C33 V11">La volontà del SIGNORE sussiste per sempre, i disegni del suo cuore durano d'età in età.</p>
<p class="C33 V12">Beata la nazione il cui Dio è il SIGNORE; beato il popolo ch'egli ha scelto per sua eredità.</p>
<p class="C33 V13">Il SIGNORE guarda dal cielo; egli vede tutti i figli degli uomini;</p>
<p class="C33 V14">dal luogo della sua dimora osserva tutti gli abitanti della terra;</p>
<p class="C33 V15">egli ha formato il cuore di tutti, egli osserva tutte le loro opere.</p>
<p class="C33 V16">Il re non è salvato da un grande esercito; il prode non scampa per la sua gran forza.</p>
<p class="C33 V17">Il cavallo è incapace di salvare, esso non può liberare nessuno con il suo gran vigore.</p>
<p class="C33 V18">Ecco, l'occhio del SIGNORE è su quelli che lo temono, su quelli che sperano nella sua benevolenza,</p>
<p class="C33 V19">per liberarli dalla morte e conservarli in vita in tempo di fame.</p>
<p class="C33 V20">Noi aspettiamo il SIGNORE; egli è il nostro aiuto e il nostro scudo.</p>
<p class="C33 V21">In lui, certo, si rallegrerà il nostro cuore, perché abbiamo confidato nel suo santo nome.</p>
<p class="C33 V22">La tua benevolenza, o SIGNORE, sia sopra di noi, poiché abbiamo sperato in te.</p>
<p class="C34 V1">Di Davide, quando si finse pazzo davanti ad Abimelec e, scacciato da lui, se ne andò. Io benedirò il SIGNORE in ogni tempo; la sua lode sarà sempre nella mia bocca.</p>
<p class="C34 V2">Io mi glorierò nel SIGNORE; gli umili l'udranno e si rallegreranno.</p>
<p class="C34 V3">Celebrate con me il SIGNORE, esaltiamo il suo nome tutti insieme.</p>
<p class="C34 V4">Ho cercato il SIGNORE, ed egli m'ha risposto; m'ha liberato da tutto ciò che m'incuteva terrore.</p>
<p class="C34 V5">Quelli che lo guardano sono illuminati, nei loro volti non c'è delusione.</p>
<p class="C34 V6">Quest'afflitto ha gridato, e il SIGNORE l'ha esaudito; l'ha salvato da tutte le sue disgrazie.</p>
<p class="C34 V7">L'angelo del SIGNORE si accampa intorno a quelli che lo temono, e li libera.</p>
<p class="C34 V8">Provate e vedrete quanto il SIGNORE è buono! Beato l'uomo che confida in lui.</p>
<p class="C34 V9">Temete il SIGNORE, o voi che gli siete consacrati, poiché nulla viene a mancare a quelli che lo temono.</p>
<p class="C34 V10">I leoncelli soffrono penuria e fame, ma nessun bene manca a quelli che cercano il SIGNORE.</p>
<p class="C34 V11">Venite, figlioli, ascoltatemi; io v'insegnerò il timor del SIGNORE.</p>
<p class="C34 V12">Chi è l'uomo che desidera la vita e che brama lunghi giorni per poter gioire del bene?</p>
<p class="C34 V13">Trattieni la tua lingua dal male e le tue labbra da parole bugiarde.</p>
<p class="C34 V14">Allontànati dal male e fa' il bene; cerca la pace e adoperati per essa.</p>
<p class="C34 V15">Gli occhi del SIGNORE sono sui giusti e i suoi orecchi sono attenti al loro grido.</p>
<p class="C34 V16">Il volto del SIGNORE è contro quelli che fanno il male per cancellar dalla terra il loro ricordo.</p>
<p class="C34 V17">I giusti gridano e il SIGNORE li ascolta; li libera da tutte le loro disgrazie.</p>
<p class="C34 V18">Il SIGNORE è vicino a quelli che hanno il cuore afflitto, salva gli umili di spirito.</p>
<p class="C34 V19">Molte sono le afflizioni del giusto; ma il SIGNORE lo libera da tutte.</p>
<p class="C34 V20">Egli preserva tutte le sue ossa; non se ne spezza neanche uno.</p>
<p class="C34 V21">La malvagità farà perire il malvagio, quelli che odiano il giusto saranno considerati colpevoli.</p>
<p class="C34 V22">Il SIGNORE riscatta la vita dei suoi servi, nessuno di quelli che confidano in lui sarà considerato colpevole.</p>
<p class="C35 V1">Di Davide. O SIGNORE, contendi contro i miei avversari, combatti contro quelli che mi combattono.</p>
<p class="C35 V2">Prendi il piccolo scudo e il grande scudo, e vieni in mio aiuto.</p>
<p class="C35 V3">Tira fuori la lancia e chiudi la via ai miei persecutori; dimmi: «Sono io la tua salvezza».</p>
<p class="C35 V4">Siano confusi e svergognati quelli che cercano di togliermi la vita; si ritirino e siano umiliati quelli che meditano la mia rovina.</p>
<p class="C35 V5">Siano come pula al vento, e l'angelo del SIGNORE li scacci.</p>
<p class="C35 V6">Sia la loro via tenebrosa e sdrucciolevole, e l'angelo del SIGNORE li insegua.</p>
<p class="C35 V7">Poiché, senza motivo, m'hanno teso di nascosto la loro rete, senza motivo hanno scavato una fossa per togliermi la vita.</p>
<p class="C35 V8">Sventura li colga all'improvviso e siano presi nella rete ch'essi hanno nascosta; cadano nella trappola preparata per me.</p>
<p class="C35 V9">Allora l'anima mia esulterà nel SIGNORE, mi rallegrerò della sua salvezza.</p>
<p class="C35 V10">Tutte le mie ossa diranno: «O SIGNORE, chi è simile a te che liberi il povero da chi è più forte di lui, il povero e il bisognoso da chi vuol derubarlo?»</p>
<p class="C35 V11">Si alzano contro di me perfidi testimoni; mi interrogano su cose delle quali non so nulla.</p>
<p class="C35 V12">Mi rendono male per bene; desolata è l'anima mia.</p>
<p class="C35 V13">Eppure, io, quand'erano malati, vestivo il cilicio, affliggevo l'anima mia con il digiuno, e pregavo con il capo chino sul petto.</p>
<p class="C35 V14">Camminavo triste come per la perdita d'un amico, d'un fratello, andavo chino e oscuro in volto, come uno che pianga sua madre.</p>
<p class="C35 V15">Ma, quando io vacillo, essi si rallegrano, si radunano; si raduna contro di me gente abietta che io non conosco; mi lacerano senza posa.</p>
<p class="C35 V16">Quei profani, come buffoni da mensa, digrignano i denti contro di me.</p>
<p class="C35 V17">O Signore, fino a quando starai a guardare? Allontana l'anima mia dalla loro malvagità, l'unica mia, da quelle belve.</p>
<p class="C35 V18">Io ti celebrerò nella grande assemblea, ti loderò in mezzo a un popolo numeroso.</p>
<p class="C35 V19">Non si rallegrino di me quelli che a torto mi sono nemici, né strizzino l'occhio quelli che m'odiano senza motivo.</p>
<p class="C35 V20">Poiché non parlano di pace, anzi meditano inganni contro la gente pacifica del paese.</p>
<p class="C35 V21">Aprono larga la bocca contro di me e dicono: «Ah, ah! Abbiamo visto con i nostri occhi».</p>
<p class="C35 V22">Anche tu hai visto, o SIGNORE; non tacere! O Signore, non allontanarti da me.</p>
<p class="C35 V23">Risvègliati, dèstati per farmi giustizia, o mio Dio, mio Signore, per difender la mia causa.</p>
<p class="C35 V24">Giudica secondo la tua giustizia, o SIGNORE, Dio mio; fa' ch'essi non si rallegrino di me,</p>
<p class="C35 V25">che non dicano in cuor loro: «Ah, ecco il nostro desiderio!» Che non dicano: «Lo abbiamo divorato».</p>
<p class="C35 V26">Siano tutti insieme svergognati e confusi quelli che si rallegrano dei miei mali; siano ricoperti di vergogna e disonore quelli che s'innalzano superbi contro di me.</p>
<p class="C35 V27">Cantino e si rallegrino quelli che si compiacciono della mia giustizia, e possano sempre dire: «Glorificato sia il SIGNORE che vuole la pace del suo servo!»</p>
<p class="C35 V28">La mia lingua celebrerà la tua giustizia, esprimerà la tua lode per sempre.</p>
<p class="C36 V1">Al direttore del coro. Di Davide, servo del SIGNORE. L'iniquità parla all'empio nell'intimo del suo cuore; non c'è timor di Dio davanti agli occhi suoi.</p>
<p class="C36 V2">Essa lo illude che la sua empietà non sarà scoperta né presa in odio.</p>
<p class="C36 V3">Le parole della sua bocca sono iniquità e inganno; egli rifiuta d'essere giudizioso e di fare il bene.</p>
<p class="C36 V4">Medita iniquità sul suo letto; si tiene nella via che non è buona; non odia il male.</p>
<p class="C36 V5">O SIGNORE, la tua benevolenza giunge fino al cielo, la tua fedeltà fino alle nuvole.</p>
<p class="C36 V6">La tua giustizia s'innalza come le montagne più alte, i tuoi giudizi sono profondi come il grande oceano. O SIGNORE, tu soccorri uomini e bestie.</p>
<p class="C36 V7">O Dio, com'è preziosa la tua benevolenza! Perciò i figli degli uomini cercano rifugio all'ombra delle tue ali,</p>
<p class="C36 V8">si saziano dell'abbondanza della tua casa, e tu li disseti al torrente delle tue delizie.</p>
<p class="C36 V9">Poiché in te è la fonte della vita e per la tua luce noi vediamo la luce.</p>
<p class="C36 V10">Fa' giungere la tua benevolenza a quelli che ti conoscono, e la tua giustizia ai retti di cuore.</p>
<p class="C36 V11">Non mi raggiunga il piede dei superbi, la mano degli empi non mi metta in fuga.</p>
<p class="C36 V12">Ecco, quelli che fanno il male sono caduti; sono atterrati, e non possono risorgere.</p>
<p class="C37 V1">Di Davide. Non adirarti a causa dei malvagi; non aver invidia di quelli che agiscono perversamente;</p>
<p class="C37 V2">perché presto saranno falciati come il fieno e appassiranno come l'erba verde.</p>
<p class="C37 V3">Confida nel SIGNORE e fa' il bene; abita il paese e pratica la fedeltà.</p>
<p class="C37 V4">Trova la tua gioia nel SIGNORE, ed egli appagherà i desideri del tuo cuore.</p>
<p class="C37 V5">Riponi la tua sorte nel SIGNORE; confida in lui, ed egli agirà.</p>
<p class="C37 V6">Egli farà risplendere la tua giustizia come la luce, e il tuo diritto come il sole di mezzogiorno.</p>
<p class="C37 V7">Sta' in silenzio davanti al SIGNORE, e aspettalo; non adirarti per chi ha fortuna nelle sue imprese, per l'uomo che ha successo nei suoi malvagi progetti.</p>
<p class="C37 V8">Cessa dall'ira e lascia lo sdegno; non adirarti; ciò spingerebbe anche te a fare il male.</p>
<p class="C37 V9">Poiché i malvagi saranno sterminati; ma quelli che sperano nel SIGNORE possederanno la terra.</p>
<p class="C37 V10">Ancora un po' e l'empio scomparirà; tu osserverai il luogo dove si trovava, ed egli non ci sarà più.</p>
<p class="C37 V11">Ma gli umili erediteranno la terra e godranno di una gran pace.</p>
<p class="C37 V12">L'empio tende insidie al giusto e digrigna i denti contro di lui.</p>
<p class="C37 V13">Il Signore ride dell'empio, perché vede avvicinarsi il giorno della sua rovina.</p>
<p class="C37 V14">Gli empi han tratto la spada e teso il loro arco per abbattere il misero e il bisognoso, per sgozzare quelli che vanno per la retta via.</p>
<p class="C37 V15">La loro spada penetrerà nel loro cuore, e i loro archi si spezzeranno.</p>
<p class="C37 V16">Il poco del giusto vale più dell'abbondanza degli empi.</p>
<p class="C37 V17">Perché le braccia degli empi saranno spezzate; ma il SIGNORE sostiene i giusti.</p>
<p class="C37 V18">Il SIGNORE conosce i giorni degli uomini integri; la loro eredità durerà in eterno.</p>
<p class="C37 V19">Non saranno confusi in tempo di sventura, ma saranno saziati in tempo di fame.</p>
<p class="C37 V20">Gli empi periranno; i nemici del SIGNORE, come grasso d'agnelli, saran consumati e andranno in fumo.</p>
<p class="C37 V21">L'empio prende in prestito e non restituisce; ma il giusto ha pietà e dona.</p>
<p class="C37 V22">Chi è benedetto da Dio erediterà la terra, ma chi è maledetto sarà sterminato.</p>
<p class="C37 V23">I passi dell'onesto son guidati dal SIGNORE; egli gradisce le sue vie.</p>
<p class="C37 V24">Se cade, non è però abbattuto, perché il SIGNORE lo sostiene prendendolo per mano.</p>
<p class="C37 V25">Io sono stato giovane e son anche divenuto vecchio, ma non ho mai visto il giusto abbandonato, né la sua discendenza mendicare il pane.</p>
<p class="C37 V26">Tutti i giorni è pietoso e dà in prestito, la sua discendenza è benedetta.</p>
<p class="C37 V27">Allontànati dal male e fa' il bene; dimorerai nel paese per sempre.</p>
<p class="C37 V28">Poiché il SIGNORE ama la giustizia e non abbandona i suoi santi; essi son conservati in eterno; ma la discendenza degli empi sarà sterminata.</p>
<p class="C37 V29">I giusti erediteranno la terra e l'abiteranno per sempre.</p>
<p class="C37 V30">La bocca del giusto esprime parole sagge e la sua lingua parla con giustizia.</p>
<p class="C37 V31">La legge di Dio è nel suo cuore; i suoi passi non vacilleranno.</p>
<p class="C37 V32">L'empio spia il giusto e cerca di farlo morire.</p>
<p class="C37 V33">Il SIGNORE non l'abbandona nelle sue mani, e non lo condanna quando egli viene giudicato.</p>
<p class="C37 V34">Spera nel SIGNORE e segui la sua via; egli ti esalterà perché tu possieda la terra, e veda lo sterminio degli empi.</p>
<p class="C37 V35">Ho visto l'uomo malvagio e prepotente ergersi come albero verdeggiante sul suolo natìo,</p>
<p class="C37 V36">ma poi è scomparso, ed ecco, non c'è più; io l'ho cercato, ma non si è più trovato.</p>
<p class="C37 V37">Osserva l'uomo integro e considera l'uomo retto, perché l'uomo di pace avrà una discendenza.</p>
<p class="C37 V38">Ma tutti i malvagi saranno distrutti; la discendenza degli empi sarà sterminata.</p>
<p class="C37 V39">La salvezza dei giusti proviene dal SIGNORE; egli è la loro difesa in tempo d'angoscia.</p>
<p class="C37 V40">Il SIGNORE li aiuta e li libera; li libera dagli empi e li salva, perché si sono rifugiati in lui.</p>
<p class="C38 V1">Salmo di Davide. Per far ricordare. O SIGNORE, non rimproverarmi nella tua ira, non punirmi nel tuo furore!</p>
<p class="C38 V2">Poiché le tue frecce mi hanno trafitto e la tua mano è scesa su di me.</p>
<p class="C38 V3">Non c'è nulla d'intatto nel mio corpo a causa della tua ira; non c'è requie per le mie ossa a causa del mio peccato.</p>
<p class="C38 V4">Poiché le mie iniquità sorpassano il mio capo; son come un grave carico, troppo pesante per me.</p>
<p class="C38 V5">Le mie piaghe son fetide e purulente per la mia follia.</p>
<p class="C38 V6">Son curvo e abbattuto, triste vado in giro tutto il giorno.</p>
<p class="C38 V7">I miei fianchi sono infiammati, e non v'è nulla d'intatto nel mio corpo.</p>
<p class="C38 V8">Sono sfinito e depresso; ruggisco per il fremito del mio cuore.</p>
<p class="C38 V9">Signore, ti sta davanti ogni mio desiderio, i miei gemiti non ti sono nascosti.</p>
<p class="C38 V10">Il mio cuore palpita, la mia forza mi lascia; anche la luce dei miei occhi m'è venuta meno.</p>
<p class="C38 V11">Amici e compagni stanno lontani dalla mia piaga, i miei stessi parenti si fermano a distanza.</p>
<p class="C38 V12">Tende lacci chi desidera la mia morte, dice cose cattive chi mi augura del male, e medita inganni tutto il giorno.</p>
<p class="C38 V13">Ma io mi comporto come un sordo che non ode, come un muto che non apre bocca.</p>
<p class="C38 V14">Sono come un uomo che non ascolta, nella cui bocca non ci sono parole per replicare.</p>
<p class="C38 V15">In te spero, o SIGNORE; tu risponderai, o Signore, Dio mio!</p>
<p class="C38 V16">Io ho detto: «Non si rallegrino di me; e quando il mio piede vacilla, non s'innalzino superbi contro di me».</p>
<p class="C38 V17">Perché io sto per cadere, il mio dolore è sempre davanti a me.</p>
<p class="C38 V18">Io confesso il mio peccato, sono angosciato per la mia colpa.</p>
<p class="C38 V19">Ma quelli che senza motivo mi sono nemici sono forti, quelli che m'odiano a torto si sono moltiplicati.</p>
<p class="C38 V20">Anche quelli che mi rendono male per bene sono miei avversari, perché seguo il bene.</p>
<p class="C38 V21">O SIGNORE, non abbandonarmi; Dio mio, non allontanarti da me;</p>
<p class="C38 V22">affrèttati in mio aiuto, o Signore, mia salvezza!</p>
<p class="C39 V1">Al direttore del coro. Per Iedutun. Salmo di Davide. Io dicevo: «Vigilerò sulla mia condotta per non peccare con le mie parole; metterò un freno alla mia bocca, finché l'empio mi starà davanti».</p>
<p class="C39 V2">Come un muto sono stato in silenzio, ho taciuto senz'averne bene; anzi, il mio dolore s'è inasprito.</p>
<p class="C39 V3">Il mio cuore ardeva dentro di me; mentre meditavo, un fuoco s'è acceso; allora la mia lingua ha parlato.</p>
<p class="C39 V4">O SIGNORE, fammi conoscere la mia fine e quale sia la misura dei miei giorni. Fa' ch'io sappia quanto sono fragile.</p>
<p class="C39 V5">Ecco, tu hai ridotto la mia esistenza alla lunghezza di qualche palmo, la mia durata è come nulla davanti a te; certo, ogni uomo, benché saldo in piedi, non è che vanità. [Pausa]</p>
<p class="C39 V6">Certo, l'uomo va e viene come un'ombra; certo, s'affanna per quel ch'è vanità; egli accumula ricchezze, senza sapere chi le raccoglierà.</p>
<p class="C39 V7">E ora, o Signore, che aspetto? La mia speranza è in te.</p>
<p class="C39 V8">Liberami da tutti i miei peccati; non abbandonarmi agli scherni dello stolto.</p>
<p class="C39 V9">Sto in silenzio, non aprirò bocca, perché sei tu che hai agito.</p>
<p class="C39 V10">Allontana da me il tuo flagello! Io mi consumo sotto i colpi della tua mano.</p>
<p class="C39 V11">Castigando la sua iniquità tu correggi l'uomo, distruggi come tarlo quel che ha di più caro; certo, ogni uomo non è che vanità. [Pausa]</p>
<p class="C39 V12">O SIGNORE, ascolta la mia preghiera, porgi orecchio al mio grido; non essere insensibile alle mie lacrime; poiché io sono uno straniero davanti a te, un pellegrino, come tutti i miei padri.</p>
<p class="C39 V13">Distogli il tuo sguardo, perché io respiri, prima di andarmene e scomparire.</p>
<p class="C40 V1">Al direttore del coro. Di Davide. Salmo. Ho pazientemente aspettato il SIGNORE, ed egli si è chinato su di me e ha ascoltato il mio grido.</p>
<p class="C40 V2">Mi ha tratto fuori da una fossa di perdizione, dal pantano fangoso; ha fatto posare i miei piedi sulla roccia, ha reso sicuri i miei passi.</p>
<p class="C40 V3">Egli ha messo nella mia bocca un nuovo cantico a lode del nostro Dio. Molti vedranno questo e temeranno, e confideranno nel SIGNORE.</p>
<p class="C40 V4">Beato l'uomo che ripone nel SIGNORE la sua fiducia, e non si rivolge ai superbi né a chi segue la menzogna!</p>
<p class="C40 V5">O SIGNORE, Dio mio, hai moltiplicato i tuoi prodigi e i tuoi disegni in nostro favore; nessuno è simile a te. Vorrei raccontarli e proclamarli, ma son troppi per essere contati.</p>
<p class="C40 V6">Tu non gradisci né sacrificio né offerta; m'hai aperto gli orecchi. Tu non domandi né olocausto né sacrificio per il peccato.</p>
<p class="C40 V7">Allora ho detto: «Ecco, io vengo! Sta scritto di me nel rotolo del libro.</p>
<p class="C40 V8">Dio mio, desidero fare la tua volontà, la tua legge è dentro il mio cuore».</p>
<p class="C40 V9">Ho proclamato la tua giustizia nella grande assemblea; ecco, io non tengo chiuse le mie labbra; o SIGNORE, tu lo sai.</p>
<p class="C40 V10">Non ho tenuto nascosta la tua giustizia nel mio cuore; ho raccontato la tua fedeltà e la tua salvezza; non ho celato la tua benevolenza né la tua verità alla grande assemblea.</p>
<p class="C40 V11">Tu, o SIGNORE, non rifiutarmi la tua misericordia; la tua bontà e la tua verità mi custodiscano sempre!</p>
<p class="C40 V12">Poiché mali innumerevoli mi circondano; i miei peccati mi pesano e non posso più guardarli. Sono più numerosi dei capelli del mio capo e il mio cuore vien meno!</p>
<p class="C40 V13">Liberami, o SIGNORE! Affrèttati in mio aiuto!</p>
<p class="C40 V14">Siano delusi e umiliati quelli che cercano l'anima mia per farla perire! Si ritirino coperti di vergogna quelli che si rallegrano delle mie sventure!</p>
<p class="C40 V15">Siano confusi per la loro infamia quelli che mi deridono.</p>
<p class="C40 V16">Gioiscano e si rallegrino in te quelli che ti cercano; quelli che amano la tua salvezza dicano sempre: «Il SIGNORE è grande!»</p>
<p class="C40 V17">Io sono misero e povero, ma il Signore ha cura di me. Tu sei il mio aiuto e il mio liberatore; o Dio mio, non tardare!</p>
<p class="C41 V1">Al direttore del coro. Salmo di Davide. Beato chi ha cura del povero! Nel giorno della sventura il SIGNORE lo libererà.</p>
<p class="C41 V2">Il SIGNORE lo proteggerà e lo manterrà in vita; egli sarà felice sulla terra, e tu non lo darai in balìa dei suoi nemici.</p>
<p class="C41 V3">Il SIGNORE lo sosterrà quando sarà a letto, ammalato; tu lo consolerai nella sua malattia.</p>
<p class="C41 V4">Io ho detto: «O SIGNORE, abbi pietà di me; guarisci l'anima mia, perché ho peccato contro di te».</p>
<p class="C41 V5">I miei nemici mi augurano del male, dicendo: «Quando morrà? E quando sarà dimenticato il suo nome?»</p>
<p class="C41 V6">E se uno di loro viene a vedermi, dice menzogne; il suo cuore accumula malvagità dentro di sé; e, appena uscito, sparla.</p>
<p class="C41 V7">Tutti quelli che m'odiano bisbigliano tra loro contro di me; contro di me tramano il male.</p>
<p class="C41 V8">«È stato colpito», essi dicono, «da un male incurabile; e, ora che è steso su un letto, non si rialzerà mai più».</p>
<p class="C41 V9">Anche l'amico con il quale vivevo in pace, in cui avevo fiducia, e che mangiava il mio pane, si è schierato contro di me.</p>
<p class="C41 V10">Ma tu, o SIGNORE, abbi pietà di me e rialzami, e io renderò loro quel che si meritano.</p>
<p class="C41 V11">Così saprò che tu mi gradisci: se il mio nemico non trionferà di me.</p>
<p class="C41 V12">Tu mi sosterrai nella mia integrità e mi accoglierai alla tua presenza per sempre.</p>
<p class="C41 V13">Sia benedetto il SIGNORE, il Dio d'Israele, ora e sempre. Amen! Amen!</p>
<p class="C42 V1">Al direttore del coro. Cantico dei figli di Core. Come la cerva desidera i corsi d'acqua, così l'anima mia anela a te, o Dio.</p>
<p class="C42 V2">L'anima mia è assetata di Dio, del Dio vivente; quando verrò e comparirò in presenza di Dio?</p>
<p class="C42 V3">Le mie lacrime son diventate il mio cibo giorno e notte, mentre mi dicono continuamente: «Dov'è il tuo Dio?»</p>
<p class="C42 V4">Ricordo con profonda commozione il tempo in cui camminavo con la folla verso la casa di Dio, tra i canti di gioia e di lode d'una moltitudine in festa.</p>
<p class="C42 V5">Perché ti abbatti, anima mia? Perché ti agiti in me? Spera in Dio, perché lo celebrerò ancora; egli è il mio salvatore e il mio Dio.</p>
<p class="C42 V6">L'anima mia è abbattuta in me; perciò io ripenso a te dal paese del Giordano, dai monti dell'Ermon, dal monte Misar.</p>
<p class="C42 V7">Un abisso chiama un altro abisso al fragore delle tue cascate; tutte le tue onde e i tuoi flutti son passati su di me.</p>
<p class="C42 V8">Il SIGNORE, di giorno, concedeva la sua grazia, e io la notte innalzavo cantici per lui come preghiera al Dio che mi dà vita.</p>
<p class="C42 V9">Dirò a Dio, mio difensore: «Perché mi hai dimenticato? Perché devo andare vestito a lutto per l'oppressione del nemico?»</p>
<p class="C42 V10">Le mie ossa sono trafitte dagli insulti dei miei nemici che mi dicono continuamente: «Dov'è il tuo Dio?»</p>
<p class="C42 V11">Perché ti abbatti, anima mia? Perché ti agiti in me? Spera in Dio, perché lo celebrerò ancora; egli è il mio salvatore e il mio Dio.</p>
<p class="C43 V1">Fammi giustizia, o Dio, difendi la mia causa contro gente malvagia; liberami dall'uomo falso e malvagio.</p>
<p class="C43 V2">Tu sei il Dio che mi dà forza; perché mi hai abbandonato? Perché devo andare vestito a lutto per l'oppressione del nemico?</p>
<p class="C43 V3">Manda la tua luce e la tua verità, perché mi guidino, mi conducano al tuo santo monte e alle tue dimore.</p>
<p class="C43 V4">Allora mi avvicinerò all'altare di Dio, al Dio della mia gioia e della mia esultanza; e ti celebrerò con la cetra, o Dio, Dio mio!</p>
<p class="C43 V5">Perché ti abbatti, anima mia? Perché ti agiti in me? Spera in Dio, perché lo celebrerò ancora; egli è il mio salvatore e il mio Dio.</p>
<p class="C44 V1">Al direttore del coro. Dei figli di Core. Cantico. O Dio, noi abbiamo udito con i nostri orecchi, i nostri padri ci hanno raccontato l'opera da te compiuta ai loro giorni, nei tempi antichi.</p>
<p class="C44 V2">Tu con la tua mano hai scacciato nazioni per stabilire i nostri padri; hai distrutto popoli per far posto a loro.</p>
<p class="C44 V3">Infatti essi non conquistarono il paese con la spada, né fu il loro braccio a salvarli, ma la tua destra, il tuo braccio, la luce del tuo volto, perché li gradivi.</p>
<p class="C44 V4">Sei tu il mio re, o Dio, sei tu che dai la vittoria a Giacobbe!</p>
<p class="C44 V5">Con te noi abbatteremo i nostri nemici, nel tuo nome disperderemo i nostri avversari.</p>
<p class="C44 V6">Io non confido nel mio arco, e non è la mia spada che mi salverà;</p>
<p class="C44 V7">ma sei tu che ci salvi dai nostri nemici e copri di vergogna quelli che ci odiano.</p>
<p class="C44 V8">In Dio ci glorieremo ogni giorno, e celebreremo il tuo nome in eterno. [Pausa]</p>
<p class="C44 V9">Ma ora ci hai respinti e coperti di vergogna e non marci più alla testa dei nostri eserciti.</p>
<p class="C44 V10">Tu permetti che voltiamo le spalle davanti al nemico, quelli che ci odiano ci depredano.</p>
<p class="C44 V11">Ci hai svenduti come pecore destinate al macello, ci hai dispersi tra le nazioni.</p>
<p class="C44 V12">Tu vendi il tuo popolo per pochi soldi, e non ne hai fissato un prezzo alto.</p>
<p class="C44 V13">Ci hai esposti al disprezzo dei nostri vicini, alle beffe e allo scherno di chi ci sta intorno.</p>
<p class="C44 V14">Ci hai resi la favola delle nazioni; i popoli scuotono il capo, quando si tratta di noi.</p>
<p class="C44 V15">Il mio disonore mi sta sempre davanti, la vergogna mi copre la faccia</p>
<p class="C44 V16">a causa delle parole di chi m'insulta e mi oltraggia, a causa del nemico e di quanti vogliono vendicarsi.</p>
<p class="C44 V17">Tutto questo ci è avvenuto, eppure non ti abbiamo dimenticato e non siamo stati infedeli al tuo patto.</p>
<p class="C44 V18">Il nostro cuore non si è rivolto indietro, i nostri passi non si sono sviati dalla tua via,</p>
<p class="C44 V19">ma tu ci hai frantumati cacciandoci in dimore di sciacalli e hai steso su di noi l'ombra della morte.</p>
<p class="C44 V20">Se avessimo dimenticato il nome del nostro Dio, e avessimo teso le mani verso un dio straniero,</p>
<p class="C44 V21">Dio, forse, non l'avrebbe scoperto? Infatti, egli conosce i pensieri più nascosti.</p>
<p class="C44 V22">Per causa tua siamo ogni giorno messi a morte, considerati come pecore da macello.</p>
<p class="C44 V23">Risvègliati! Perché dormi, Signore? Dèstati, non respingerci per sempre!</p>
<p class="C44 V24">Perché nascondi il tuo volto e ignori la nostra afflizione e la nostra oppressione?</p>
<p class="C44 V25">Poiché l'anima nostra è abbattuta nella polvere; il nostro corpo giace per terra.</p>
<p class="C44 V26">Ergiti in nostro aiuto, liberaci nella tua bontà.</p>
<p class="C45 V1">Al direttore del coro. Sopra «i gigli». Dei figli di Core. Cantico. Canto d'amore. Mi ferve in cuore una parola soave; io dico: «L'opera mia è per il re; la mia lingua sarà come la penna di un abile scrittore».</p>
<p class="C45 V2">Tu sei bello, più bello di tutti i figli degli uomini; le tue parole sono piene di grazia; perciò Dio ti ha benedetto in eterno.</p>
<p class="C45 V3">Cingi la spada al tuo fianco, o prode; vèstiti della tua gloria e del tuo splendore.</p>
<p class="C45 V4">Avanza maestoso sul carro, per la causa della verità, della clemenza e della giustizia; la tua destra compia cose tremende.</p>
<p class="C45 V5">Le tue frecce sono acuminate; i popoli cadranno sotto di te; esse penetreranno nel cuore dei nemici del re.</p>
<p class="C45 V6">Il tuo trono, o Dio, dura in eterno; lo scettro del tuo regno è uno scettro di giustizia.</p>
<p class="C45 V7">Tu ami la giustizia e detesti l'empietà. Perciò Dio, il tuo Dio, ti ha unto d'olio di letizia; ti ha preferito ai tuoi compagni.</p>
<p class="C45 V8">Le tue vesti sanno di mirra, d'aloè, di cassia; dai palazzi d'avorio la musica degli strumenti ti rallegra.</p>
<p class="C45 V9">Figlie di re son fra le tue dame d'onore, alla tua destra sta la regina, adorna d'oro di Ofir.</p>
<p class="C45 V10">Ascolta, fanciulla, guarda e porgi l'orecchio; dimentica il tuo popolo e la casa di tuo padre,</p>
<p class="C45 V11">e il re s'innamorerà della tua bellezza. Egli è il tuo signore, inchìnati a lui.</p>
<p class="C45 V12">E la figlia di Tiro ti porterà regali, e i più ricchi del popolo ricercheranno il tuo favore.</p>
<p class="C45 V13">Tutta splendore è la figlia del re, nelle sue stanze; la sua veste è tutta trapunta d'oro.</p>
<p class="C45 V14">Ella sarà condotta al re avvolta in vesti ricamate; seguita dalle vergini sue compagne, che gli saranno presentate;</p>
<p class="C45 V15">saranno condotte con gioia ed esultanza; ed esse entreranno nel palazzo del re.</p>
<p class="C45 V16">I tuoi figli prenderanno il posto dei tuoi padri; li farai prìncipi su tutto il paese.</p>
<p class="C45 V17">Io renderò celebre il tuo nome per ogni età; perciò i popoli ti loderanno in eterno.</p>
<p class="C46 V1">Al direttore del coro. Dei figli di Core. Per voci di soprano. Canto. Dio è per noi un rifugio e una forza, un aiuto sempre pronto nelle difficoltà.</p>
<p class="C46 V2">Perciò non temiamo se la terra è sconvolta, se i monti si smuovono in mezzo al mare,</p>
<p class="C46 V3">se le sue acque rumoreggiano, schiumano e si gonfiano, facendo tremare i monti. [Pausa]</p>
<p class="C46 V4">C'è un fiume, i cui ruscelli rallegrano la città di Dio, il luogo santo della dimora dell'Altissimo.</p>
<p class="C46 V5">Dio si trova in essa: non potrà vacillare. Dio la soccorrerà al primo chiarore del mattino.</p>
<p class="C46 V6">Le nazioni rumoreggiano, i regni vacillano; egli fa udire la sua voce, la terra si scioglie.</p>
<p class="C46 V7">Il SIGNORE degli eserciti è con noi, il Dio di Giacobbe è il nostro rifugio. [Pausa]</p>
<p class="C46 V8">Venite, guardate le opere del SIGNORE, egli fa sulla terra cose stupende.</p>
<p class="C46 V9">Fa cessare le guerre fino all'estremità della terra; rompe gli archi, spezza le lance, brucia i carri da guerra.</p>
<p class="C46 V10">«Fermatevi», dice, «e riconoscete che io sono Dio. Io sarò glorificato fra le nazioni, sarò glorificato sulla terra».</p>
<p class="C46 V11">Il SIGNORE degli eserciti è con noi; il Dio di Giacobbe è il nostro rifugio. [Pausa]</p>
<p class="C47 V1">Al direttore del coro. Dei figli di Core. Salmo. Battete le mani, o popoli tutti; acclamate Dio con grida di gioia!</p>
<p class="C47 V2">Poiché il SIGNORE, l'Altissimo, è tremendo, re supremo su tutta la terra.</p>
<p class="C47 V3">Egli sottomette i popoli a noi e pone le nazioni sotto i nostri piedi.</p>
<p class="C47 V4">Egli ha scelto per noi la nostra eredità, gloria di Giacobbe che egli ama. [Pausa]</p>
<p class="C47 V5">Dio sale tra grida di trionfo, il SIGNORE sale al suono di trombe.</p>
<p class="C47 V6">Cantate a Dio, cantate; cantate al nostro re, cantate!</p>
<p class="C47 V7">Poiché Dio è re di tutta la terra; cantategli un inno solenne.</p>
<p class="C47 V8">Dio regna sui popoli; Dio siede sul suo trono santo.</p>
<p class="C47 V9">I capi dei popoli si riuniscono insieme al popolo del Dio d'Abraamo; perché a Dio appartengono i potenti della terra; egli è l'Altissimo.</p>
<p class="C48 V1">Canto. Salmo dei figli di Core. Grande è il SIGNORE e degno di lode nella città del nostro Dio, sul suo monte santo.</p>
<p class="C48 V2">Bello si erge, e rallegra tutta la terra, il monte Sion: parte estrema del settentrione, città del gran re.</p>
<p class="C48 V3">Nei suoi palazzi Dio è conosciuto come fortezza inespugnabile.</p>
<p class="C48 V4">Quando i re si erano alleati, e avanzavano uniti,</p>
<p class="C48 V5">appena la videro rimasero attoniti e, smarriti, si misero in fuga.</p>
<p class="C48 V6">Là furono presi da tremore e da doglie come di donna che partorisce,</p>
<p class="C48 V7">come quando il vento orientale spezza le navi di Tarsis.</p>
<p class="C48 V8">Quel che avevamo udito l'abbiamo visto nella città del SIGNORE degli eserciti, nella città del nostro Dio. Dio la renderà stabile per sempre. [Pausa]</p>
<p class="C48 V9">Dentro il tuo tempio, o Dio, noi ricordiamo la tua bontà.</p>
<p class="C48 V10">Come il tuo nome, o Dio, così la tua lode giunge fino alle estremità della terra; la tua destra è piena di giustizia.</p>
<p class="C48 V11">Si rallegri il monte Sion, esultino le figlie di Giuda per i tuoi giudizi!</p>
<p class="C48 V12">Fate il giro di Sion, marciatele attorno, contate le sue torri,</p>
<p class="C48 V13">osservate le sue mura, considerate i suoi palazzi, perché possiate dire alla generazione futura:</p>
<p class="C48 V14">«Questo è Dio, il nostro Dio in eterno; egli sarà la nostra guida».</p>
<p class="C49 V1">Al direttore del coro. Dei figli di Core. Salmo. Ascoltate, popoli tutti; porgete orecchio, abitanti del mondo,</p>
<p class="C49 V2">plebei e nobili, ricchi e poveri tutti insieme.</p>
<p class="C49 V3">La mia bocca dirà parole sagge, il mio cuore mediterà pensieri intelligenti.</p>
<p class="C49 V4">Io presterò orecchio a un proverbio, canterò sulla cetra il mio enigma.</p>
<p class="C49 V5">Perché temere nei giorni funesti, quando mi circonda la malvagità dei miei avversari?</p>
<p class="C49 V6">Essi hanno fiducia nei loro beni e si vantano della loro grande ricchezza,</p>
<p class="C49 V7">ma nessun uomo può riscattare il fratello, né pagare a Dio il prezzo del suo riscatto.</p>
<p class="C49 V8">Il riscatto dell'anima sua è troppo alto, e il denaro sarà sempre insufficiente,</p>
<p class="C49 V9">perché essa viva in eterno ed eviti di veder la tomba.</p>
<p class="C49 V10">Infatti la vedrà: i sapienti muoiono; lo stolto e l'ignorante periscono tutti e lasciano ad altri le loro ricchezze.</p>
<p class="C49 V11">Pensano che le loro case dureranno per sempre e che le loro abitazioni siano eterne; perciò danno i loro nomi alle terre.</p>
<p class="C49 V12">Ma anche tenuto in grande onore, l'uomo non dura; egli è simile alle bestie che periscono.</p>
<p class="C49 V13">Questo loro modo di comportarsi è follia; eppure i loro successori approvano i loro discorsi. [Pausa]</p>
<p class="C49 V14">Son cacciati come pecore nel soggiorno dei morti; la morte è il loro pastore; e al mattino gli uomini retti li calpestano. La loro gloria deve consumarsi nel soggiorno dei morti, e non avrà altra dimora.</p>
<p class="C49 V15">Ma Dio riscatterà l'anima mia dal potere del soggiorno dei morti, perché mi prenderà con sé. [Pausa]</p>
<p class="C49 V16">Non temere se uno s'arricchisce, se aumenta la gloria della sua casa.</p>
<p class="C49 V17">Perché, quando morrà, non porterà nulla con sé; la sua gloria non scenderà con lui.</p>
<p class="C49 V18">Benché tu, mentre vivi, ti ritenga felice, e la gente ti ammiri per i tuoi successi,</p>
<p class="C49 V19">tu te ne andrai con la generazione dei tuoi padri, che non vedranno mai più la luce.</p>
<p class="C49 V20">L'uomo che vive tra gli onori e non ha intelligenza è simile alle bestie che periscono.</p>
<p class="C50 V1">Salmo di Asaf. Il Potente, Dio, il SIGNORE, ha parlato e ha convocato la terra da oriente a occidente.</p>
<p class="C50 V2">Da Sion, perfetta in bellezza, Dio è apparso nel suo fulgore.</p>
<p class="C50 V3">Il nostro Dio viene e non se ne starà in silenzio; lo precede un fuoco divorante, intorno a lui infuria la tempesta.</p>
<p class="C50 V4">Egli chiama gli alti cieli e la terra per assistere al giudizio del suo popolo:</p>
<p class="C50 V5">«Radunatemi», dice, «i miei fedeli che hanno fatto con me un patto mediante il sacrificio».</p>
<p class="C50 V6">I cieli proclameranno la sua giustizia, perché Dio stesso sta per giudicare. [Pausa]</p>
<p class="C50 V7">«Ascolta, popolo mio, e io parlerò; ascolta, Israele, e io testimonierò contro di te. Io sono Dio, il tuo Dio.</p>
<p class="C50 V8">Non ti rimprovero per i tuoi sacrifici; i tuoi olocausti mi stanno sempre davanti.</p>
<p class="C50 V9">Non esigo tori dalla tua casa, né capri dai tuoi ovili.</p>
<p class="C50 V10">Sono mie infatti tutte le bestie della foresta, mio è il bestiame che sta sui monti a migliaia.</p>
<p class="C50 V11">Conosco tutti gli uccelli dei monti, e quel che si muove per la campagna è a mia disposizione.</p>
<p class="C50 V12">Se avessi fame, non lo direi a te, perché mio è il mondo, con tutto quel che contiene.</p>
<p class="C50 V13">Mangio forse carne di tori, o bevo forse sangue di capri?</p>
<p class="C50 V14">Come sacrificio offri a Dio il ringraziamento, e mantieni le promesse fatte al SIGNORE;</p>
<p class="C50 V15">poi invocami nel giorno della sventura; io ti salverò, e tu mi glorificherai».</p>
<p class="C50 V16">Ma Dio dice all'empio: «Perché vai elencando le mie leggi e hai sempre sulle labbra il mio patto,</p>
<p class="C50 V17">tu che detesti la disciplina e ti getti dietro alle spalle le mie parole?</p>
<p class="C50 V18">Se vedi un ladro, ti diletti della sua compagnia, e ti fai compagno degli adùlteri.</p>
<p class="C50 V19">Abbandoni la tua bocca al male, e la tua lingua trama inganni.</p>
<p class="C50 V20">Ti siedi e parli contro tuo fratello, diffami il figlio di tua madre.</p>
<p class="C50 V21">Hai fatto queste cose, io ho taciuto, e tu hai pensato che io fossi come te; ma io ti riprenderò, e ti metterò tutto davanti agli occhi.</p>
<p class="C50 V22">Capite questo, voi che dimenticate Dio, perché io non vi laceri e nessuno vi liberi.</p>
<p class="C50 V23">Chi mi offre come sacrificio il ringraziamento, mi glorifica, e a chi regola bene il suo comportamento, io farò vedere la salvezza di Dio».</p>
<p class="C51 V1">Al direttore del coro. Salmo di Davide, quando il profeta Natan venne da lui, dopo che Davide era stato da Batseba. Abbi pietà di me, o Dio, per la tua bontà; nella tua grande misericordia cancella i miei misfatti.</p>
<p class="C51 V2">Lavami da tutte le mie iniquità e purificami dal mio peccato;</p>
<p class="C51 V3">poiché riconosco le mie colpe, il mio peccato è sempre davanti a me.</p>
<p class="C51 V4">Ho peccato contro te, contro te solo, ho fatto ciò ch'è male agli occhi tuoi. Perciò sei giusto quando parli, e irreprensibile quando giudichi.</p>
<p class="C51 V5">Ecco, io sono stato generato nell'iniquità, mia madre mi ha concepito nel peccato.</p>
<p class="C51 V6">Ma tu desideri che la verità risieda nell'intimo: insegnami dunque la sapienza nel segreto del cuore.</p>
<p class="C51 V7">Purificami con issopo, e sarò puro; lavami, e sarò più bianco della neve.</p>
<p class="C51 V8">Fammi di nuovo udire canti di gioia e letizia, ed esulteranno quelle ossa che hai spezzate.</p>
<p class="C51 V9">Distogli lo sguardo dai miei peccati, e cancella tutte le mie colpe.</p>
<p class="C51 V10">O Dio, crea in me un cuore puro e rinnova dentro di me uno spirito ben saldo.</p>
<p class="C51 V11">Non respingermi dalla tua presenza e non togliermi il tuo santo spirito.</p>
<p class="C51 V12">Rendimi la gioia della tua salvezza e uno spirito volenteroso mi sostenga.</p>
<p class="C51 V13">Insegnerò le tue vie ai colpevoli, e i peccatori si convertiranno a te.</p>
<p class="C51 V14">Liberami dal sangue versato, o Dio, Dio della mia salvezza, e la mia lingua celebrerà la tua giustizia.</p>
<p class="C51 V15">Signore, apri tu le mie labbra, e la mia bocca proclamerà la tua lode.</p>
<p class="C51 V16">Tu infatti non desideri sacrifici, altrimenti li offrirei, né gradisci olocausto.</p>
<p class="C51 V17">Sacrificio gradito a Dio è uno spirito afflitto; tu, Dio, non disprezzi un cuore abbattuto e umiliato.</p>
<p class="C51 V18">Fa' del bene a Sion, nella tua grazia; edifica le mura di Gerusalemme.</p>
<p class="C51 V19">Allora gradirai sacrifici di giustizia, olocausti e vittime arse per intero; allora si offriranno tori sul tuo altare.</p>
<p class="C52 V1">Al direttore del coro. Cantico di Davide, quando Doeg l'Edomita venne a riferire a Saul che Davide era entrato in casa di Aimelec. Perché ti vanti del male, uomo prepotente? La bontà di Dio dura per sempre.</p>
<p class="C52 V2">La tua lingua medita rovine; essa è simile a un rasoio affilato, o artefice d'inganni.</p>
<p class="C52 V3">Tu preferisci il male al bene, mentire piuttosto che dir la verità. [Pausa]</p>
<p class="C52 V4">Tu ami ogni parola che causa rovina, o lingua insidiosa!</p>
<p class="C52 V5">Perciò Dio ti distruggerà per sempre; ti afferrerà, ti strapperà dalla tua tenda e ti sradicherà dalla terra dei viventi. [Pausa]</p>
<p class="C52 V6">I giusti lo vedranno e temeranno, poi rideranno di lui, dicendo:</p>
<p class="C52 V7">«Ecco l'uomo che non aveva fatto di Dio la sua fortezza, ma aveva fiducia nell'abbondanza delle sue ricchezze, e si faceva forte della sua perversità!»</p>
<p class="C52 V8">Ma io sono come un olivo verdeggiante nella casa di Dio; io confido per sempre nella bontà di Dio.</p>
<p class="C52 V9">Sempre ti celebrerò per quanto hai fatto, e in presenza dei tuoi fedeli spererò nel tuo nome, perché tu sei buono.</p>
<p class="C53 V1">Al direttore del coro. Per flauto. Cantico di Davide. Lo stolto ha detto in cuor suo: «Non c'è Dio». Sono corrotti, commettono iniquità, non c'è nessuno che faccia il bene.</p>
<p class="C53 V2">Dio guarda dal cielo i figli degli uomini per vedere se c'è una persona intelligente che cerchi Dio.</p>
<p class="C53 V3">Tutti si sono sviati, tutti sono corrotti, non c'è nessuno che faccia il bene, neppure uno.</p>
<p class="C53 V4">Son dunque senza conoscenza questi malvagi, che divorano il mio popolo come se fosse pane, e non invocano Dio?</p>
<p class="C53 V5">Ma ecco, son presi da grande spavento là dove non c'era da temere; poiché Dio ha disperso le ossa di quelli che ti assediavano; tu li hai resi confusi, perché Dio li respinge.</p>
<p class="C53 V6">Oh, chi darà da Sion la salvezza d'Israele? Quando Dio farà ritornare gli esuli del suo popolo, Giacobbe esulterà, Israele si rallegrerà.</p>
<p class="C54 V1">Al direttore del coro. Per strumenti a corda. Cantico di Davide, quando gli Zifei vennero a dire a Saul: «Davide non è forse nascosto tra noi?» O Dio, salvami per amor del tuo nome, e fammi giustizia per la tua potenza.</p>
<p class="C54 V2">O Dio, ascolta la mia preghiera, porgi orecchio alle parole della mia bocca!</p>
<p class="C54 V3">Poiché degli stranieri sono insorti contro di me e dei violenti cercano l'anima mia. Essi non tengono Dio presente davanti a loro. [Pausa]</p>
<p class="C54 V4">Ecco, Dio è il mio aiuto; il Signore è colui che sostiene l'anima mia.</p>
<p class="C54 V5">Egli farà ricadere il male sui miei nemici. Nella tua fedeltà, distruggili!</p>
<p class="C54 V6">Con cuore generoso ti offrirò sacrifici; celebrerò il tuo nome, o SIGNORE, perché sei buono;</p>
<p class="C54 V7">infatti mi hai salvato da ogni disgrazia, e l'occhio mio ha visto sui miei nemici quel che desideravo.</p>
<p class="C55 V1">Al direttore del coro. Per strumenti a corda. Cantico di Davide. Porgi orecchio alla mia preghiera, o Dio, non essere insensibile alla mia supplica.</p>
<p class="C55 V2">Dammi ascolto, e rispondimi; mi lamento senza posa e gemo,</p>
<p class="C55 V3">per la voce del nemico, per l'oppressione dell'empio; poiché riversano iniquità su di me e mi perseguitano con furore.</p>
<p class="C55 V4">Dentro di me palpita violentemente il mio cuore e una paura mortale mi è piombata addosso.</p>
<p class="C55 V5">Paura e tremito m'invadono, e sono preso dal panico;</p>
<p class="C55 V6">e io dico: «Oh, avessi ali come di colomba, per volar via e trovare riposo!</p>
<p class="C55 V7">Ecco, fuggirei lontano, andrei ad abitare nel deserto; [Pausa]</p>
<p class="C55 V8">m'affretterei a ripararmi dal vento impetuoso e dalla tempesta».</p>
<p class="C55 V9">Annientali, Signore, confondi il loro linguaggio, poiché io vedo violenza e contesa nella città.</p>
<p class="C55 V10">Giorno e notte si aggirano sulle sue mura; ingiustizia e malvagità sono dentro di essa.</p>
<p class="C55 V11">All'interno ci sono delitti, violenza e insidie non cessano nelle sue piazze.</p>
<p class="C55 V12">Se mi avesse offeso un nemico, l'avrei sopportato; se un avversario avesse cercato di sopraffarmi, mi sarei nascosto da lui;</p>
<p class="C55 V13">ma sei stato tu, l'uomo ch'io stimavo come mio pari, mio compagno e mio intimo amico.</p>
<p class="C55 V14">Ci incontravamo con piacere; insieme, tra la folla, andavamo alla casa di Dio.</p>
<p class="C55 V15">Li sorprenda la morte! Scendano vivi nel soggiorno dei morti! Poiché nelle loro case e in cuor loro non v'è che malvagità.</p>
<p class="C55 V16">Io invocherò Dio, e il SIGNORE mi salverà.</p>
<p class="C55 V17">La sera, la mattina e a mezzogiorno mi lamenterò e gemerò, ed egli udrà la mia voce.</p>
<p class="C55 V18">Darà pace all'anima mia, liberandomi dai loro assalti, perché sono in molti contro di me.</p>
<p class="C55 V19">Dio ascolterà e li umilierà, egli che siede da sempre sul suo trono; [Pausa] perché essi rifiutano di cambiare, e non temono Dio.</p>
<p class="C55 V20">Il nemico ha steso la mano contro chi viveva in pace con lui, ha violato il suo patto.</p>
<p class="C55 V21">La sua bocca è più untuosa del burro, ma nel cuore ha la guerra; le sue parole son più delicate dell'olio, ma in realtà sono spade sguainate.</p>
<p class="C55 V22">Getta sul SIGNORE il tuo affanno, ed egli ti sosterrà; egli non permetterà mai che il giusto vacilli.</p>
<p class="C55 V23">Ma tu, o Dio, farai scendere costoro nella tomba; gli uomini sanguinari e fraudolenti non arriveranno alla metà dei loro giorni; ma io confiderò in te.</p>
<p class="C56 V1">Al direttore del coro. Su «Colomba dei terebinti lontani». Inno di Davide quando i Filistei lo presero in Gat. Abbi pietà di me, o Dio, poiché gli uomini mi insidiano; mi combattono e mi tormentano tutti i giorni;</p>
<p class="C56 V2">i miei nemici mi perseguitano continuamente. Sì, sono molti quelli che mi combattono.</p>
<p class="C56 V3">Nel giorno della paura, io confido in te.</p>
<p class="C56 V4">In Dio, di cui lodo la parola, in Dio confido, e non temerò; che mi può fare il mortale?</p>
<p class="C56 V5">Fraintendono sempre le mie parole; tutti i loro pensieri sono volti a farmi del male.</p>
<p class="C56 V6">Si riuniscono, stanno in agguato, spiano i miei passi, cercano di togliermi la vita.</p>
<p class="C56 V7">Retribuiscili secondo la loro malvagità! O Dio, abbatti i popoli nella tua ira!</p>
<p class="C56 V8">Tu conti i passi della mia vita errante; raccogli le mie lacrime nell'otre tuo; non le registri forse nel tuo libro?</p>
<p class="C56 V9">Nel giorno che t'invocherò i miei nemici indietreggeranno. So che Dio è per me.</p>
<p class="C56 V10">Loderò la parola di Dio; loderò la parola del SIGNORE.</p>
<p class="C56 V11">In Dio ho fiducia e non temerò; che potrà farmi l'uomo?</p>
<p class="C56 V12">Io manterrò le promesse che ti ho fatte, o Dio; io t'offrirò sacrifici di lode,</p>
<p class="C56 V13">perché tu hai salvato l'anima mia dalla morte, hai preservato i miei piedi da caduta, perché io cammini, davanti a Dio, nella luce dei viventi.</p>
<p class="C57 V1">Al direttore del coro. «Non distruggere.» Inno di Davide, quando, perseguitato da Saul, fuggì nella spelonca. Abbi pietà di me, o Dio, abbi pietà di me, perché l'anima mia cerca rifugio in te; e all'ombra delle tue ali io mi rifugio finché sia passato il pericolo.</p>
<p class="C57 V2">Io invocherò Dio, l'Altissimo, Dio che agisce in mio favore.</p>
<p class="C57 V3">Egli manderà dal cielo a salvarmi, mentre chi vuol divorarmi m'oltraggia; [Pausa] Dio manderà la sua grazia e la sua fedeltà.</p>
<p class="C57 V4">L'anima mia è in mezzo a leoni; dimoro tra gente che vomita fiamme, in mezzo a uomini i cui denti sono lance e frecce, e la cui lingua è una spada affilata.</p>
<p class="C57 V5">Innàlzati, o Dio, al di sopra dei cieli, risplenda la tua gloria su tutta la terra!</p>
<p class="C57 V6">Essi avevano teso una rete ai miei piedi, mi avevano piegato, avevano scavato una fossa davanti a me, ma essi vi son caduti dentro. [Pausa]</p>
<p class="C57 V7">Il mio cuore è ben disposto, o Dio, il mio cuore è ben disposto; io canterò e salmeggerò.</p>
<p class="C57 V8">Dèstati, o gloria mia, destatevi, saltèrio e cetra! Io voglio risvegliare l'alba.</p>
<p class="C57 V9">Io ti celebrerò tra i popoli, o Signore, ti loderò tra le nazioni,</p>
<p class="C57 V10">perché grande fino al cielo è la tua bontà, e la tua fedeltà fino alle nuvole.</p>
<p class="C57 V11">Innàlzati, o Dio, al di sopra dei cieli, risplenda la tua gloria su tutta la terra!</p>
<p class="C58 V1">Al direttore del coro. «Non distruggere.» Inno di Davide. È proprio secondo giustizia che voi parlate, o potenti? Giudicate voi rettamente i figli degli uomini?</p>
<p class="C58 V2">Anzi, in cuor vostro commettete iniquità; nel paese, voi gettate nella bilancia la violenza delle vostre mani.</p>
<p class="C58 V3">Gli empi sono sviati fin dal grembo materno, i bugiardi son traviati fin dalla nascita.</p>
<p class="C58 V4">Hanno veleno simile a quello di serpente, son sordi come aspide che si tura le orecchie,</p>
<p class="C58 V5">per non udire la voce degl'incantatori, del mago esperto d'incantesimi.</p>
<p class="C58 V6">O Dio, spezza loro i denti in bocca; o SIGNORE, fracassa le mascelle dei leoni!</p>
<p class="C58 V7">Si disperdano come acqua che scorre via; possano tirare solo frecce spuntate.</p>
<p class="C58 V8">Siano come lumaca che si scioglie strisciando; come aborto di donna, non vedano il sole.</p>
<p class="C58 V9">Prima che le vostre pentole sentano il fuoco del rovo, verde o acceso che sia il legno, lo porti via la bufera.</p>
<p class="C58 V10">Il giusto si rallegrerà nel veder la punizione, si laverà i piedi nel sangue dell'empio,</p>
<p class="C58 V11">e la gente dirà: «Certo, vi è una ricompensa per il giusto; certo, c'è un Dio che fa giustizia sulla terra!»</p>
<p class="C59 V1">Al direttore del coro. «Non distruggere.» Inno di Davide, quando Saul mandò uomini a sorvegliar la casa per ucciderlo. Liberami dai miei nemici, o mio Dio; portami in alto al sicuro dai miei avversari.</p>
<p class="C59 V2">Liberami dai malfattori, e salvami dagli uomini sanguinari.</p>
<p class="C59 V3">Ecco, essi pongono insidie all'anima mia; uomini potenti si uniscono contro di me, senza colpa né peccato da parte mia, o SIGNORE!</p>
<p class="C59 V4">Senza mia colpa corrono e si preparano. Svègliati, avvicìnati a me, e guarda!</p>
<p class="C59 V5">Tu, o SIGNORE, Dio degli eserciti, Dio d'Israele, àlzati a giudicare tutte le genti! Non far grazia ad alcuno dei perfidi malfattori! [Pausa]</p>
<p class="C59 V6">Ritornano di sera, urlano come cani e si aggirano per la città.</p>
<p class="C59 V7">Ecco, vomitano ingiurie dalla loro bocca; hanno spade sulle labbra. «Tanto», dicono, «chi ci ascolta?»</p>
<p class="C59 V8">Ma tu, o SIGNORE, riderai di loro; ti farai beffe di tutte le genti.</p>
<p class="C59 V9">O mia forza, a te mi rivolgerò, perché Dio è il mio rifugio.</p>
<p class="C59 V10">Il mio Dio mi verrà incontro con la sua bontà. Dio mi farà vedere sui miei nemici quel che desidero.</p>
<p class="C59 V11">Non ucciderli, perché il mio popolo non dimentichi; falli andare per la tua potenza, raminghi; e umiliali, o Signore, nostro scudo!</p>
<p class="C59 V12">Ogni parola che dicono è un peccato della loro bocca; siano dunque presi nel laccio della loro superbia, per le maledizioni e le menzogne che pronunciano.</p>
<p class="C59 V13">Distruggili nel tuo furore, distruggili e non siano più; e si conoscerà che Dio domina su Giacobbe fino all'estremità della terra. [Pausa]</p>
<p class="C59 V14">Ogni sera ritornano, urlano come cani e si aggirano per la città.</p>
<p class="C59 V15">Vanno vagando in cerca di cibo, e se non trovano da sfamarsi, passano la notte ululando.</p>
<p class="C59 V16">Ma io canterò la tua potenza, e al mattino loderò ad alta voce la tua bontà, perché tu sei stato per me una fortezza, un rifugio nel giorno dell'avversità.</p>
<p class="C59 V17">O mia forza, a te salmeggerò, perché Dio è il mio rifugio, il Dio che mi fa del bene.</p>
<p class="C60 V1">Al direttore del coro. Su «il giglio della testimonianza». Inno di Davide, da insegnare; quand'egli mosse guerra ai Siri di Mesopotamia e ai Siri di Soba, e Ioab tornò, e sconfisse dodicimila Idumei nella valle del Sale. O Dio, tu ci hai respinti, ci hai dispersi, ti sei sdegnato; ristabiliscici ora!</p>
<p class="C60 V2">Hai fatto tremare la terra, l'hai spaccata; risana le sue fratture, perché sta per crollare.</p>
<p class="C60 V3">Hai fatto vedere al tuo popolo cose spiacevoli; ci hai dato da bere un vino che stordisce.</p>
<p class="C60 V4">Ma ora, tu hai dato a quelli che ti temono una bandiera, perché si alzino in favor della verità. [Pausa]</p>
<p class="C60 V5">Salvaci con la tua destra e rispondici perché quelli che ami siano liberati.</p>
<p class="C60 V6">Dio ha parlato dal suo santuario: «Io trionferò, spartirò Sichem e misurerò la valle di Succot.</p>
<p class="C60 V7">Mio è Galaad, mio è Manasse, Efraim è l'elmo del mio capo, Giuda è il mio scettro.</p>
<p class="C60 V8">Moab è il catino in cui mi lavo; sopra Edom getterò il mio sandalo; o Filistia, fammi acclamazioni!»</p>
<p class="C60 V9">Chi mi condurrà nella città forte? Chi mi condurrà fino a Edom?</p>
<p class="C60 V10">Non sarai forse tu, o Dio, che ci hai respinti e non esci più, o Dio, con i nostri eserciti?</p>
<p class="C60 V11">Dacci aiuto per superare le difficoltà, poiché vano è il soccorso dell'uomo.</p>
<p class="C60 V12">Con Dio noi faremo prodigi, egli schiaccerà i nostri nemici.</p>
<p class="C61 V1">Al direttore del coro. Per strumenti a corda. Di Davide. O Dio, ascolta il mio grido, sii attento alla mia preghiera.</p>
<p class="C61 V2">Dall'estremità della terra io grido a te, con cuore affranto; conducimi tu alla ròcca ch'è troppo alta per me;</p>
<p class="C61 V3">poiché tu sei stato un rifugio per me, una torre fortificata davanti al nemico.</p>
<p class="C61 V4">Abiterò nella tua tenda per sempre, mi riparerò all'ombra delle tue ali. [Pausa]</p>
<p class="C61 V5">Poiché tu, o Dio, hai esaudito i miei voti, m'hai dato l'eredità di chi teme il tuo nome.</p>
<p class="C61 V6">Aggiungi altri giorni alla vita del re, durino i suoi anni per molte generazioni!</p>
<p class="C61 V7">Sieda sul trono in presenza di Dio per sempre! Ordina alla bontà e alla verità di custodirlo;</p>
<p class="C61 V8">così loderò il tuo nome per sempre, e adempirò ogni giorno le promesse che ti ho fatte.</p>
<p class="C62 V1">Al direttore del coro. Per Iedutun. Salmo di Davide. Solo in Dio trova riposo l'anima mia; da lui proviene la mia salvezza.</p>
<p class="C62 V2">Lui solo è la mia ròcca e la mia salvezza, il mio alto rifugio; io non potrò vacillare.</p>
<p class="C62 V3">Fino a quando vi scaglierete contro un uomo e cercherete tutti insieme di abbatterlo come si abbatte una parete che pende, o un muricciolo che cede?</p>
<p class="C62 V4">Essi non pensano che a farlo cadere dalla sua altezza; prendono piacere nella menzogna; benedicono con la bocca, ma in cuor loro maledicono. [Pausa]</p>
<p class="C62 V5">Anima mia, trova riposo in Dio solo, poiché da lui proviene la mia speranza.</p>
<p class="C62 V6">Egli solo è la mia ròcca e la mia salvezza; egli è il mio rifugio; io non potrò vacillare.</p>
<p class="C62 V7">Dio è la mia salvezza e la mia gloria; la mia forte ròcca e il mio rifugio sono in Dio.</p>
<p class="C62 V8">Confida in lui in ogni tempo, o popolo; apri il tuo cuore in sua presenza; Dio è il nostro rifugio. [Pausa]</p>
<p class="C62 V9">Gli uomini del volgo non sono che vanità e i nobili non sono che menzogna; messi sulla bilancia vanno su, tutti insieme sono più leggeri della vanità.</p>
<p class="C62 V10">Non abbiate fiducia nella violenza, non mettete vane speranze nella rapina; se le ricchezze abbondano, si distacchi da esse il vostro cuore.</p>
<p class="C62 V11">Dio ha parlato una volta, due volte ho udito questo: che il potere appartiene a Dio;</p>
<p class="C62 V12">a te pure, o Signore, appartiene la misericordia; perché tu retribuirai ciascuno secondo le sue azioni.</p>
<p class="C63 V1">Salmo di Davide, quand'era nel deserto di Giuda. O Dio, tu sei il mio Dio, io ti cerco dall'alba; di te è assetata l'anima mia, a te anela il mio corpo languente in arida terra, senz'acqua.</p>
<p class="C63 V2">Così ti ho contemplato nel santuario, per veder la tua forza e la tua gloria.</p>
<p class="C63 V3">Poiché la tua bontà vale più della vita, le mie labbra ti loderanno.</p>
<p class="C63 V4">Così ti benedirò finché io viva, e alzerò la mani invocando il tuo nome.</p>
<p class="C63 V5">L'anima mia sarà saziata come di midollo e di grasso, e la mia bocca ti loderà con labbra gioiose.</p>
<p class="C63 V6">Di te mi ricordo nel mio letto, a te penso nelle veglie notturne.</p>
<p class="C63 V7">Poiché tu sei stato il mio aiuto, io esulto all'ombra delle tue ali.</p>
<p class="C63 V8">L'anima mia si lega a te per seguirti; la tua destra mi sostiene.</p>
<p class="C63 V9">Ma quanti cercano la rovina dell'anima mia, sprofonderanno nelle parti più basse della terra.</p>
<p class="C63 V10">Saranno dati in balìa della spada, saranno preda di sciacalli.</p>
<p class="C63 V11">Ma il re si rallegrerà in Dio; chiunque giura per lui si glorierà, perché ai bugiardi verrà chiusa la bocca.</p>
<p class="C64 V1">Al direttore del coro. Salmo di Davide. O Dio, ascolta la voce del mio lamento! Salva la mia vita dal terrore del nemico.</p>
<p class="C64 V2">Mettimi al riparo dalle trame dei malvagi, dagli intrighi dei malfattori.</p>
<p class="C64 V3">Hanno affilato la loro lingua come spada e hanno scagliato come frecce parole amare,</p>
<p class="C64 V4">per colpire di nascosto l'uomo integro; lo colpiscono all'improvviso, e non hanno paura.</p>
<p class="C64 V5">S'incoraggiano a vicenda in un'impresa malvagia; si accordano per camuffare tranelli; e dicono: «Chi se ne accorgerà?»</p>
<p class="C64 V6">Meditano pensieri malvagi e dicono: «Abbiamo attuato il nostro piano». I sentimenti e il cuore dell'uomo sono un abisso.</p>
<p class="C64 V7">Ma Dio scaglierà le sue frecce contro di loro, e all'improvviso saran coperti di ferite;</p>
<p class="C64 V8">saranno abbattuti, e il male causato dalle proprie lingue ricadrà su di loro. Chiunque li vedrà scrollerà il capo.</p>
<p class="C64 V9">Allora tutti gli uomini temeranno, racconteranno l'opera di Dio e comprenderanno ciò ch'egli ha fatto.</p>
<p class="C64 V10">Il giusto esulterà nel SIGNORE e cercherà rifugio in lui; tutti i retti di cuore si glorieranno.</p>
<p class="C65 V1">Al direttore del coro. Salmo di Davide. Canto. A te spetta la lode, o Dio che dimori in Sion! A te il compimento delle promesse.</p>
<p class="C65 V2">A te, che esaudisci la preghiera, verrà ogni creatura.</p>
<p class="C65 V3">Mi opprime il peso delle mie colpe, ma tu perdonerai i miei peccati.</p>
<p class="C65 V4">Beato chi sceglierai e accoglierai, perché egli abiti nei tuoi cortili! Noi ci sazieremo dei beni della tua casa, delle cose sante del tuo tempio.</p>
<p class="C65 V5">Mediante prodigi tu ci rispondi, nella tua giustizia, o Dio della nostra salvezza, speranza di tutte le estremità della terra e dei mari lontani.</p>
<p class="C65 V6">Con il suo vigore egli rese saldi i monti, cingendosi di potenza.</p>
<p class="C65 V7">Egli placa il fragore dei mari, il fragore dei loro flutti, e il tumulto dei popoli.</p>
<p class="C65 V8">Gli abitanti delle estremità della terra tremano davanti ai tuoi prodigi; tu fai sgorgare canti di gioia dall'oriente all'occidente.</p>
<p class="C65 V9">Tu percorri la terra e la irrighi, la fai produrre abbondantemente. I ruscelli di Dio son pieni d'acqua; tu procuri agli uomini il grano, quando prepari così la terra;</p>
<p class="C65 V10">tu irrighi i suoi solchi, ne pareggi le zolle, l'ammorbidisci con le piogge, ne benedici i germogli.</p>
<p class="C65 V11">Tu coroni l'annata con i tuoi benefici, e dove passa il tuo carro stilla il grasso.</p>
<p class="C65 V12">Esso stilla sui pascoli del deserto, e i colli sono adorni di gioia.</p>
<p class="C65 V13">I pascoli si rivestono di greggi e le valli si coprono di frumento; essi prorompono in grida di gioia e cantano.</p>
<p class="C66 V1">Al direttore del coro. Canto. Salmo. Fate acclamazioni a Dio, voi tutti, abitanti della terra!</p>
<p class="C66 V2">Cantate la gloria del suo nome, onoratelo con la vostra lode!</p>
<p class="C66 V3">Dite a Dio: «Come son tremende le opere tue! Per la grandezza della tua potenza i tuoi nemici ti aduleranno.</p>
<p class="C66 V4">Tutta la terra si prostrerà davanti a te e canterà a te, canterà al tuo nome». [Pausa]</p>
<p class="C66 V5">Venite e ammirate le opere di Dio; egli è tremendo nelle sue azioni verso i figli degli uomini.</p>
<p class="C66 V6">Egli cambiò il mare in terra asciutta; il popolo passò il fiume a piedi; perciò esultiamo in lui.</p>
<p class="C66 V7">Egli, con la sua potenza domina in eterno; i suoi occhi osservano le nazioni; i ribelli non possono insorgere contro di lui! [Pausa]</p>
<p class="C66 V8">Benedite il nostro Dio, o popoli, e fate risonare a piena voce la sua lode!</p>
<p class="C66 V9">Egli ha conservato in vita l'anima nostra, e non ha permesso che il nostro piede vacillasse.</p>
<p class="C66 V10">Poiché tu ci hai messi alla prova, o Dio, ci hai passati al crogiuolo come l'argento.</p>
<p class="C66 V11">Ci hai fatti cadere nella rete, hai posto un grave peso ai nostri fianchi.</p>
<p class="C66 V12">Hai fatto cavalcare uomini sul nostro capo; siamo passati attraverso il fuoco e l'acqua, ma poi ci hai tratti fuori in un luogo di refrigerio.</p>
<p class="C66 V13">Entrerò nella tua casa con olocausti, adempirò le mie promesse,</p>
<p class="C66 V14">le promesse che le mie labbra hanno pronunziate, che la mia bocca ha proferite nel momento della difficoltà.</p>
<p class="C66 V15">Ti offrirò olocausti di bestie grasse, e il profumo di montoni; sacrificherò buoi e capri. [Pausa]</p>
<p class="C66 V16">Venite e ascoltate, voi tutti che temete Dio! Io vi racconterò quel che ha fatto per l'anima mia.</p>
<p class="C66 V17">Lo invocai con la mia bocca e la mia lingua lo glorificò.</p>
<p class="C66 V18">Se nel mio cuore avessi tramato il male, il Signore non m'avrebbe ascoltato.</p>
<p class="C66 V19">Ma Dio ha ascoltato; è stato attento alla voce della mia preghiera.</p>
<p class="C66 V20">Benedetto sia Dio, che non ha respinto la mia preghiera e non mi ha negato la sua grazia.</p>
<p class="C67 V1">Al direttore del coro. Per strumenti a corda. Salmo. Canto. Dio abbia pietà di noi e ci benedica, faccia egli risplendere il suo volto su di noi, [Pausa]</p>
<p class="C67 V2">affinché la tua via sia conosciuta sulla terra e la tua salvezza fra tutte le genti.</p>
<p class="C67 V3">Ti lodino i popoli, o Dio, tutti quanti i popoli ti lodino!</p>
<p class="C67 V4">Le nazioni gioiscano ed esultino, perché tu governi i popoli con giustizia, sei la guida delle nazioni sulla terra. [Pausa]</p>
<p class="C67 V5">Ti lodino i popoli, o Dio, tutti quanti i popoli ti lodino!</p>
<p class="C67 V6">La terra ha prodotto il suo frutto; Dio, il nostro Dio, ci benedirà.</p>
<p class="C67 V7">Dio ci benedirà, e tutte le estremità della terra lo temeranno.</p>
<p class="C68 V1">Al direttore del coro. Di Davide. Salmo. Canto. Si alzi Dio, e i suoi nemici saranno dispersi, e quelli che l'odiano fuggiranno davanti a lui.</p>
<p class="C68 V2">Tu li dissolverai come si dissolve il fumo; come la cera si scioglie davanti al fuoco, così periranno gli empi davanti a Dio.</p>
<p class="C68 V3">Ma i giusti si rallegreranno, trionferanno in presenza di Dio, ed esulteranno di gioia.</p>
<p class="C68 V4">Cantate a Dio, salmeggiate al suo nome, preparate la via a colui che cavalca attraverso i deserti; il suo nome è il SIGNORE; esultate davanti a lui.</p>
<p class="C68 V5">Dio è padre degli orfani e difensore delle vedove nella sua santa dimora;</p>
<p class="C68 V6">a quelli che sono soli Dio dà una famiglia, libera i prigionieri e dà loro prosperità; solo i ribelli risiedono in terra arida.</p>
<p class="C68 V7">O Dio, quando tu uscisti alla testa del tuo popolo, quando avanzasti attraverso il deserto, [Pausa]</p>
<p class="C68 V8">la terra tremò; anche i cieli si sciolsero in pioggia davanti a Dio; lo stesso Sinai tremò davanti a Dio, al Dio d'Israele.</p>
<p class="C68 V9">O Dio, tu mandasti una pioggia benefica sulla tua eredità esausta, per ristorarla.</p>
<p class="C68 V10">Il tuo popolo abitò nel paese, benevolmente preparato da te, o Dio, per i miseri.</p>
<p class="C68 V11">Il Signore dà un ordine: le messaggere di vittoria appaiono in grande schiera.</p>
<p class="C68 V12">I re degli eserciti fuggono, fuggono, e quelle che stavano in casa si dividono il bottino.</p>
<p class="C68 V13">Anche per voi, rimasti tranquilli fra gli ovili, si coprono d'argento le ali della colomba, e d'oro le sue piume.</p>
<p class="C68 V14">Quando l'Onnipotente disperse i re nel paese, il Salmon si coperse di neve.</p>
<p class="C68 V15">Monti altissimi, monti di Basan, monti dalle cime numerose, monti di Basan,</p>
<p class="C68 V16">perché, o monti dalle molte cime, guardate con invidia al monte che Dio ha scelto per sua dimora? Sì, il SIGNORE vi abiterà per sempre.</p>
<p class="C68 V17">I carri di Dio si contano a miriadi e miriadi, a migliaia di migliaia: il Signore viene dal Sinai nel santuario.</p>
<p class="C68 V18">Tu sei salito in alto, portando prigionieri, hai ricevuto doni dagli uomini, anche dai ribelli, per far qui la tua dimora, o SIGNORE, Dio.</p>
<p class="C68 V19">Sia benedetto il SIGNORE! Giorno per giorno porta per noi il nostro peso, il Dio della nostra salvezza. [Pausa]</p>
<p class="C68 V20">Il nostro Dio è un Dio che libera; Dio, il SIGNORE ci preserva dalla morte.</p>
<p class="C68 V21">Ma Dio schiaccerà il capo dei suoi nemici, la testa chiomata di chi vive nel peccato.</p>
<p class="C68 V22">Il Signore ha detto: «Li farò tornare da Basan, li farò tornare dagli abissi del mare,</p>
<p class="C68 V23">affinché tu affondi il piede nel sangue dei tuoi nemici, e la lingua dei tuoi cani ne abbia la sua parte».</p>
<p class="C68 V24">Essi hanno visto il tuo corteo, o Dio, il corteo del mio Dio, del mio re, nel santuario.</p>
<p class="C68 V25">Precedevano i cantori, dietro venivano i sonatori, in mezzo le fanciulle che battevano i tamburelli.</p>
<p class="C68 V26">Benedite Dio nelle assemblee, benedite il Signore, voi che siete della stirpe d'Israele!</p>
<p class="C68 V27">Ecco il giovane Beniamino, che guida gli altri, i prìncipi di Giuda e la loro schiera, i prìncipi di Zabulon, i prìncipi di Neftali.</p>
<p class="C68 V28">Il tuo Dio ha decretato la tua potenza; conferma, o Dio, quanto hai fatto per noi!</p>
<p class="C68 V29">Nel tuo tempio, che sovrasta Gerusalemme, i re ti porteranno doni.</p>
<p class="C68 V30">Minaccia la bestia dei canneti, il branco dei tori con i vitelli dei popoli, che si prostrano portando verghe d'argento. Disperdi i popoli che amano la guerra.</p>
<p class="C68 V31">Prìncipi verranno dall'Egitto, l'Etiopia s'affretterà a tender le mani verso Dio.</p>
<p class="C68 V32">O regni della terra, cantate a Dio, salmeggiate al SIGNORE, [Pausa]</p>
<p class="C68 V33">a colui che cavalca sui cieli dei cieli eterni! Ecco, egli fa risonare la sua voce, la sua voce potente.</p>
<p class="C68 V34">Riconoscete la potenza di Dio; la sua maestà è sopra Israele, e la sua potenza è nei cieli.</p>
<p class="C68 V35">O Dio, tu sei tremendo dal tuo santuario! Il Dio d'Israele dà forza e potenza al suo popolo. Benedetto sia Dio!</p>
<p class="C69 V1">Al direttore del coro. Sopra «i gigli». Di Davide. Salvami, o Dio, perché le acque mi sono penetrate fino all'anima.</p>
<p class="C69 V2">Sprofondo in un pantano senza trovar sostegno; sono scivolato in acque profonde, e la corrente mi travolge.</p>
<p class="C69 V3">Sono stanco di gridare, la mia gola è riarsa; i miei occhi si spengono nell'attesa del mio Dio.</p>
<p class="C69 V4">Più numerosi dei capelli del mio capo son quelli che mi odiano senza ragione; sono potenti quelli che vogliono distruggermi e che a torto mi sono nemici; ho dovuto consegnare ciò che non avevo rubato.</p>
<p class="C69 V5">O Dio, tu conosci la mia stoltezza, e le mie colpe non ti sono nascoste.</p>
<p class="C69 V6">Non siano confusi, per causa mia, quelli che sperano in te, o Dio, SIGNORE degli eserciti! Non siano coperti di vergogna per causa mia, quelli che ti cercano, o Dio d'Israele!</p>
<p class="C69 V7">Per amor tuo io sopporto gli insulti, la vergogna mi copre la faccia.</p>
<p class="C69 V8">Sono un estraneo per i miei fratelli, un forestiero per i figli di mia madre.</p>
<p class="C69 V9">Poiché mi divora lo zelo per la tua casa, gli insulti di chi ti oltraggia son caduti su di me.</p>
<p class="C69 V10">Ho pianto, ho afflitto l'anima mia con il digiuno, ma ciò mi ha causato disonore.</p>
<p class="C69 V11">Ho indossato come vestito il cilicio, ma essi ridono di me.</p>
<p class="C69 V12">Le persone sedute alla porta sparlano di me, son divenuto lo zimbello degli ubriaconi.</p>
<p class="C69 V13">Ma io rivolgo a te la mia preghiera, o SIGNORE, nel momento favorevole! Per la tua grande misericordia, rispondimi, o Dio, assicurandomi la tua salvezza.</p>
<p class="C69 V14">Salvami dal pantano, perché io non affondi! Liberami da chi mi odia e dalle acque profonde.</p>
<p class="C69 V15">Non mi sommerga la corrente delle acque, non m'inghiottisca il vortice, non chiuda il pozzo la sua bocca su di me!</p>
<p class="C69 V16">Rispondimi, SIGNORE, perché la tua grazia è benefica; vòlgiti a me nella tua grande misericordia.</p>
<p class="C69 V17">Non nascondere il tuo volto al tuo servo, perché sono in pericolo; affrèttati a rispondermi.</p>
<p class="C69 V18">Avvicìnati all'anima mia, e riscattala; liberami a causa dei miei nemici.</p>
<p class="C69 V19">Tu conosci la mia vergogna, il mio disonore e la mia infamia; davanti a te son tutti i miei nemici.</p>
<p class="C69 V20">L'oltraggio m'ha spezzato il cuore e son tutto dolente; ho aspettato chi mi confortasse, ma invano; ho atteso dei consolatori, ma non ne ho trovati.</p>
<p class="C69 V21">Hanno messo fiele nel mio cibo, e mi hanno dato da bere aceto per dissetarmi.</p>
<p class="C69 V22">La loro tavola imbandita sia per essi come una trappola, un tranello quando si credono al sicuro!</p>
<p class="C69 V23">Gli occhi loro si offuschino e più non vedano; indebolisci per sempre i loro fianchi.</p>
<p class="C69 V24">Riversa su di loro il tuo furore, li raggiunga l'ardore della tua ira.</p>
<p class="C69 V25">Sia desolata la loro dimora, nessuno abiti le loro tende,</p>
<p class="C69 V26">poiché perseguitano colui che hai percosso, e godono a raccontarsi i dolori di chi hai ferito.</p>
<p class="C69 V27">Aggiungi questo peccato ai loro peccati e non abbian parte alcuna nella tua giustizia.</p>
<p class="C69 V28">Siano cancellati dal libro della vita e non siano iscritti fra i giusti.</p>
<p class="C69 V29">Io sono misero e afflitto; il tuo soccorso, o Dio, mi porti in salvo.</p>
<p class="C69 V30">Celebrerò il nome di Dio con un canto, lo esalterò con le mie lodi,</p>
<p class="C69 V31">che il SIGNORE gradirà più dei buoi, più dei tori con corna e unghie.</p>
<p class="C69 V32">Gli umili lo vedranno e gioiranno; o voi che cercate Dio, fatevi animo,</p>
<p class="C69 V33">poiché il SIGNORE ascolta i bisognosi, e non disprezza i suoi prigionieri.</p>
<p class="C69 V34">Lo lodino i cieli e la terra, i mari e tutto ciò che si muove in essi!</p>
<p class="C69 V35">Poiché Dio salverà Sion, e ricostruirà le città di Giuda; il suo popolo abiterà in Sion e la possederà.</p>
<p class="C69 V36">Anche la discendenza dei suoi servi l'avrà in eredità, e quanti amano il suo nome vi abiteranno.</p>
<p class="C70 V1">Al direttore del coro. Di Davide. Per far ricordare. Affrèttati, o Dio, a liberarmi! SIGNORE, affrèttati in mio aiuto!</p>
<p class="C70 V2">Sian confusi e si vergognino quelli che cercano l'anima mia! Voltino le spalle e siano coperti d'infamia quelli che desiderano il mio male!</p>
<p class="C70 V3">Indietreggino, sotto il peso della loro infamia, quelli che mi deridono.</p>
<p class="C70 V4">Gioiscano ed esultino in te quelli che ti cercano; e quelli che amano la tua salvezza dicano sempre: «Sia glorificato Dio!»</p>
<p class="C70 V5">Ma io son misero e povero; o Dio, affrèttati a venire in mio aiuto; tu sei il mio sostegno e il mio liberatore; SIGNORE, non tardare!</p>
<p class="C71 V1">In te confido, o SIGNORE, fa' che io non sia mai confuso.</p>
<p class="C71 V2">Per la tua giustizia, liberami, mettimi al sicuro! Porgi a me il tuo orecchio, e salvami!</p>
<p class="C71 V3">Sii per me una ròcca in cui trovo scampo, una fortezza dove io possa sempre rifugiarmi! Tu hai dato ordine di salvarmi, perché sei il mio baluardo e la mia fortezza.</p>
<p class="C71 V4">Mio Dio, liberami dalla mano dell'empio, dalla mano del perverso e del violento!</p>
<p class="C71 V5">Poiché tu sei la mia speranza, Signore, Dio; sei la mia fiducia sin dalla mia infanzia.</p>
<p class="C71 V6">Tu sei stato il mio sostegno fin dal grembo materno, tu m'hai tratto dal seno di mia madre; a te va sempre la mia lode.</p>
<p class="C71 V7">Io sono per molti come un prodigio: tu sei il mio rifugio sicuro.</p>
<p class="C71 V8">Sia la mia bocca piena della tua lode, ed esalti ogni giorno la tua gloria!</p>
<p class="C71 V9">Non respingermi nel tempo della vecchiaia, non abbandonarmi quando le mie forze declinano.</p>
<p class="C71 V10">Perché i miei nemici sparlano di me, e quelli che spiano l'anima mia tramano insieme,</p>
<p class="C71 V11">dicendo: «Dio l'ha abbandonato; inseguitelo e prendetelo, perché non c'è nessuno che lo liberi».</p>
<p class="C71 V12">O Dio, non allontanarti da me; mio Dio, affrèttati a soccorrermi!</p>
<p class="C71 V13">Siano confusi, siano annientati gli avversari dell'anima mia, siano coperti di vergogna e disonore quelli che desiderano il mio male!</p>
<p class="C71 V14">Ma io spererò sempre, e a tutte le tue lodi ne aggiungerò altre.</p>
<p class="C71 V15">La mia bocca racconterà ogni giorno la tua giustizia e le tue liberazioni, perché sono innumerevoli.</p>
<p class="C71 V16">Proclamerò i prodigi di Dio, il SIGNORE, ricercherò la tua giustizia, la tua soltanto.</p>
<p class="C71 V17">O Dio, tu mi hai istruito sin dalla mia infanzia, e io, fino a oggi, ho annunziato le tue meraviglie.</p>
<p class="C71 V18">E ora che son giunto alla vecchiaia e alla canizie, o Dio, non abbandonarmi, finché non abbia raccontato i prodigi del tuo braccio a questa generazione e la tua potenza a quelli che verranno.</p>
<p class="C71 V19">Anche la tua giustizia, Dio, è eccelsa; e tu hai fatto cose grandi; o Dio, chi è simile a te?</p>
<p class="C71 V20">Tu, che ci hai fatto vedere molte e gravi difficoltà, ci darai di nuovo la vita e ci farai risalire dagli abissi della terra;</p>
<p class="C71 V21">tu accrescerai la mia grandezza e ritornerai a consolarmi.</p>
<p class="C71 V22">Allora ti celebrerò con il saltèrio, celebrerò la tua verità, o mio Dio! A te salmeggerò con la cetra, o Santo d'Israele!</p>
<p class="C71 V23">Le mie labbra esulteranno, quando salmeggerò a te, e così l'anima mia, che tu hai riscattata.</p>
<p class="C71 V24">Anche la mia lingua parlerà tutto il giorno della tua giustizia, perché sono stati svergognati, sono stati umiliati quelli che desideravano il mio male.</p>
<p class="C72 V1">Di Salomone. O Dio, da' i tuoi giudizi al re e la tua giustizia al figlio del re;</p>
<p class="C72 V2">ed egli giudicherà il tuo popolo con giustizia e i tuoi poveri con equità!</p>
<p class="C72 V3">Portino i monti pace al popolo, e le colline giustizia!</p>
<p class="C72 V4">Egli garantirà il diritto ai miseri del popolo, salverà i figli del bisognoso, e annienterà l'oppressore!</p>
<p class="C72 V5">Ti temeranno finché duri il sole, finché duri la luna, di epoca in epoca!</p>
<p class="C72 V6">Egli scenderà come pioggia sul prato falciato, come acquazzone che bagna la terra.</p>
<p class="C72 V7">Nei suoi giorni il giusto fiorirà e vi sarà abbondanza di pace finché non vi sia più luna.</p>
<p class="C72 V8">Egli dominerà da un mare all'altro e dal fiume fino all'estremità della terra.</p>
<p class="C72 V9">Davanti a lui s'inchineranno gli abitanti del deserto, i suoi nemici morderanno la polvere.</p>
<p class="C72 V10">I re di Tarsis e delle isole gli pagheranno il tributo, i re di Seba e di Saba gli offriranno doni;</p>
<p class="C72 V11">tutti i re gli si prostreranno davanti, tutte le nazioni lo serviranno.</p>
<p class="C72 V12">Poich'egli libererà il bisognoso che grida e il misero che non ha chi l'aiuti.</p>
<p class="C72 V13">Egli avrà compassione dell'infelice e del bisognoso e salverà l'anima dei poveri.</p>
<p class="C72 V14">Riscatterà le loro anime dall'oppressione e dalla violenza e il loro sangue sarà prezioso ai suoi occhi.</p>
<p class="C72 V15">Egli vivrà; e a lui sarà dato oro di Seba, la gente pregherà per lui tutto il giorno, lo benedirà sempre.</p>
<p class="C72 V16">Vi sarà abbondanza di grano nel paese, sulle cime dei monti. Ondeggeranno le spighe come fanno gli alberi del Libano e gli abitanti delle città fioriranno come l'erba della terra.</p>
<p class="C72 V17">Il suo nome durerà in eterno, il suo nome si conserverà quanto il sole; gli uomini si benediranno a vicenda in lui, tutte le nazioni lo proclameranno beato.</p>
<p class="C72 V18">Sia benedetto Dio, il SIGNORE, il Dio d'Israele, egli solo opera prodigi!</p>
<p class="C72 V19">Sia benedetto in eterno il suo nome glorioso e tutta la terra sia piena della tua gloria! Amen! Amen!</p>
<p class="C72 V20">Qui finiscono le preghiere di Davide, figlio d'Isai.</p>
<p class="C73 V1">Salmo di Asaf. Certo, Dio è buono verso Israele, verso quelli che son puri di cuore.</p>
<p class="C73 V2">Ma quasi inciamparono i miei piedi; poco mancò che i miei passi non scivolassero.</p>
<p class="C73 V3">Poiché invidiavo i prepotenti, vedendo la prosperità dei malvagi.</p>
<p class="C73 V4">Poiché per loro non vi son dolori, il loro corpo è sano e ben nutrito.</p>
<p class="C73 V5">Non sono tribolati come gli altri mortali, né sono colpiti come gli altri uomini.</p>
<p class="C73 V6">Perciò la superbia li adorna come una collana, la violenza li avvolge come un manto.</p>
<p class="C73 V7">Gli occhi escono loro fuori dalle orbite per il grasso; dal cuor loro traboccano i cattivi pensieri.</p>
<p class="C73 V8">Sbeffeggiano e malvagiamente progettano d'opprimere; parlano dall'alto in basso con arroganza.</p>
<p class="C73 V9">Alzano la loro bocca fino al cielo, e la loro lingua percorre la terra.</p>
<p class="C73 V10">Perciò il popolo si volge dalla loro parte, beve abbondantemente alla loro sorgente,</p>
<p class="C73 V11">e dice: «Com'è possibile che Dio sappia ogni cosa, che vi sia conoscenza nell'Altissimo?»</p>
<p class="C73 V12">Ecco, costoro sono empi; eppure, tranquilli sempre, essi accrescono le loro ricchezze.</p>
<p class="C73 V13">Invano dunque ho purificato il mio cuore e ho lavato le mie mani nell'innocenza!</p>
<p class="C73 V14">Poiché son colpito ogni giorno e il mio tormento si rinnova ogni mattina.</p>
<p class="C73 V15">Se avessi detto: «Parlerò come loro», ecco, avrei tradito la stirpe dei tuoi figli.</p>
<p class="C73 V16">Ho voluto riflettere per comprendere questo, ma la cosa mi è parsa molto ardua,</p>
<p class="C73 V17">finché non sono entrato nel santuario di Dio, e non ho considerato la fine di costoro.</p>
<p class="C73 V18">Certo, tu li metti in luoghi sdrucciolevoli, tu li fai cadere in rovina.</p>
<p class="C73 V19">Come sono distrutti in un momento, portati via, consumati in circostanze orribili!</p>
<p class="C73 V20">Come avviene d'un sogno quand'uno si sveglia, così tu, Signore, quando ti desterai, disprezzerai la loro vana apparenza.</p>
<p class="C73 V21">Quando il mio cuore era amareggiato e io mi sentivo trafitto internamente,</p>
<p class="C73 V22">ero insensato e senza intelligenza; io ero di fronte a te come una bestia.</p>
<p class="C73 V23">Ma pure, io resto sempre con te; tu m'hai preso per la mano destra;</p>
<p class="C73 V24">mi guiderai con il tuo consiglio e poi mi accoglierai nella gloria.</p>
<p class="C73 V25">Chi ho io in cielo fuori di te? E sulla terra non desidero che te.</p>
<p class="C73 V26">La mia carne e il mio cuore possono venir meno, ma Dio è la ròcca del mio cuore e la mia parte di eredità, in eterno.</p>
<p class="C73 V27">Poiché, ecco, quelli che s'allontanano da te periranno; tu distruggi chiunque ti tradisce e ti abbandona.</p>
<p class="C73 V28">Ma quanto a me, il mio bene è stare unito a Dio; io ho fatto del Signore, di Dio, il mio rifugio, per raccontare, o Dio, tutte le opere tue.</p>
<p class="C74 V1">Cantico di Asaf. O Dio, perché ci hai respinti per sempre? Perché arde l'ira tua contro il gregge del tuo pascolo?</p>
<p class="C74 V2">Ricòrdati del tuo popolo che acquistasti nei tempi antichi, che riscattasti perché fosse la tribù di tua proprietà; ricòrdati del monte Sion, di cui hai fatto la tua dimora!</p>
<p class="C74 V3">Dirigi i tuoi passi verso le rovine eterne; il nemico ha tutto devastato nel tuo santuario.</p>
<p class="C74 V4">I tuoi avversari hanno ruggito nel luogo delle tue assemblee; vi hanno posto le loro insegne per emblemi.</p>
<p class="C74 V5">Come chi agita in alto la scure nel folto d'un bosco,</p>
<p class="C74 V6">con l'ascia e con il martello, hanno spezzato tutte le sculture della tua casa.</p>
<p class="C74 V7">Hanno appiccato il fuoco al tuo santuario, hanno abbattuto e profanato la dimora del tuo nome.</p>
<p class="C74 V8">Hanno detto in cuor loro: «Distruggiamo tutto!» Hanno arso tutti i luoghi delle assemblee divine nel paese.</p>
<p class="C74 V9">Noi non vediamo più nessun segno; non c'è più profeta, né chi tra noi sappia fino a quando...</p>
<p class="C74 V10">Fino a quando, o Dio, ci oltraggerà l'avversario? Il nemico disprezzerà il tuo nome per sempre?</p>
<p class="C74 V11">Perché ritiri la tua mano, la tua destra? Tirala fuori dal tuo seno, e distruggili!</p>
<p class="C74 V12">Eppure Dio è nostro re dai tempi antichi, colui che opera la salvezza sulla terra.</p>
<p class="C74 V13">Tu, con la tua forza, dividesti il mare, spezzasti la testa ai mostri marini sulle acque,</p>
<p class="C74 V14">spezzasti la testa al leviatano, lo desti in pasto al popolo del deserto.</p>
<p class="C74 V15">Tu facesti sgorgare fonti e torrenti, asciugasti fiumi perenni.</p>
<p class="C74 V16">Tuo è il giorno, la notte pure è tua; tu hai stabilito la luna e il sole.</p>
<p class="C74 V17">Hai fissato tutti i confini della terra, hai stabilito l'estate e l'inverno.</p>
<p class="C74 V18">Ricòrdati che il nemico ha oltraggiato il SIGNORE e che un popolo stolto ha disprezzato il tuo nome.</p>
<p class="C74 V19">Non abbandonare alle belve la vita della tua tortora, non dimenticare per sempre il gregge dei tuoi poveri afflitti!</p>
<p class="C74 V20">Abbi riguardo al patto, poiché i luoghi tenebrosi della terra sono pieni di covi di violenza.</p>
<p class="C74 V21">L'oppresso non se ne torni confuso; fa' che il misero e il povero lodino il tuo nome.</p>
<p class="C74 V22">Ergiti, o Dio, difendi la tua causa! Ricòrdati che lo stolto ti oltraggia tutto il giorno.</p>
<p class="C74 V23">Non dimenticare il grido dei tuoi nemici, lo strepito incessante di quelli che si innalzano contro di te.</p>
<p class="C75 V1">Al direttore del coro. «Non distruggere». Salmo di Asaf. Canto. Noi ti lodiamo, o Dio, ti lodiamo; quelli che invocano il tuo nome proclamano le tue meraviglie.</p>
<p class="C75 V2">Quando verrà il tempo che avrò fissato, io giudicherò con giustizia.</p>
<p class="C75 V3">Si agiti la terra con tutti i suoi abitanti, io ne rendo stabili le colonne. [Pausa]</p>
<p class="C75 V4">Io dico agli orgogliosi: «Non siate superbi!» E agli empi: «Non alzate la testa!</p>
<p class="C75 V5">Non alzate la vostra testa contro il cielo, non parlate con il collo rigido!»</p>
<p class="C75 V6">Poiché non è dall'oriente né dall'occidente, né dal mezzogiorno che viene la possibilità d'innalzarsi,</p>
<p class="C75 V7">ma è Dio che giudica; egli abbassa l'uno e innalza l'altro.</p>
<p class="C75 V8">Il SIGNORE ha in mano una coppa di vino spumeggiante, pieno di mistura. Egli ne versa; certo tutti gli empi della terra ne dovranno sorseggiare, ne berranno fino alla feccia.</p>
<p class="C75 V9">Ma io racconterò sempre queste cose, salmeggerò al Dio di Giacobbe.</p>
<p class="C75 V10">Stroncherò la potenza degli empi, ma la potenza dei giusti sarà accresciuta.</p>
<p class="C76 V1">Al direttore del coro. Per strumenti a corda. Salmo di Asaf. Canto. Dio è ben conosciuto in Giuda; il suo nome è grande in Israele.</p>
<p class="C76 V2">Il suo tabernacolo è in Salem, e la sua dimora in Sion.</p>
<p class="C76 V3">Qua egli ha spezzato le frecce dell'arco, lo scudo, la spada e le armi da guerra. [Pausa]</p>
<p class="C76 V4">Tremendo sei tu, o Potente, quando ritorni dalle montagne della preda.</p>
<p class="C76 V5">I valorosi sono stati spogliati, han dormito il loro ultimo sonno, tutti gli uomini prodi sono stati ridotti all'impotenza.</p>
<p class="C76 V6">Alla tua minaccia, o Dio di Giacobbe, carri e cavalli sono stati presi da torpore.</p>
<p class="C76 V7">Tu, tu sei tremendo; e chi può resistere davanti a te quando esplode la tua ira?</p>
<p class="C76 V8">Dal cielo facesti udire la tua sentenza; la terra ebbe paura e tacque,</p>
<p class="C76 V9">quando Dio si alzò per giudicare, per salvare tutti gl'infelici della terra. [Pausa]</p>
<p class="C76 V10">Anche il furore degli uomini ritornerà a tua lode; ti cingerai degli ultimi avanzi dei loro furori.</p>
<p class="C76 V11">Fate voti al SIGNORE, al Dio vostro, e adempiteli; tutti quelli che gli stanno attorno portino doni al Tremendo.</p>
<p class="C76 V12">Egli stronca lo spirito dei potenti, egli è tremendo per i re della terra.</p>
<p class="C77 V1">Al direttore del coro. Secondo Iedutun. Salmo di Asaf. La mia voce sale a Dio e io grido; la mia voce sale a Dio ed egli mi porge l'orecchio.</p>
<p class="C77 V2">Nel giorno della mia afflizione ho cercato il Signore; la mia mano è stata tesa durante la notte senza stancarsi, l'anima mia ha rifiutato di essere consolata.</p>
<p class="C77 V3">Mi ricordo di Dio, e gemo; medito, e il mio spirito è abbattuto. [Pausa]</p>
<p class="C77 V4">Tu tieni desti gli occhi miei, sono turbato e non posso parlare.</p>
<p class="C77 V5">Ripenso ai giorni antichi, agli anni da lungo tempo trascorsi.</p>
<p class="C77 V6">Durante la notte mi ricordo dei miei canti; medito, e il mio spirito si pone delle domande:</p>
<p class="C77 V7">«Il Signore ci respinge forse per sempre? Non mostrerà più la sua bontà?</p>
<p class="C77 V8">La sua misericordia è venuta a mancare per sempre? La sua parola ha cessato per ogni generazione?</p>
<p class="C77 V9">Dio ha forse dimenticato di aver pietà? Ha egli soffocato nell'ira il suo amore?» [Pausa]</p>
<p class="C77 V10">Ho detto: «La mia afflizione sta in questo, che la destra dell'Altissimo è mutata».</p>
<p class="C77 V11">Io rievocherò i prodigi del SIGNORE; sì, ricorderò le tue meraviglie antiche,</p>
<p class="C77 V12">mediterò su tutte le opere tue e ripenserò alle tue gesta.</p>
<p class="C77 V13">O Dio, le tue vie son sante; quale Dio è grande come il nostro Dio?</p>
<p class="C77 V14">Tu sei il Dio che opera meraviglie; tu hai fatto conoscere la tua forza tra i popoli.</p>
<p class="C77 V15">Con il tuo braccio hai riscattato il tuo popolo, i figli di Giacobbe e di Giuseppe. [Pausa]</p>
<p class="C77 V16">Le acque ti videro, o Dio; le acque ti videro e furono spaventate; anche gli oceani tremarono.</p>
<p class="C77 V17">Le nubi versarono diluvi d'acqua; i cieli tonarono; e anche le tue saette guizzarono da ogni parte.</p>
<p class="C77 V18">Il fragore dei tuoni era nel turbine; i lampi illuminarono il mondo; la terra fu scossa e tremò.</p>
<p class="C77 V19">Tu apristi la tua via in mezzo al mare, i tuoi sentieri in mezzo alle grandi acque e le tue orme non furono visibili.</p>
<p class="C77 V20">Tu guidasti il tuo popolo come un gregge, per mano di Mosè e d'Aaronne.</p>
<p class="C78 V1">Cantico di Asaf. Ascolta, popolo mio, il mio insegnamento; porgete orecchio alle parole della mia bocca!</p>
<p class="C78 V2">Io aprirò la mia bocca per esprimere parabole, esporrò i misteri dei tempi antichi.</p>
<p class="C78 V3">Quel che abbiamo udito e conosciuto, e che i nostri padri ci hanno raccontato,</p>
<p class="C78 V4">non lo nasconderemo ai loro figli; diremo alla generazione futura le lodi del SIGNORE, la sua potenza e le meraviglie che egli ha operate.</p>
<p class="C78 V5">Egli stabilì una testimonianza in Giacobbe, istituì una legge in Israele e ordinò ai nostri padri di farle conoscere ai loro figli,</p>
<p class="C78 V6">perché fossero note alla generazione futura, ai figli che sarebbero nati. Questi le avrebbero così raccontate ai loro figli,</p>
<p class="C78 V7">perché ponessero in Dio la loro speranza e non dimenticassero le opere di Dio, ma osservassero i suoi comandamenti.</p>
<p class="C78 V8">Tutto ciò per non essere come i loro padri, una generazione ostinata e ribelle, una generazione dal cuore incostante, il cui spirito non fu fedele a Dio.</p>
<p class="C78 V9">I figli di Efraim, gente di guerra, buoni arcieri, voltarono le spalle il dì della battaglia.</p>
<p class="C78 V10">Non osservarono il patto di Dio e rifiutarono di camminare secondo la sua legge;</p>
<p class="C78 V11">dimenticarono le sue opere e i prodigi che egli aveva mostrati loro.</p>
<p class="C78 V12">Egli aveva compiuto meraviglie in presenza dei loro padri, nel paese d'Egitto, nelle campagne di Zoan.</p>
<p class="C78 V13">Divise il mare, li fece passare e fermò le acque come in un mucchio.</p>
<p class="C78 V14">Di giorno li guidò con una nuvola e tutta la notte con un fuoco fiammeggiante.</p>
<p class="C78 V15">Spaccò le rocce nel deserto e li dissetò abbondantemente, come da sorgenti d'acque profonde.</p>
<p class="C78 V16">Fece scaturire ruscelli dalla rupe, fece sgorgare acque come fiumi.</p>
<p class="C78 V17">Ma essi continuarono a peccare contro di lui, a ribellarsi contro l'Altissimo, nel deserto.</p>
<p class="C78 V18">Tentarono Dio in cuor loro, chiedendo cibo secondo le proprie voglie.</p>
<p class="C78 V19">Parlarono contro Dio, dicendo: «Potrebbe Dio imbandirci una mensa nel deserto?</p>
<p class="C78 V20">Ecco, egli percosse la roccia e ne sgorgarono acque, ne strariparono torrenti; potrebbe darci anche del pane e provveder di carne il suo popolo?»</p>
<p class="C78 V21">Perciò il SIGNORE, quando l'udì, s'adirò aspramente e un fuoco s'accese contro Giacobbe; l'ira sua si scatenò contro Israele,</p>
<p class="C78 V22">perché non avevano creduto in Dio, né avevano avuto fiducia nella sua salvezza;</p>
<p class="C78 V23">eppure egli comandò alle nuvole dall'alto, aprì le porte del cielo,</p>
<p class="C78 V24">fece piover su di essi la manna per nutrimento e diede loro il frumento del cielo.</p>
<p class="C78 V25">Essi mangiarono il pane dei Potenti; egli mandò loro cibo a sazietà.</p>
<p class="C78 V26">Scatenò in cielo il vento orientale e con la sua potenza fece alzare il vento del mezzogiorno;</p>
<p class="C78 V27">fece piover su di loro carne come polvere, uccelli alati, numerosi come sabbia del mare;</p>
<p class="C78 V28">li fece cadere in mezzo al loro accampamento, intorno alle loro tende.</p>
<p class="C78 V29">Così essi mangiarono, furono saziati e Dio mandò loro quel che avevano desiderato.</p>
<p class="C78 V30">Non era ancora stata soddisfatta la loro ingordigia, avevano ancora il cibo in bocca,</p>
<p class="C78 V31">quando l'ira di Dio si scatenò contro di loro, uccise i più vigorosi, e abbatté i giovani d'Israele.</p>
<p class="C78 V32">Con tutto ciò peccarono ancora, non prestando fede ai suoi prodigi.</p>
<p class="C78 V33">Perciò egli consumò i loro giorni in un niente e i loro anni con un terrore improvviso.</p>
<p class="C78 V34">Quando li faceva perire, essi lo cercavano e ritornavano desiderosi di ritrovare Dio;</p>
<p class="C78 V35">e si ricordavano che Dio era la loro ròcca, che il Dio altissimo era il loro liberatore.</p>
<p class="C78 V36">Essi però lo adulavano con la bocca e gli mentivano con la lingua.</p>
<p class="C78 V37">Il loro cuore non era sincero con lui e non erano fedeli al suo patto.</p>
<p class="C78 V38">Ma egli, che è pietoso, perdona l'iniquità e non distrugge il peccatore. Più volte trattenne la sua ira e non lasciò divampare tutto il suo sdegno,</p>
<p class="C78 V39">ricordando ch'essi erano carne, un soffio che va e non ritorna.</p>
<p class="C78 V40">Quante volte si ribellarono a lui nel deserto e lo rattristarono in quella solitudine!</p>
<p class="C78 V41">Ma ricominciarono a tentare Dio e a provocare il Santo d'Israele.</p>
<p class="C78 V42">Non si ricordarono più della sua mano, del giorno in cui egli li liberò dal nemico,</p>
<p class="C78 V43">quando operò i suoi miracoli in Egitto e i suoi prodigi nelle campagne di Zoan.</p>
<p class="C78 V44">Egli mutò i loro fiumi e i loro ruscelli in sangue, perché non vi potessero più bere.</p>
<p class="C78 V45">Mandò contro di loro mosche velenose a divorarli e rane a molestarli.</p>
<p class="C78 V46">Diede il loro raccolto ai bruchi e il frutto della loro fatica alle cavallette.</p>
<p class="C78 V47">Distrusse le loro vigne con la grandine e i loro sicomori con i grossi chicchi d'essa.</p>
<p class="C78 V48">Abbandonò il loro bestiame alla grandine e le loro greggi ai fulmini.</p>
<p class="C78 V49">Scatenò su di loro il furore del suo sdegno, ira, indignazione e tribolazione, una moltitudine di messaggeri di sventure.</p>
<p class="C78 V50">Diede sfogo alla sua ira; non preservò dalla morte la loro anima, ma abbandonò la loro vita alla peste.</p>
<p class="C78 V51">Percosse tutti i primogeniti d'Egitto, le primizie del vigore nelle tende di Cam;</p>
<p class="C78 V52">ma fece partire il suo popolo come un gregge e lo guidò attraverso il deserto come una mandria.</p>
<p class="C78 V53">Li condusse sicuri e senza timore, mentre il mare inghiottiva i loro nemici.</p>
<p class="C78 V54">Li fece arrivare alla sua terra santa, al monte che la sua destra aveva conquistato.</p>
<p class="C78 V55">Scacciò le nazioni davanti a loro, assegnò loro a sorte il territorio come eredità e fece abitare le tribù d'Israele nelle tende di quelli.</p>
<p class="C78 V56">Ma essi tentarono il Dio altissimo, si ribellarono e non osservarono i suoi statuti.</p>
<p class="C78 V57">Si sviarono e furono sleali come i loro padri; si rivoltarono come un arco fallace;</p>
<p class="C78 V58">lo provocarono a ira con i loro alti luoghi, lo resero geloso con i loro idoli.</p>
<p class="C78 V59">Dio udì, si adirò, ed ebbe per Israele grande avversione,</p>
<p class="C78 V60">abbandonò il tabernacolo di Silo, la tenda in cui aveva abitato fra gli uomini;</p>
<p class="C78 V61">lasciò condurre la sua forza in schiavitù e lasciò cadere la sua gloria in mano del nemico.</p>
<p class="C78 V62">Abbandonò il suo popolo alla spada e si adirò contro la sua eredità.</p>
<p class="C78 V63">Il fuoco consumò i loro giovani e le loro vergini non ebbero canto nuziale.</p>
<p class="C78 V64">I loro sacerdoti caddero di spada e le loro vedove non fecero lamento.</p>
<p class="C78 V65">Poi il Signore si risvegliò come dal sonno, simile a un prode che grida eccitato dal vino.</p>
<p class="C78 V66">Colpì i suoi nemici alle spalle, li coprì di eterna vergogna.</p>
<p class="C78 V67">Ripudiò la tenda di Giuseppe e non scelse la tribù di Efraim;</p>
<p class="C78 V68">ma elesse la tribù di Giuda, il monte Sion che egli amava.</p>
<p class="C78 V69">Costruì il suo tempio, simile a luoghi altissimi, come la terra ch'egli ha fondata per sempre.</p>
<p class="C78 V70">Scelse Davide, suo servo, lo prese dagli ovili;</p>
<p class="C78 V71">lo portò via alle pecore che allattavano, per pascere Giacobbe, suo popolo, e Israele, sua eredità.</p>
<p class="C78 V72">Ed egli si curò di loro con un cuore integro e li guidò con mano sapiente.</p>
<p class="C79 V1">Salmo di Asaf. O Dio, le nazioni sono entrate nella tua eredità, hanno profanato il tuo santo tempio, hanno ridotto Gerusalemme in un mucchio di rovine;</p>
<p class="C79 V2">hanno dato i cadaveri dei tuoi servi in pasto agli uccelli del cielo, la carne dei tuoi santi alle bestie della campagna.</p>
<p class="C79 V3">Hanno sparso il loro sangue come acqua.</p>
<p class="C79 V4">Noi siamo diventati oggetto di derisione per i nostri vicini, oggetto di scherno e di derisione per quelli che ci circondano.</p>
<p class="C79 V5">Fino a quando, SIGNORE, sarai tu adirato? La tua gelosia arderà come fuoco per sempre?</p>
<p class="C79 V6">Riversa l'ira tua sulle nazioni che non ti conoscono e sui regni che non invocano il tuo nome,</p>
<p class="C79 V7">poiché hanno divorato Giacobbe e hanno devastato la sua dimora.</p>
<p class="C79 V8">Non ricordare a nostro danno le colpe dei nostri antenati; affrèttati, ci vengano incontro le tue compassioni, poiché siamo molto afflitti.</p>
<p class="C79 V9">Soccorrici, o Dio della nostra salvezza, per la gloria del tuo nome; liberaci, e perdona i nostri peccati, per amor del tuo nome.</p>
<p class="C79 V10">Perché direbbero i popoli: «Dov'è il loro Dio?» Si conosca tra le nazioni, sotto i nostri occhi, la vendetta per il sangue dei tuoi servi, che è stato sparso.</p>
<p class="C79 V11">Giunga fino a te il gemito dei prigionieri; secondo la potenza del tuo braccio, salva quelli che sono condannati a morte.</p>
<p class="C79 V12">Restituisci ai nostri vicini sette volte tanto l'oltraggio che ti hanno fatto, o Signore!</p>
<p class="C79 V13">E noi, tuo popolo e gregge del tuo pascolo, ti celebreremo in eterno, proclameremo la tua lode per ogni età.</p>
<p class="C80 V1">Al direttore del coro. Sopra «i gigli della testimonianza». Salmo di Asaf. Porgi orecchio, o Pastore d'Israele, che guidi Giuseppe come un gregge; o tu che siedi sopra i cherubini, fa' risplendere la tua gloria!</p>
<p class="C80 V2">Davanti a Efraim, a Beniamino e a Manasse, risveglia la tua potenza e vieni a salvarci!</p>
<p class="C80 V3">O Dio, ristoraci, fa' risplendere il tuo volto e saremo salvi.</p>
<p class="C80 V4">SIGNORE, Dio degli eserciti, fino a quando sarai irritato contro la preghiera del tuo popolo?</p>
<p class="C80 V5">Tu li hai cibati di pane intriso di pianto e li hai dissetati con lacrime in abbondanza.</p>
<p class="C80 V6">Tu ci hai resi oggetto di contesa per i vicini e i nostri nemici ridono di noi.</p>
<p class="C80 V7">O Dio degli eserciti, ristoraci, fa' risplendere il tuo volto e saremo salvi.</p>
<p class="C80 V8">Portasti fuori dall'Egitto una vite; scacciasti le nazioni per piantarla;</p>
<p class="C80 V9">tu sgombrasti il terreno ed essa mise radici e riempì la terra.</p>
<p class="C80 V10">I monti furono coperti della sua ombra e i suoi tralci furono come cedri altissimi.</p>
<p class="C80 V11">Stese i suoi rami fino al mare e i suoi germogli sino al fiume.</p>
<p class="C80 V12">Perché hai rotto i suoi recinti e tutti i passanti la spogliano?</p>
<p class="C80 V13">Il cinghiale del bosco la devasta, le bestie della campagna ne fanno il loro pascolo.</p>
<p class="C80 V14">O Dio degli eserciti, ritorna; guarda dal cielo, e vedi, e visita questa vigna;</p>
<p class="C80 V15">proteggi quel che la tua destra ha piantato, e il germoglio che hai fatto crescere forte per te.</p>
<p class="C80 V16">Essa è arsa dal fuoco, è recisa; il popolo perisce alla minaccia del tuo volto.</p>
<p class="C80 V17">Sia la tua mano sull'uomo della tua destra, sul figlio dell'uomo che hai reso forte per te,</p>
<p class="C80 V18">e noi non ci allontaneremo da te. Facci rivivere, e noi invocheremo il tuo nome.</p>
<p class="C80 V19">SIGNORE, Dio degli eserciti, ristoraci, fa' risplendere il tuo volto e saremo salvi.</p>
<p class="C81 V1">Al direttore del coro. Sulla ghittea. Salmo di Asaf. Cantate con gioia a Dio, nostra forza; mandate grida di esultanza al Dio di Giacobbe.</p>
<p class="C81 V2">Intonate un salmo e fate risonare il tamburello, l'arpa melodiosa, insieme alla cetra.</p>
<p class="C81 V3">Sonate la tromba alla nuova luna, alla luna piena, al giorno della nostra festa.</p>
<p class="C81 V4">Poiché questo è uno statuto per Israele, una legge del Dio di Giacobbe.</p>
<p class="C81 V5">Egli lo stabilì come una testimonianza di Giuseppe, quando uscì contro il paese d'Egitto. Io udii allora un linguaggio che non conoscevo:</p>
<p class="C81 V6">«O Israele, io ho sottratto le tue spalle ai pesi; le tue mani han lasciato le ceste.</p>
<p class="C81 V7">Nell'angoscia gridasti a me e io ti liberai; ti risposi nascosto in mezzo ai tuoni, ti misi alla prova presso le acque di Meriba. [Pausa]</p>
<p class="C81 V8">Ascolta, popolo mio, e io ti ammonirò; o Israele, se tu mi ascoltassi!</p>
<p class="C81 V9">Non ci sia in mezzo a te nessun dio straniero, e non adorare un dio estraneo.</p>
<p class="C81 V10">Io sono il SIGNORE, il Dio tuo, che ti fece risalire dal paese d'Egitto; apri la tua bocca, e io la riempirò.</p>
<p class="C81 V11">Ma il mio popolo non ha ascoltato la mia voce, Israele non mi ha ubbidito.</p>
<p class="C81 V12">Perciò li abbandonai alla durezza del loro cuore, perché camminassero secondo i loro piani.</p>
<p class="C81 V13">Oh, se il mio popolo volesse ascoltarmi, se Israele volesse camminar nelle mie vie!</p>
<p class="C81 V14">Subito umilierei i loro nemici e rivolgerei la mia mano contro i loro avversari.</p>
<p class="C81 V15">Quelli che odiano il SIGNORE striscerebbero davanti a lui, e la loro sorte sarebbe decisa per sempre.</p>
<p class="C81 V16">Io nutrirei Israele con fior di frumento e lo sazierei di miele che stilla dalla roccia».</p>
<p class="C82 V1">Salmo di Asaf. Dio sta nell'assemblea divina; egli giudica in mezzo agli dèi.</p>
<p class="C82 V2">«Fino a quando giudicherete ingiustamente e avrete riguardo agli empi? [Pausa]</p>
<p class="C82 V3">Difendete la causa del debole e dell'orfano, fate giustizia all'afflitto e al povero!</p>
<p class="C82 V4">Liberate il misero e il bisognoso, salvatelo dalla mano degli empi!</p>
<p class="C82 V5">Essi non conoscono né comprendono nulla; camminano nelle tenebre; tutte le fondamenta della terra sono smosse.</p>
<p class="C82 V6">Io ho detto: "Voi siete dèi, siete figli dell'Altissimo".</p>
<p class="C82 V7">Eppure morrete come gli altri uomini e cadrete come ogni altro potente».</p>
<p class="C82 V8">Sorgi, o Dio, giudica la terra, poiché tutte le nazioni ti appartengono.</p>
<p class="C83 V1">Canto. Salmo di Asaf. O Dio, non restare silenzioso! Non rimanere impassibile e inerte, o Dio!</p>
<p class="C83 V2">Poiché, ecco, i tuoi nemici si agitano, i tuoi avversari alzano la testa.</p>
<p class="C83 V3">Tramano insidie contro il tuo popolo e congiurano contro quelli che tu proteggi.</p>
<p class="C83 V4">Dicono: «Venite, distruggiamoli come nazione e il nome d'Israele non sia più ricordato!»</p>
<p class="C83 V5">Poiché si sono accordati con uno stesso sentimento, stringono un patto contro di te:</p>
<p class="C83 V6">le tende di Edom e gl'Ismaeliti; Moab e gli Agareni;</p>
<p class="C83 V7">Ghelal, Ammon e Amalec; la Filistia con gli abitanti di Tiro;</p>
<p class="C83 V8">anche l'Assiria s'è aggiunta a loro; presta il suo braccio ai figli di Lot. [Pausa]</p>
<p class="C83 V9">Fa' a loro come facesti a Madian, a Sisera, a Iabin presso il torrente di Chison,</p>
<p class="C83 V10">i quali furono distrutti a Endor, servirono da concime alla terra.</p>
<p class="C83 V11">Rendi i loro capi come Oreb e Zeeb, tutti i loro prìncipi come Zeba e Salmunna;</p>
<p class="C83 V12">poiché hanno detto: «Impossessiamoci delle dimore di Dio!»</p>
<p class="C83 V13">Dio mio, rendili simile al turbine, a stoppia portata via dal vento.</p>
<p class="C83 V14">Come il fuoco brucia la foresta e come la fiamma incendia i monti,</p>
<p class="C83 V15">così inseguili con la tua tempesta e spaventali con il tuo uragano.</p>
<p class="C83 V16">Copri la loro faccia di vergogna perché cerchino il tuo nome, o SIGNORE!</p>
<p class="C83 V17">Siano delusi e confusi per sempre, siano svergognati e periscano!</p>
<p class="C83 V18">E conoscano che tu, il cui nome è il SIGNORE, tu solo sei l'Altissimo su tutta la terra.</p>
<p class="C84 V1">Al direttore del coro. Sulla ghittea. Salmo dei figli di Core. Oh, quanto sono amabili le tue dimore, SIGNORE degli eserciti!</p>
<p class="C84 V2">L'anima mia langue e vien meno, sospirando i cortili del SIGNORE; il mio cuore e la mia carne mandano grida di gioia al Dio vivente.</p>
<p class="C84 V3">Anche il passero si trova una casa e la rondine un nido dove posare i suoi piccini... I tuoi altari, o SIGNORE degli eserciti, Re mio, Dio mio!...</p>
<p class="C84 V4">Beati quelli che abitano nella tua casa e ti lodano sempre! [Pausa]</p>
<p class="C84 V5">Beati quelli che trovano in te la loro forza, che hanno a cuore le vie del Santuario!</p>
<p class="C84 V6">Quando attraversano la valle di Baca essi la trasformano in luogo di fonti e la pioggia d'autunno la ricopre di benedizioni.</p>
<p class="C84 V7">Lungo il cammino aumenta la loro forza e compaiono infine davanti a Dio in Sion.</p>
<p class="C84 V8">O SIGNORE, Dio degli eserciti, ascolta la mia preghiera; porgi orecchio, o Dio di Giacobbe! [Pausa]</p>
<p class="C84 V9">Vedi, o Dio, nostro scudo, guarda il volto del tuo unto!</p>
<p class="C84 V10">Un giorno nei tuoi cortili val più che mille altrove. Io preferirei stare sulla soglia della casa del mio Dio, che abitare nelle tende degli empi.</p>
<p class="C84 V11">Perché Dio, il SIGNORE, è sole e scudo; il SIGNORE concederà grazia e gloria. Egli non rifiuterà di far del bene a quelli che camminano rettamente.</p>
<p class="C84 V12">O SIGNORE degli eserciti, beato l'uomo che confida in te!</p>
<p class="C85 V1">Al direttore del coro. Salmo dei figli di Core. O SIGNORE, tu sei stato propizio alla tua terra, hai ricondotto Giacobbe dalla deportazione.</p>
<p class="C85 V2">Hai perdonato l'iniquità del tuo popolo, hai cancellato tutti i suoi peccati. [Pausa]</p>
<p class="C85 V3">Hai placato il tuo sdegno, hai desistito dalla tua ira ardente.</p>
<p class="C85 V4">Ristoraci, o Dio della nostra salvezza, fa' cessare la tua indignazione contro di noi.</p>
<p class="C85 V5">Sarai adirato con noi per sempre? Prolungherai la tua ira d'età in età?</p>
<p class="C85 V6">Non tornerai forse a darci la vita, perché il tuo popolo possa gioire in te?</p>
<p class="C85 V7">Mostraci la tua bontà, SIGNORE, e concedici la tua salvezza.</p>
<p class="C85 V8">Io ascolterò quel che dirà Dio, il SIGNORE: egli parlerà di pace al suo popolo e ai suoi fedeli, purché non ritornino ad agire da stolti!</p>
<p class="C85 V9">Certo, la sua salvezza è vicina a quelli che lo temono, perché la gloria abiti nel nostro paese.</p>
<p class="C85 V10">La bontà e la verità si sono incontrate, la giustizia e la pace si sono baciate.</p>
<p class="C85 V11">La verità germoglia dalla terra e la giustizia guarda dal cielo.</p>
<p class="C85 V12">Anche il SIGNORE elargirà ogni bene e la nostra terra produrrà il suo frutto.</p>
<p class="C85 V13">La giustizia camminerà davanti a lui, e seguirà la via dei suoi passi.</p>
<p class="C86 V1">Preghiera di Davide. Porgi orecchio, SIGNORE, e rispondimi, perché io sono povero e bisognoso.</p>
<p class="C86 V2">Proteggi l'anima mia, perché ti amo. Dio mio, salva il tuo servo che confida in te!</p>
<p class="C86 V3">Abbi pietà di me, Signore, perché io grido a te tutto il giorno.</p>
<p class="C86 V4">Rallegra l'anima del tuo servo, perché a te, Signore, io elevo l'anima mia.</p>
<p class="C86 V5">Poiché tu, o Signore, sei buono, pronto a perdonare, e misericordioso verso quanti t'invocano.</p>
<p class="C86 V6">Porgi orecchio, SIGNORE, alla mia preghiera e sii attento alla voce delle mie suppliche.</p>
<p class="C86 V7">Io t'invoco nel giorno della mia angustia, perché tu mi risponderai.</p>
<p class="C86 V8">Non c'è nessuno pari a te fra gli dèi, o Signore, e non ci sono opere pari alle tue.</p>
<p class="C86 V9">Tutte le nazioni che hai fatte verranno a prostrarsi davanti a te, Signore, e glorificheranno il tuo nome.</p>
<p class="C86 V10">Poiché tu sei grande e operi meraviglie; tu solo sei Dio.</p>
<p class="C86 V11">O SIGNORE, insegnami la tua via; io camminerò nella tua verità; unisci il mio cuore al timor del tuo nome.</p>
<p class="C86 V12">Io ti loderò, Signore, Dio mio, con tutto il mio cuore, e glorificherò il tuo nome in eterno.</p>
<p class="C86 V13">Perché grande è la tua bontà verso di me: tu hai salvato l'anima mia dal soggiorno dei morti.</p>
<p class="C86 V14">O Dio, gente superba è insorta contro di me e una banda di violenti cerca l'anima mia, e non pongono te davanti agli occhi loro.</p>
<p class="C86 V15">Ma tu, Signore, sei un Dio pietoso e misericordioso, lento all'ira e grande in bontà e in verità.</p>
<p class="C86 V16">Volgiti a me, e abbi pietà di me; dà la tua forza al tuo servo e salva il figlio della tua serva.</p>
<p class="C86 V17">Mostrami un segno del tuo favore! Così quelli che mi odiano si vergogneranno, vedendo che tu, SIGNORE, mi soccorri e mi consoli.</p>
<p class="C87 V1">Salmo dei figli di Core. Cantico. Il SIGNORE ha fondato la sua città sui monti santi.</p>
<p class="C87 V2">Egli ama le porte di Sion più di tutte le dimore di Giacobbe.</p>
<p class="C87 V3">Cose gloriose son dette di te, o città di Dio! [Pausa]</p>
<p class="C87 V4">«Menzionerò l'Egitto e Babilonia fra quelli che mi conoscono; ecco la Filistia e Tiro, con l'Etiopia: ciascuno d'essi è nato in Sion!»</p>
<p class="C87 V5">E si dirà in Sion: «Questi e quello son nati in essa; e l'Altissimo la renderà stabile».</p>
<p class="C87 V6">Il SIGNORE farà il censimento e nel registrare i popoli dirà: «Questi è nato là». [Pausa]</p>
<p class="C87 V7">E cantando e danzando diranno: «Tutte le fonti della mia gioia sono in te».</p>
<p class="C88 V1">Cantico. Salmo dei figli di Core. Al direttore del coro. Da cantarsi mestamente. Cantico di Eman, l'Ezraita. SIGNORE, Dio della mia salvezza, io grido giorno e notte davanti a te.</p>
<p class="C88 V2">Giunga fino a te la mia preghiera; porgi orecchio al mio grido,</p>
<p class="C88 V3">perché l'anima mia è sazia di mali e la mia vita è vicina al soggiorno dei morti.</p>
<p class="C88 V4">Io sono contato tra quelli che scendono nella tomba; sono come un uomo che non ha più forza.</p>
<p class="C88 V5">Sto disteso fra i morti, come gli uccisi che giacciono nella tomba, di cui non ti ricordi più, e che la tua mano ha abbandonato.</p>
<p class="C88 V6">Tu mi hai messo nella fossa più profonda, in luoghi tenebrosi, negli abissi.</p>
<p class="C88 V7">L'ira tua pesa su di me, tu mi hai travolto con tutti i tuoi flutti. [Pausa]</p>
<p class="C88 V8">Hai allontanato da me i miei amici, m'hai reso abominevole per loro. Io sono imprigionato e non posso uscire.</p>
<p class="C88 V9">I miei occhi si consumano di dolore; io t'invoco ogni giorno, SIGNORE, e tendo verso di te le mie mani.</p>
<p class="C88 V10">Farai forse qualche miracolo per i morti? I defunti potranno risorgere a celebrarti? [Pausa]</p>
<p class="C88 V11">La tua bontà sarà narrata nel sepolcro? O la tua fedeltà nel luogo della distruzione?</p>
<p class="C88 V12">Le tue meraviglie saranno forse conosciute nelle tenebre, e la tua giustizia, nella terra dell'oblìo?</p>
<p class="C88 V13">Ma io grido a te, o SIGNORE, e la mattina la mia preghiera ti viene incontro.</p>
<p class="C88 V14">Perché, SIGNORE, respingi l'anima mia? Perché mi nascondi il tuo volto?</p>
<p class="C88 V15">Io sono afflitto e agonizzante fin dalla mia gioventù; io porto il peso dei tuoi terrori e sono smarrito.</p>
<p class="C88 V16">Il tuo sdegno mi travolge, i tuoi terrori m'annientano,</p>
<p class="C88 V17">mi circondano come acque tutto il giorno, mi stringono tutti assieme.</p>
<p class="C88 V18">Hai allontanato da me amici e conoscenti; le tenebre sono la mia compagnia.</p>
<p class="C89 V1">Cantico di Etan l'Ezraita. Io canterò per sempre la bontà del SIGNORE; la mia bocca annunzierà la tua fedeltà di generazione in generazione.</p>
<p class="C89 V2">Poiché ho detto: «La tua bontà sussiste in eterno; nei cieli è fondata la tua fedeltà.</p>
<p class="C89 V3">Io ho fatto un patto con il mio eletto; ho fatto questo giuramento a Davide, mio servo:</p>
<p class="C89 V4"> "Stabilirò la tua discendenza in eterno ed edificherò il tuo trono per ogni età"». [Pausa]</p>
<p class="C89 V5">Anche i cieli cantano le tue meraviglie, o SIGNORE, e la tua fedeltà nell'assemblea dei santi.</p>
<p class="C89 V6">Poiché chi, nei cieli, è paragonabile al SIGNORE? Chi è simile al SIGNORE tra i figli di Dio?</p>
<p class="C89 V7">Dio è terribile nell'assemblea dei santi, e tremendo fra quanti lo circondano.</p>
<p class="C89 V8">SIGNORE, Dio degli eserciti, chi è potente come te, o SIGNORE? La tua fedeltà si manifesta attorno a te.</p>
<p class="C89 V9">Tu domi l'orgoglio del mare; quando le sue onde s'innalzano, tu le plachi.</p>
<p class="C89 V10">Hai stroncato l'Egitto, ferendolo a morte; con braccio potente hai disperso i tuoi nemici.</p>
<p class="C89 V11">I cieli son tuoi, tua pure è la terra; tu hai fondato il mondo e tutto ciò che è in esso.</p>
<p class="C89 V12">Hai stabilito il settentrione e il mezzogiorno; il Tabor e l'Ermon mandano grida di gioia al tuo nome.</p>
<p class="C89 V13">Tu hai un braccio potente; la tua mano è forte, alta è la tua destra.</p>
<p class="C89 V14">Giustizia e diritto sono la base del tuo trono, bontà e verità emanano dal tuo volto.</p>
<p class="C89 V15">Beato il popolo che conosce il grido di gioia; esso cammina, o SIGNORE, alla luce del tuo volto;</p>
<p class="C89 V16">esulta tutto il giorno nel tuo nome e gioisce della tua giustizia.</p>
<p class="C89 V17">Perché tu sei il vanto della loro forza e con il tuo favore accresci la nostra potenza.</p>
<p class="C89 V18">Poiché il nostro scudo appartiene al SIGNORE, e il nostro re al Santo d'Israele.</p>
<p class="C89 V19">Tu parlasti allora in visione al tuo diletto, e dicesti: «Ho portato aiuto a un prode, ho innalzato un eletto fra il popolo.</p>
<p class="C89 V20">Ho trovato Davide, mio servo, l'ho unto con il mio santo olio;</p>
<p class="C89 V21">la mia mano lo sosterrà saldamente e il mio braccio lo rafforzerà.</p>
<p class="C89 V22">Il nemico non lo sorprenderà e il perverso non l'opprimerà.</p>
<p class="C89 V23">Io disperderò davanti a lui i suoi nemici e sconfiggerò quelli che l'odiano.</p>
<p class="C89 V24">La mia fedeltà e la mia bontà saranno con lui e nel mio nome crescerà la sua potenza.</p>
<p class="C89 V25">Stenderò la sua mano sul mare e la sua destra sui fiumi.</p>
<p class="C89 V26">Egli m'invocherà, dicendo: "Tu sei mio Padre, mio Dio, e la ròcca della mia salvezza".</p>
<p class="C89 V27">Io inoltre lo costituirò mio primogenito, il più eccelso dei re della terra.</p>
<p class="C89 V28">Gli conserverò la mia grazia per sempre, il mio patto con lui rimarrà stabile.</p>
<p class="C89 V29">Renderò eterna la sua discendenza e il suo trono come i giorni dei cieli.</p>
<p class="C89 V30">Se i suoi figli abbandonano la mia legge e non camminano secondo i miei ordini,</p>
<p class="C89 V31">se violano i miei statuti e non osservano i miei comandamenti,</p>
<p class="C89 V32">io punirò il loro peccato con la verga e la loro colpa con percosse;</p>
<p class="C89 V33">ma non gli ritirerò la mia grazia e non verrò meno alla mia fedeltà.</p>
<p class="C89 V34">Non violerò il mio patto e non muterò quanto ho promesso.</p>
<p class="C89 V35">Una cosa ho giurato per la mia santità, e non mentirò a Davide:</p>
<p class="C89 V36">la sua discendenza durerà in eterno e il suo trono sarà davanti a me come il sole,</p>
<p class="C89 V37">sarà stabile per sempre come la luna; e il testimone ch'è nei cieli è fedele». [Pausa]</p>
<p class="C89 V38">Eppure, tu ti sei adirato contro il tuo unto, l'hai respinto e disprezzato.</p>
<p class="C89 V39">Tu hai rinnegato il patto con il tuo servo, hai fatto cadere e profanato la sua corona.</p>
<p class="C89 V40">Hai abbattuto tutti i suoi baluardi, hai ridotto in rovine le sue fortezze.</p>
<p class="C89 V41">Tutti i passanti l'hanno saccheggiato, è diventato lo scherno dei vicini.</p>
<p class="C89 V42">Tu hai reso vittoriosa la destra dei suoi avversari, hai rallegrato tutti i suoi nemici.</p>
<p class="C89 V43">Hai smussato il taglio della sua spada e non l'hai sostenuto nella battaglia.</p>
<p class="C89 V44">Hai fatto cessare il suo splendore e hai gettato a terra il suo trono.</p>
<p class="C89 V45">Hai abbreviato i giorni della sua giovinezza, l'hai coperto di vergogna. [Pausa]</p>
<p class="C89 V46">Fino a quando, SIGNORE, ti terrai nascosto e l'ira tua arderà come fuoco?</p>
<p class="C89 V47">Ricòrdati quant'è breve la mia vita, e per quale vanità hai creato tutti i figli degli uomini!</p>
<p class="C89 V48">Qual è l'uomo che viva senza veder la morte? Che scampi l'anima sua al potere del soggiorno dei morti? [Pausa]</p>
<p class="C89 V49">Signore, dov'è la tua antica bontà che giurasti a Davide nella tua fedeltà?</p>
<p class="C89 V50">Ricorda, Signore, l'oltraggio fatto ai tuoi servi; ricòrdati che io porto in cuore quello di tutti i grandi popoli;</p>
<p class="C89 V51">l'oltraggio di cui t'hanno ricoperto i tuoi nemici, o SIGNORE, l'oltraggio che hanno gettato sui passi del tuo unto.</p>
<p class="C89 V52">Benedetto sia il SIGNORE per sempre. Amen! Amen!</p>
<p class="C90 V1">Preghiera di Mosè, uomo di Dio. Signore, tu sei stato per noi un rifugio d'età in età.</p>
<p class="C90 V2">Prima che i monti fossero nati e che tu avessi formato la terra e l'universo, anzi, da eternità in eternità, tu sei Dio.</p>
<p class="C90 V3">Tu fai ritornare i mortali in polvere, dicendo: «Ritornate, figli degli uomini».</p>
<p class="C90 V4">Perché mille anni sono ai tuoi occhi come il giorno di ieri ch'è passato, come un turno di guardia di notte.</p>
<p class="C90 V5">Tu li porti via come in una piena; sono come un sogno. Son come l'erba che verdeggia la mattina;</p>
<p class="C90 V6">la mattina essa fiorisce e verdeggia, la sera è falciata e inaridisce.</p>
<p class="C90 V7">Poiché siamo consumati per la tua ira e siamo atterriti per il tuo sdegno.</p>
<p class="C90 V8">Tu metti le nostre colpe davanti a te e i nostri peccati nascosti alla luce del tuo volto.</p>
<p class="C90 V9">Tutti i nostri giorni svaniscono per la tua ira; finiamo i nostri anni come un soffio.</p>
<p class="C90 V10">I giorni dei nostri anni arrivano a settant'anni; o, per i più forti, a ottant'anni; e quel che ne fa l'orgoglio, non è che travaglio e vanità; perché passa presto, e noi ce ne voliam via.</p>
<p class="C90 V11">Chi conosce la forza della tua ira e il tuo sdegno con il timore che t'è dovuto?</p>
<p class="C90 V12">Insegnaci dunque a contar bene i nostri giorni, per acquistare un cuore saggio.</p>
<p class="C90 V13">Ritorna, SIGNORE; fino a quando? Muoviti a pietà dei tuoi servi.</p>
<p class="C90 V14">Saziaci al mattino della tua grazia, e noi esulteremo, gioiremo tutti i nostri giorni.</p>
<p class="C90 V15">Rallegraci in proporzione dei giorni che ci hai afflitti e degli anni che abbiamo sofferto tribolazione.</p>
<p class="C90 V16">Si manifesti la tua opera ai tuoi servi e la tua gloria ai loro figli.</p>
<p class="C90 V17">La grazia del Signore nostro Dio sia sopra di noi, e rendi stabile l'opera delle nostre mani; sì, l'opera delle nostre mani rendila stabile.</p>
<p class="C91 V1">Chi abita al riparo dell'Altissimo riposa all'ombra dell'Onnipotente.</p>
<p class="C91 V2">Io dico al SIGNORE: «Tu sei il mio rifugio e la mia fortezza, il mio Dio, in cui confido!»</p>
<p class="C91 V3">Certo egli ti libererà dal laccio del cacciatore e dalla peste micidiale.</p>
<p class="C91 V4">Egli ti coprirà con le sue penne e sotto le sue ali troverai rifugio. La sua fedeltà ti sarà scudo e corazza.</p>
<p class="C91 V5">Tu non temerai gli spaventi della notte, né la freccia che vola di giorno,</p>
<p class="C91 V6">né la peste che vaga nelle tenebre, né lo sterminio che imperversa in pieno mezzogiorno.</p>
<p class="C91 V7">Mille ne cadranno al tuo fianco e diecimila alla tua destra; ma tu non ne sarai colpito.</p>
<p class="C91 V8">Basta che tu guardi, e con i tuoi occhi vedrai il castigo degli empi.</p>
<p class="C91 V9">Poiché tu hai detto: «O SIGNORE, tu sei il mio rifugio», e hai fatto dell'Altissimo il tuo riparo,</p>
<p class="C91 V10">nessun male potrà colpirti, né piaga alcuna s'accosterà alla tua tenda.</p>
<p class="C91 V11">Poiché egli comanderà ai suoi angeli di proteggerti in tutte le tue vie.</p>
<p class="C91 V12">Essi ti porteranno sulla palma della mano, perché il tuo piede non inciampi in nessuna pietra.</p>
<p class="C91 V13">Tu camminerai sul leone e sulla vipera, schiaccerai il leoncello e il serpente.</p>
<p class="C91 V14">Poich'egli ha posto in me il suo affetto, io lo salverò; lo proteggerò, perché conosce il mio nome.</p>
<p class="C91 V15">Egli m'invocherà, e io gli risponderò; sarò con lui nei momenti difficili; lo libererò, e lo glorificherò.</p>
<p class="C91 V16">Lo sazierò di lunga vita e gli farò vedere la mia salvezza.</p>
<p class="C92 V1">Salmo. Canto per il giorno del sabato. È bello celebrare il SIGNORE e cantare le tue lodi, o Altissimo;</p>
<p class="C92 V2">proclamare al mattino la tua bontà, e la tua fedeltà ogni notte,</p>
<p class="C92 V3">sulla lira a dieci corde e sulla cetra, con la melodia dell'arpa!</p>
<p class="C92 V4">Poiché tu m'hai rallegrato con le tue meraviglie, o SIGNORE; io canto di gioia per le opere delle tue mani.</p>
<p class="C92 V5">Come son grandi le tue opere, o SIGNORE! Come sono profondi i tuoi pensieri!</p>
<p class="C92 V6">L'uomo insensato non conosce e lo stolto non intende questo:</p>
<p class="C92 V7">che gli empi germogliano come l'erba e tutti i malfattori fioriscono per essere distrutti in eterno.</p>
<p class="C92 V8">Ma tu, o SIGNORE, siedi per sempre in alto.</p>
<p class="C92 V9">Poiché, ecco, i tuoi nemici, o SIGNORE, ecco, i tuoi nemici periranno e i malfattori saranno dispersi.</p>
<p class="C92 V10">Ma tu mi dai la forza del bufalo; io sono cosparso d'olio fresco.</p>
<p class="C92 V11">I miei occhi hanno visto la rovina di quelli che m'insidiano; il mio orecchio ha udito la disfatta dei malvagi che si avventano contro di me.</p>
<p class="C92 V12">Il giusto fiorirà come la palma, crescerà come il cedro del Libano.</p>
<p class="C92 V13">Quelli che son piantati nella casa del SIGNORE fioriranno nei cortili del nostro Dio.</p>
<p class="C92 V14">Porteranno ancora frutto nella vecchiaia; saranno pieni di vigore e verdeggianti,</p>
<p class="C92 V15">per annunziare che il SIGNORE è giusto; egli è la mia ròcca, e non v'è ingiustizia in lui.</p>
<p class="C93 V1">Il SIGNORE regna; egli s'è rivestito di maestà; il SIGNORE s'è rivestito, s'è cinto di forza; il mondo quindi è stabile, e non sarà scosso.</p>
<p class="C93 V2">Il tuo trono è saldo dai tempi antichi, tu esisti dall'eternità.</p>
<p class="C93 V3">I fiumi hanno alzato, o SIGNORE, i fiumi hanno alzato la loro voce; i fiumi elevano il loro fragore.</p>
<p class="C93 V4">Più delle voci delle grandi, delle potenti acque, più dei flutti del mare, il SIGNORE è potente nei luoghi altissimi.</p>
<p class="C93 V5">I tuoi statuti sono perfettamente stabili; la santità s'addice alla tua casa, o SIGNORE, per sempre.</p>
<p class="C94 V1">Dio delle vendette, o SIGNORE, Dio delle vendette, mòstrati nel tuo fulgore!</p>
<p class="C94 V2">Ergiti, giudice della terra, rendi ai superbi quello che si meritano!</p>
<p class="C94 V3">Fino a quando gli empi, o SIGNORE, fino a quando gli empi trionferanno?</p>
<p class="C94 V4">Fanno discorsi arroganti, tutti i malfattori si vantano.</p>
<p class="C94 V5">Schiacciano il tuo popolo, o SIGNORE, e opprimono la tua eredità.</p>
<p class="C94 V6">Uccidono la vedova e lo straniero, ammazzano gli orfani.</p>
<p class="C94 V7">Dicono: «Il SIGNORE non vede, il Dio di Giacobbe non se ne preoccupa».</p>
<p class="C94 V8">Cercate di capire, uomini stolti! E voi, sciocchi, quando sarete saggi?</p>
<p class="C94 V9">Colui che ha fatto l'orecchio forse non ode? Colui che ha formato l'occhio forse non vede?</p>
<p class="C94 V10">Colui che ammonisce le nazioni non saprà pure castigarle, lui che impartisce all'uomo la conoscenza?</p>
<p class="C94 V11">Il SIGNORE conosce i pensieri dell'uomo, sa che sono vani.</p>
<p class="C94 V12">Beato l'uomo che tu correggi, o SIGNORE, e istruisci con la tua legge</p>
<p class="C94 V13">per dargli sollievo nei giorni dell'avversità, finché la fossa sia scavata per l'empio.</p>
<p class="C94 V14">Poiché il SIGNORE non ripudierà il suo popolo e non abbandonerà la sua eredità.</p>
<p class="C94 V15">Il giudizio sarà di nuovo conforme a giustizia e tutti i retti di cuore lo seguiranno.</p>
<p class="C94 V16">Chi sorgerà per me contro i malvagi? Chi sarà al mio fianco contro i malfattori?</p>
<p class="C94 V17">Se il SIGNORE non fosse stato il mio aiuto, a quest'ora l'anima mia abiterebbe il luogo del silenzio.</p>
<p class="C94 V18">Quand'ho detto: «Il mio piede vacilla», la tua bontà, o SIGNORE, m'ha sostenuto.</p>
<p class="C94 V19">Quand'ero turbato da grandi preoccupazioni, il tuo conforto ha alleviato l'anima mia.</p>
<p class="C94 V20">Il trono dell'ingiustizia ti avrà forse come complice? Esso, che trama oppressioni in nome della legge?</p>
<p class="C94 V21">Si avventano insieme contro l'anima del giusto e condannano il sangue innocente.</p>
<p class="C94 V22">Ma il SIGNORE è il mio riparo, e il mio Dio è la ròcca in cui mi rifugio.</p>
<p class="C94 V23">Egli farà ricadere su di essi la loro malvagità e li distruggerà per la loro malizia; il SIGNORE, il nostro Dio, li distruggerà.</p>
<p class="C95 V1">Venite, cantiamo con gioia al SIGNORE, acclamiamo alla ròcca della nostra salvezza!</p>
<p class="C95 V2">Presentiamoci a lui con lodi, celebriamolo con salmi!</p>
<p class="C95 V3">Poiché il SIGNORE è un Dio grande, un gran Re sopra tutti gli dèi.</p>
<p class="C95 V4">Nelle sue mani sono le profondità della terra, e le altezze dei monti sono sue.</p>
<p class="C95 V5">Suo è il mare, perch'egli l'ha fatto, e le sue mani hanno plasmato la terra asciutta.</p>
<p class="C95 V6">Venite, adoriamo e inchiniamoci, inginocchiamoci davanti al SIGNORE, che ci ha fatti.</p>
<p class="C95 V7">Poich'egli è il nostro Dio, e noi siamo il popolo di cui ha cura, e il gregge che la sua mano conduce.</p>
<p class="C95 V8">Oggi, se udite la sua voce, non indurite il vostro cuore come a Meriba, come nel giorno di Massa nel deserto,</p>
<p class="C95 V9">quando i vostri padri mi tentarono, mi misero alla prova sebbene avessero visto le mie opere.</p>
<p class="C95 V10">Quarant'anni ebbi in disgusto quella generazione, e dissi: «È un popolo dal cuore traviato; essi non conoscono le mie vie».</p>
<p class="C95 V11">Perciò giurai nella mia ira: «Non entreranno nel mio riposo!»</p>
<p class="C96 V1">Cantate al SIGNORE un cantico nuovo, cantate al SIGNORE, abitanti di tutta la terra!</p>
<p class="C96 V2">Cantate al SIGNORE, benedite il suo nome, annunziate di giorno in giorno la sua salvezza!</p>
<p class="C96 V3">Proclamate la sua gloria fra le nazioni e i suoi prodigi fra tutti i popoli!</p>
<p class="C96 V4">Perché il SIGNORE è grande e degno di sovrana lode; egli è tremendo sopra tutti gli dèi.</p>
<p class="C96 V5">Poiché tutti gli dèi delle nazioni sono idoli vani; il SIGNORE, invece, ha fatto i cieli.</p>
<p class="C96 V6">Splendore e maestà sono davanti a lui, forza e bellezza stanno nel suo santuario.</p>
<p class="C96 V7">Date al SIGNORE, o famiglie dei popoli, date al SIGNORE gloria e forza.</p>
<p class="C96 V8">Date al SIGNORE la gloria dovuta al suo nome, portategli offerte e venite nei suoi cortili.</p>
<p class="C96 V9">Prostratevi davanti al SIGNORE vestiti di sacri ornamenti, tremate davanti a lui, abitanti di tutta la terra!</p>
<p class="C96 V10">Dite fra i popoli: «Il SIGNORE regna»; il mondo quindi è saldo e non potrà vacillare; il SIGNORE giudicherà le nazioni con rettitudine.</p>
<p class="C96 V11">Gioiscano i cieli ed esulti la terra; risuoni il mare e quanto contiene;</p>
<p class="C96 V12">esultino i campi e quanto è in essi; tutti gli alberi delle foreste emettano gridi di gioia</p>
<p class="C96 V13">in presenza del SIGNORE; poich'egli viene, viene a giudicare la terra. Egli giudicherà il mondo con giustizia, e i popoli con verità.</p>
<p class="C97 V1">Il SIGNORE regna; esulti la terra e gioiscano le numerose isole.</p>
<p class="C97 V2">Nuvole e oscurità lo circondano; giustizia ed equità son le basi del suo trono.</p>
<p class="C97 V3">Un fuoco lo precede e consuma i suoi nemici tutt'intorno.</p>
<p class="C97 V4">I suoi lampi illuminano il mondo; la terra lo vede e trema.</p>
<p class="C97 V5">I monti si sciolgono come cera davanti al SIGNORE, davanti al Signore di tutta la terra.</p>
<p class="C97 V6">I cieli annunziano la sua giustizia e tutti i popoli vedono la sua gloria.</p>
<p class="C97 V7">Son confusi gli adoratori di immagini e quanti si vantano degl'idoli; si prostrano a lui tutti gli dèi.</p>
<p class="C97 V8">Sion ascolta e ne gioisce; esultano le figlie di Giuda per i tuoi giudizi, o SIGNORE!</p>
<p class="C97 V9">Poiché tu, SIGNORE, sei l'Altissimo su tutta la terra; tu sei molto più in alto di tutti gli dèi.</p>
<p class="C97 V10">Voi che amate il SIGNORE, odiate il male! Egli custodisce le anime dei suoi fedeli, li libera dalla mano degli empi.</p>
<p class="C97 V11">La luce è spuntata per il giusto, e la gioia per i retti di cuore.</p>
<p class="C97 V12">Gioite nel SIGNORE, giusti, e lodate il suo santo nome!</p>
<p class="C98 V1">Salmo. Cantate al SIGNORE un cantico nuovo, perch'egli ha operato prodigi; la sua destra e il suo braccio santo l'hanno reso vittorioso.</p>
<p class="C98 V2">Il SIGNORE ha fatto conoscere la sua salvezza, ha manifestato la sua giustizia davanti alle nazioni.</p>
<p class="C98 V3">Si è ricordato della sua bontà e della sua fedeltà verso la casa d'Israele; tutte le estremità della terra hanno visto la salvezza del nostro Dio.</p>
<p class="C98 V4">Acclamate il SIGNORE, abitanti di tutta la terra, date in canti di gioia e di lode,</p>
<p class="C98 V5">salmeggiate al SIGNORE con la cetra, con la cetra e la voce del canto.</p>
<p class="C98 V6">Con trombe e al suono del corno acclamate il re, il SIGNORE.</p>
<p class="C98 V7">Risuoni il mare e quanto contiene, il mondo e i suoi abitanti.</p>
<p class="C98 V8">I fiumi battano le mani, esultino insieme i monti davanti al SIGNORE. Poich'egli viene a governare la terra;</p>
<p class="C98 V9">egli governerà il mondo con giustizia, e i popoli con rettitudine.</p>
<p class="C99 V1">Il SIGNORE regna: tremino i popoli. Egli siede sui cherubini: la terra è scossa.</p>
<p class="C99 V2">Il SIGNORE è grande in Sion, eccelso sopra tutti i popoli.</p>
<p class="C99 V3">Lodino essi il tuo nome grande e tremendo. Egli è santo.</p>
<p class="C99 V4">Lodino la forza del Re che ama la giustizia; sei tu che hai stabilito il diritto, che hai esercitato in Giacobbe il giudizio e la giustizia.</p>
<p class="C99 V5">Esaltate il SIGNORE, il nostro Dio, e prostratevi davanti allo sgabello dei suoi piedi. Egli è santo.</p>
<p class="C99 V6">Mosè e Aaronne tra i suoi sacerdoti, e Samuele fra quanti invocavano il suo nome, invocarono il SIGNORE, ed egli rispose loro.</p>
<p class="C99 V7">Parlò loro dalla colonna della nuvola; essi osservarono le sue testimonianze e gli statuti che diede loro.</p>
<p class="C99 V8">Tu li esaudisti, o SIGNORE, Dio nostro! Fosti per loro un Dio clemente, pur castigandoli per le loro cattive azioni.</p>
<p class="C99 V9">Esaltate il SIGNORE, il nostro Dio, e adorate sul suo monte santo, perché il SIGNORE, il nostro Dio, è santo.</p>
<p class="C100 V1">Salmo di lode. Mandate grida di gioia al SIGNORE, abitanti di tutta la terra!</p>
<p class="C100 V2">Servite il SIGNORE con letizia, presentatevi gioiosi a lui!</p>
<p class="C100 V3">Riconoscete che il SIGNORE è Dio; è lui che ci ha fatti, e noi siamo suoi; siamo suo popolo e gregge di cui egli ha cura.</p>
<p class="C100 V4">Entrate nelle sue porte con ringraziamento, nei suoi cortili con lode; celebratelo, benedite il suo nome.</p>
<p class="C100 V5">Poiché il SIGNORE è buono; la sua bontà dura in eterno, la sua fedeltà per ogni generazione.</p>
<p class="C101 V1">Salmo di Davide. Canterò la bontà e la giustizia; a te, o SIGNORE, salmeggerò.</p>
<p class="C101 V2">Avrò cura di camminare nell'integrità; quando verrai a me? Camminerò con cuore integro, dentro la mia casa.</p>
<p class="C101 V3">Non mi proporrò nessuna cosa malvagia; detesto il comportamento dei perversi; non mi lascerò contagiare.</p>
<p class="C101 V4">Allontanerò da me il cuore perverso; il malvagio non voglio conoscerlo.</p>
<p class="C101 V5">Sterminerò chi sparla del suo prossimo in segreto; chi ha l'occhio altero e il cuore superbo non lo sopporterò.</p>
<p class="C101 V6">Avrò gli occhi sui fedeli del paese per tenerli vicini a me; chi cammina per una via irreprensibile sarà mio servitore.</p>
<p class="C101 V7">Chi agisce con inganno non abiterà nella mia casa; chi dice menzogne non potrà restare davanti ai miei occhi.</p>
<p class="C101 V8">Ogni mattina sterminerò tutti gli empi del paese per estirpare dalla città del SIGNORE tutti i malfattori.</p>
<p class="C102 V1">Preghiera dell'afflitto quand'è abbattuto e sfoga il suo pianto davanti al SIGNORE. SIGNORE, ascolta la mia preghiera e giunga fino a te il mio grido!</p>
<p class="C102 V2">Non nascondermi il tuo volto nel giorno della mia sventura; porgi il tuo orecchio verso di me; quando t'invoco, affrèttati a rispondermi.</p>
<p class="C102 V3">Poiché i miei giorni svaniscono in fumo, e le mie ossa si consumano come un tizzone.</p>
<p class="C102 V4">Il mio cuore, afflitto, inaridisce come l'erba, tanto che dimentico di mangiare il mio pane.</p>
<p class="C102 V5">A forza di piangere la mia pelle si attacca alle ossa.</p>
<p class="C102 V6">Sono simile al pellicano del deserto, son come il gufo dei luoghi desolati.</p>
<p class="C102 V7">Veglio e sono come il passero solitario sul tetto.</p>
<p class="C102 V8">I miei nemici mi insultano ogni giorno; quelli che mi odiano usano il mio nome come bestemmia.</p>
<p class="C102 V9">Mangio cenere invece di pane, mescolo con lacrime la mia bevanda,</p>
<p class="C102 V10">a causa del tuo sdegno e della tua ira, perché mi hai sollevato e gettato lontano.</p>
<p class="C102 V11">I miei giorni sono come ombra che si allunga, e io inaridisco come l'erba.</p>
<p class="C102 V12">Ma tu, SIGNORE, regni per sempre e il tuo ricordo dura per ogni generazione.</p>
<p class="C102 V13">Tu sorgerai e avrai compassione di Sion, poiché è tempo d'averne pietà; il tempo fissato è giunto.</p>
<p class="C102 V14">Perché i tuoi servi amano le sue pietre, e hanno pietà della sua polvere.</p>
<p class="C102 V15">Allora le nazioni temeranno il nome del SIGNORE, e tutti i re della terra la tua gloria,</p>
<p class="C102 V16">quando il SIGNORE ricostruirà Sion, e apparirà nella sua gloria.</p>
<p class="C102 V17">Egli ascolterà la preghiera dei desolati e non disprezzerà la loro supplica.</p>
<p class="C102 V18">Questo sarà scritto per la generazione futura e il popolo che sarà creato loderà il SIGNORE,</p>
<p class="C102 V19">perch'egli guarda dall'alto del suo santuario; dal cielo il SIGNORE osserva la terra</p>
<p class="C102 V20">per ascoltare i gemiti dei prigionieri, per liberare i condannati a morte,</p>
<p class="C102 V21">affinché proclamino il nome del SIGNORE in Sion, la sua lode in Gerusalemme,</p>
<p class="C102 V22">quando popoli e regni si raduneranno per servire il SIGNORE.</p>
<p class="C102 V23">Egli ha stremato le mie forze durante il cammino; ha abbreviato i miei giorni.</p>
<p class="C102 V24">Ho detto: «Dio mio, non portarmi via a metà dei miei giorni!» I tuoi anni durano per ogni generazione:</p>
<p class="C102 V25">nel passato tu hai creato la terra e i cieli sono opera delle tue mani;</p>
<p class="C102 V26">essi periranno, ma tu rimani; tutti quanti si consumeranno come un vestito; tu li cambierai come una veste e saranno cambiati.</p>
<p class="C102 V27">Ma tu sei sempre lo stesso e i tuoi anni non avranno mai fine.</p>
<p class="C102 V28">I figli dei tuoi servi avranno una dimora e la loro discendenza sarà stabile in tua presenza.</p>
<p class="C103 V1">Di Davide. Benedici, anima mia, il SIGNORE; e tutto quello ch'è in me, benedica il suo santo nome.</p>
<p class="C103 V2">Benedici, anima mia, il SIGNORE e non dimenticare nessuno dei suoi benefici.</p>
<p class="C103 V3">Egli perdona tutte le tue colpe, risana tutte le tue infermità;</p>
<p class="C103 V4">salva la tua vita dalla fossa, ti corona di bontà e compassioni;</p>
<p class="C103 V5">egli sazia di beni la tua esistenza e ti fa ringiovanire come l'aquila.</p>
<p class="C103 V6">Il SIGNORE agisce con giustizia e difende tutti gli oppressi.</p>
<p class="C103 V7">Egli fece conoscere le sue vie a Mosè e le sue opere ai figli d'Israele.</p>
<p class="C103 V8">Il SIGNORE è pietoso e clemente, lento all'ira e ricco di bontà.</p>
<p class="C103 V9">Egli non contesta in eterno, né serba la sua ira per sempre.</p>
<p class="C103 V10">Egli non ci tratta secondo i nostri peccati, e non ci castiga in proporzione alle nostre colpe.</p>
<p class="C103 V11">Come i cieli sono alti al di sopra della terra, così è grande la sua bontà verso quelli che lo temono.</p>
<p class="C103 V12">Come è lontano l'oriente dall'occidente, così ha egli allontanato da noi le nostre colpe.</p>
<p class="C103 V13">Come un padre è pietoso verso i suoi figli, così è pietoso il SIGNORE verso quelli che lo temono.</p>
<p class="C103 V14">Poiché egli conosce la nostra natura; egli si ricorda che siamo polvere.</p>
<p class="C103 V15">I giorni dell'uomo son come l'erba; egli fiorisce come il fiore dei campi;</p>
<p class="C103 V16">se lo raggiunge un colpo di vento esso non esiste più e non si riconosce più il luogo dov'era.</p>
<p class="C103 V17">Ma la bontà del SIGNORE è senza fine per quelli che lo temono, e la sua misericordia per i figli dei loro figli,</p>
<p class="C103 V18">per quelli che custodiscono il suo patto e si ricordano di mettere in pratica i suoi comandamenti.</p>
<p class="C103 V19">Il SIGNORE ha stabilito il suo trono nei cieli, e il suo dominio si estende su tutto.</p>
<p class="C103 V20">Benedite il SIGNORE, voi suoi angeli, potenti e forti, che fate ciò ch'egli dice, ubbidienti alla voce della sua parola!</p>
<p class="C103 V21">Benedite il SIGNORE, voi tutti gli eserciti suoi, che siete suoi ministri, e fate ciò che egli gradisce!</p>
<p class="C103 V22">Benedite il SIGNORE, voi tutte le opere sue, in tutti i luoghi del suo dominio! Anima mia, benedici il SIGNORE!</p>
<p class="C104 V1">Anima mia, benedici il SIGNORE! SIGNORE, mio Dio, tu sei veramente grande; sei vestito di splendore e di maestà.</p>
<p class="C104 V2">Egli si avvolge di luce come d'una veste; stende i cieli come una tenda;</p>
<p class="C104 V3">egli costruisce le sue alte stanze sulle acque; fa delle nuvole il suo carro, avanza sulle ali del vento;</p>
<p class="C104 V4">fa dei venti i suoi messaggeri, delle fiamme di fuoco i suoi ministri.</p>
<p class="C104 V5">Egli ha fondato la terra sulle sue basi: essa non vacillerà mai.</p>
<p class="C104 V6">Tu l'avevi coperta dell'oceano come d'una veste, le acque si erano fermate sui monti.</p>
<p class="C104 V7">Alla tua minaccia esse si ritirarono, al fragore del tuo tuono fuggirono spaventate,</p>
<p class="C104 V8">scavalcarono i monti, discesero per le vallate fino al luogo che tu avevi fissato per loro.</p>
<p class="C104 V9">Tu hai posto alle acque un limite che non oltrepasseranno; esse non torneranno a coprire la terra.</p>
<p class="C104 V10">Egli fa scaturire fonti nelle valli ed esse scorrono tra le montagne;</p>
<p class="C104 V11">abbeverano tutte le bestie della campagna, gli asini selvatici vi si dissetano.</p>
<p class="C104 V12">Vicino a loro si posano gli uccelli del cielo; tra le fronde fanno udir la loro voce.</p>
<p class="C104 V13">Egli annaffia i monti dall'alto delle sue stanze; la terra è saziata con il frutto delle tue opere.</p>
<p class="C104 V14">Egli fa germogliare l'erba per il bestiame, le piante per il servizio dell'uomo; fa uscire dalla terra il nutrimento:</p>
<p class="C104 V15">il vino che rallegra il cuore dell'uomo, l'olio che gli fa risplendere il volto e il pane che sostenta il cuore dei mortali.</p>
<p class="C104 V16">Si saziano gli alberi del SIGNORE, i cedri del Libano che egli ha piantati.</p>
<p class="C104 V17">Gli uccelli vi fanno i loro nidi; la cicogna fa dei cipressi la sua dimora;</p>
<p class="C104 V18">le alte montagne son per i camosci, le rocce sono rifugio per gli iraci.</p>
<p class="C104 V19">Egli ha fatto la luna per stabilire le stagioni; il sole conosce l'ora del suo tramonto.</p>
<p class="C104 V20">Tu mandi le tenebre e si fa notte; in essa si muovono tutte le bestie della foresta.</p>
<p class="C104 V21">I leoncelli ruggiscono in cerca di preda e chiedono a Dio il loro cibo.</p>
<p class="C104 V22">Sorge il sole ed essi rientrano, si accovacciano nelle loro tane.</p>
<p class="C104 V23">L'uomo esce all'opera sua e al suo lavoro fino alla sera.</p>
<p class="C104 V24">Quanto son numerose le tue opere, SIGNORE! Tu le hai fatte tutte con sapienza; la terra è piena delle tue ricchezze.</p>
<p class="C104 V25">Ecco il mare, grande e immenso, dove si muovono creature innumerevoli, animali piccoli e grandi.</p>
<p class="C104 V26">Là viaggiano le navi e là nuota il leviatano che hai creato perché vi si diverta.</p>
<p class="C104 V27">Tutti quanti sperano in te perché tu dia loro il cibo a suo tempo.</p>
<p class="C104 V28">Tu lo dai loro ed essi lo raccolgono; tu apri la mano, e sono saziati di beni.</p>
<p class="C104 V29">Tu nascondi la tua faccia, e sono smarriti; tu ritiri il loro fiato e muoiono, ritornano nella loro polvere.</p>
<p class="C104 V30">Tu mandi il tuo spirito e sono creati, e tu rinnovi la faccia della terra.</p>
<p class="C104 V31">Duri per sempre la gloria del SIGNORE, gioisca il SIGNORE delle sue opere!</p>
<p class="C104 V32">Egli guarda la terra ed essa trema; egli tocca i monti ed essi fumano.</p>
<p class="C104 V33">Canterò al SIGNORE finché avrò vita; salmeggerò al mio Dio finché esisterò.</p>
<p class="C104 V34">Possa la mia meditazione essergli gradita! Io esulterò nel SIGNORE.</p>
<p class="C104 V35">Spariscano i peccatori dalla terra e gli empi non siano più! Anima mia, benedici il SIGNORE. Alleluia.</p>
<p class="C105 V1">Celebrate il SIGNORE, invocate il suo nome; fate conoscere i suoi prodigi tra i popoli.</p>
<p class="C105 V2">Cantate e salmeggiate a lui, meditate su tutte le sue meraviglie.</p>
<p class="C105 V3">Esultate per il suo santo nome; gioisca il cuore di quanti cercano il SIGNORE!</p>
<p class="C105 V4">Cercate il SIGNORE e la sua forza, cercate sempre il suo volto!</p>
<p class="C105 V5">Ricordatevi dei prodigi fatti da lui, dei suoi miracoli e dei giudizi della sua bocca,</p>
<p class="C105 V6">voi, figli d'Abraamo, suo servo, discendenza di Giacobbe, suoi eletti!</p>
<p class="C105 V7">Egli, il SIGNORE, è il nostro Dio; i suoi giudizi si estendono su tutta la terra.</p>
<p class="C105 V8">Egli si ricorda per sempre del suo patto, della parola da lui data per mille generazioni,</p>
<p class="C105 V9">del patto che fece con Abraamo, del giuramento che fece a Isacco,</p>
<p class="C105 V10">che confermò a Giacobbe come uno statuto, a Israele come un patto eterno,</p>
<p class="C105 V11">dicendo: «Ti darò il paese di Canaan come vostra eredità».</p>
<p class="C105 V12">Non erano allora che poca gente, pochissimi e stranieri nel paese,</p>
<p class="C105 V13">e andavano da una nazione all'altra, da un regno a un altro popolo.</p>
<p class="C105 V14">Egli non permise che alcuno li opprimesse; per amor loro castigò dei re,</p>
<p class="C105 V15">dicendo: «Non toccate i miei unti e non fate alcun male ai miei profeti».</p>
<p class="C105 V16">Poi chiamò la carestia nel paese e fece mancare il pane che li sostentava.</p>
<p class="C105 V17">Mandò davanti a loro un uomo, Giuseppe, che fu venduto come schiavo.</p>
<p class="C105 V18">Gli legarono i piedi con ceppi; fu oppresso con catene di ferro,</p>
<p class="C105 V19">finché si avverò quanto aveva predetto, e la parola del SIGNORE gli rese giustizia.</p>
<p class="C105 V20">Il re lo fece slegare, il dominatore di popoli lo liberò;</p>
<p class="C105 V21">lo stabilì signore della sua casa e governatore di tutti i suoi beni,</p>
<p class="C105 V22">per istruire i prìncipi secondo il suo giudizio e insegnare ai suoi anziani la sapienza.</p>
<p class="C105 V23">Allora Israele venne in Egitto, e Giacobbe soggiornò nel paese di Cam.</p>
<p class="C105 V24">Dio moltiplicò grandemente il suo popolo, e lo rese più potente dei suoi avversari.</p>
<p class="C105 V25">Poi mutò il cuore di questi; essi odiarono il suo popolo e tramarono inganni contro i suoi servi.</p>
<p class="C105 V26">Egli mandò Mosè, suo servo, e Aaronne, che aveva scelto.</p>
<p class="C105 V27">Essi operarono in mezzo a loro i miracoli da lui ordinati, fecero dei prodigi nella terra di Cam.</p>
<p class="C105 V28">Mandò le tenebre e si fece buio, eppure non osservarono le sue parole.</p>
<p class="C105 V29">Cambiò le acque in sangue e fece morire i loro pesci.</p>
<p class="C105 V30">La terra brulicò di rane, fin nelle camere dei loro re.</p>
<p class="C105 V31">Egli parlò, e vennero mosche velenose e zanzare in tutto il loro territorio.</p>
<p class="C105 V32">Mandò loro grandine invece di pioggia, fiamme di fuoco sul loro paese.</p>
<p class="C105 V33">Colpì le loro vigne e i loro fichi e spezzò gli alberi del loro territorio.</p>
<p class="C105 V34">Egli parlò e vennero cavallette e bruchi innumerevoli,</p>
<p class="C105 V35">che divorarono tutta l'erba del paese e mangiarono il frutto della loro terra.</p>
<p class="C105 V36">Poi colpì tutti i primogeniti nel loro paese, le primizie del loro vigore.</p>
<p class="C105 V37">E fece uscire gli Israeliti con argento e oro, e nessuno vacillò nelle sue tribù.</p>
<p class="C105 V38">Gli Egiziani si rallegrarono della loro partenza, perché erano presi da terrore a causa loro.</p>
<p class="C105 V39">Egli distese una nuvola per ripararli e accese un fuoco per illuminarli di notte.</p>
<p class="C105 V40">A loro richiesta fece venire delle quaglie e li saziò con il pane del cielo.</p>
<p class="C105 V41">Aprì la roccia e ne scaturirono acque: esse scorrevano come fiume nel deserto.</p>
<p class="C105 V42">Egli si ricordò della sua santa parola e anche d'Abraamo, suo servo.</p>
<p class="C105 V43">Fece uscire il suo popolo con letizia, e i suoi eletti con grida di gioia.</p>
<p class="C105 V44">Diede loro le terre delle nazioni ed essi ereditarono il frutto della fatica dei popoli,</p>
<p class="C105 V45">perché osservassero i suoi statuti e ubbidissero alle sue leggi. Alleluia.</p>
<p class="C106 V1">Alleluia! Celebrate il SIGNORE, perch'egli è buono, perché la sua bontà dura in eterno.</p>
<p class="C106 V2">Chi può raccontare le gesta del SIGNORE, o proclamare tutta la sua lode?</p>
<p class="C106 V3">Beati coloro che osservano ciò ch'è prescritto, che fanno ciò ch'è giusto, in ogni tempo!</p>
<p class="C106 V4">O SIGNORE, ricòrdati di me quando usi benevolenza verso il tuo popolo; visitami quando lo salverai,</p>
<p class="C106 V5">perché io veda la felicità dei tuoi eletti, mi rallegri della gioia della tua nazione ed esulti con la tua eredità.</p>
<p class="C106 V6">Noi e i nostri padri abbiamo peccato, abbiamo mancato, abbiamo fatto il male.</p>
<p class="C106 V7">I nostri padri in Egitto non compresero i tuoi prodigi; non ricordarono le tue numerose benedizioni, e si ribellarono presso il mare, il mar Rosso.</p>
<p class="C106 V8">Ma egli li salvò per amore del suo nome, per far conoscere la sua potenza.</p>
<p class="C106 V9">Sgridò il mar Rosso ed esso si prosciugò; li guidò attraverso gli abissi marini come attraverso un deserto.</p>
<p class="C106 V10">Li salvò dalla mano di chi li odiava e li riscattò dalla mano del nemico.</p>
<p class="C106 V11">Le acque ricoprirono i loro avversari; non ne scampò neppure uno.</p>
<p class="C106 V12">Allora credettero alle sue parole, e cantarono la sua lode.</p>
<p class="C106 V13">Ben presto però dimenticarono le sue opere; non aspettarono fiduciosi l'adempimento del suo piano,</p>
<p class="C106 V14">ma nel deserto furono presi da cupidigia, e tentarono Dio nella solitudine.</p>
<p class="C106 V15">Ed egli diede loro quanto chiedevano, ma provocò in loro un morbo consumante.</p>
<p class="C106 V16">Divennero invidiosi di Mosè nell'accampamento, e di Aaronne, il santo del SIGNORE.</p>
<p class="C106 V17">La terra s'aprì, inghiottì Datan, e seppellì il gruppo d'Abiram.</p>
<p class="C106 V18">Un fuoco divampò nella loro assemblea, la fiamma consumò gli empi.</p>
<p class="C106 V19">Fecero un vitello in Oreb e adorarono un'immagine di metallo fuso;</p>
<p class="C106 V20">così sostituirono la gloria di Dio con la figura d'un bue che mangia l'erba.</p>
<p class="C106 V21">Dimenticarono Dio, loro salvatore, che aveva fatto cose grandi in Egitto,</p>
<p class="C106 V22">cose meravigliose nel paese di Cam, cose tremende sul mar Rosso.</p>
<p class="C106 V23">Egli parlò di sterminarli; tuttavia Mosè, suo eletto, stette sulla breccia davanti a lui per impedire all'ira sua di distruggerli.</p>
<p class="C106 V24">Disprezzarono il paese delizioso, non credettero alla sua parola;</p>
<p class="C106 V25">mormorarono sotto le loro tende e non ascoltarono la voce del SIGNORE.</p>
<p class="C106 V26">Perciò, egli alzò la mano su di loro giurando di abbatterli nel deserto,</p>
<p class="C106 V27">di far perire i loro discendenti fra le nazioni e di disperderli per tutti i paesi.</p>
<p class="C106 V28">Si misero sotto il giogo di Baal-Peor e mangiarono i sacrifici dei morti.</p>
<p class="C106 V29">Irritarono Dio con le loro azioni, e una pestilenza scoppiò tra loro.</p>
<p class="C106 V30">Ma Fineas si alzò, fece giustizia e il flagello cessò.</p>
<p class="C106 V31">E ciò gli fu messo in conto come giustizia di generazione in generazione, per sempre.</p>
<p class="C106 V32">Lo provocarono presso le acque di Meriba, e ne venne del male a Mosè per causa loro;</p>
<p class="C106 V33">perché inasprirono il suo spirito ed egli parlò senza riflettere.</p>
<p class="C106 V34">Essi non distrussero i popoli, come il SIGNORE aveva loro comandato;</p>
<p class="C106 V35">ma si mescolarono con le nazioni e impararono le loro opere.</p>
<p class="C106 V36">Servirono i loro idoli, che divennero un laccio per essi;</p>
<p class="C106 V37">sacrificarono i propri figli e le proprie figlie ai demòni,</p>
<p class="C106 V38">e sparsero il sangue innocente, il sangue dei propri figli e delle proprie figlie, che sacrificarono agl'idoli di Canaan; e il paese fu profanato dal sangue versato.</p>
<p class="C106 V39">Essi si contaminarono con le loro opere e si prostituirono con i loro atti.</p>
<p class="C106 V40">L'ira del SIGNORE si accese contro il suo popolo ed egli prese in abominio la sua eredità.</p>
<p class="C106 V41">Li diede nelle mani delle nazioni e furono dominati da quanti li odiavano.</p>
<p class="C106 V42">I loro nemici li oppressero, e furono umiliati sotto la loro mano.</p>
<p class="C106 V43">Molte volte li liberò, ma essi si ostinavano a ribellarsi, e si rovinavano per la loro iniquità.</p>
<p class="C106 V44">Tuttavia, volse a loro lo sguardo quando furono in angoscia, quando udì il loro grido;</p>
<p class="C106 V45">si ricordò del suo patto con loro e nella sua gran misericordia si pentì.</p>
<p class="C106 V46">Fece sì che avessero compassione di loro tutti quelli che li avevano deportati.</p>
<p class="C106 V47">Salvaci, o SIGNORE, Dio nostro, e raccoglici di tra le nazioni, perché celebriamo il tuo santo nome e troviamo la nostra gloria nel lodarti.</p>
<p class="C106 V48">Benedetto sia il SIGNORE, il Dio d'Israele, d'eternità in eternità! E tutto il popolo dica: «Amen!» Alleluia.</p>
<p class="C107 V1">Celebrate il SIGNORE, perch'egli è buono, perché la sua bontà dura in eterno!</p>
<p class="C107 V2">Così dicano i riscattati del SIGNORE, ch'egli liberò dalla mano dell'avversario</p>
<p class="C107 V3">e riunì da tutti i paesi, da oriente e da occidente, da settentrione e da mezzogiorno.</p>
<p class="C107 V4">Essi vagavano nel deserto per vie desolate; non trovavano città dove poter abitare.</p>
<p class="C107 V5">Soffrivano la fame e la sete, l'anima veniva meno in loro.</p>
<p class="C107 V6">Ma nella loro angoscia gridarono al SIGNORE ed egli li liberò dalle loro tribolazioni.</p>
<p class="C107 V7">Li condusse per la retta via, perché giungessero a una città da abitare.</p>
<p class="C107 V8">Celebrino il SIGNORE per la sua bontà e per i suoi prodigi in favore degli uomini!</p>
<p class="C107 V9">Poich'egli ha ristorato l'anima assetata e ha colmato di beni l'anima affamata.</p>
<p class="C107 V10">Altri dimoravano in tenebre e in ombra di morte, prigionieri nell'afflizione e nelle catene,</p>
<p class="C107 V11">perché si erano ribellati alle parole di Dio e avevano disprezzato gli avvertimenti dell'Altissimo;</p>
<p class="C107 V12">perciò egli umiliò i loro cuori nella sofferenza; essi caddero, e nessuno li soccorse.</p>
<p class="C107 V13">Gridarono al SIGNORE nella loro angoscia ed egli li salvò dalle loro tribolazioni;</p>
<p class="C107 V14">li fece uscire dalle tenebre e dall'ombra di morte, spezzò le loro catene.</p>
<p class="C107 V15">Celebrino il SIGNORE per la sua bontà e per i suoi prodigi in favore degli uomini!</p>
<p class="C107 V16">Poich'egli ha sfondato porte di bronzo e ha spezzato sbarre di ferro.</p>
<p class="C107 V17">Soffrivano, gli stolti, per il loro comportamento ribelle, e per le proprie colpe;</p>
<p class="C107 V18">l'anima loro rifiutava qualsiasi cibo, ed erano giunti fino alle soglie della morte.</p>
<p class="C107 V19">Nell'angoscia, gridarono al SIGNORE ed egli li liberò dalle loro tribolazioni.</p>
<p class="C107 V20">Mandò la sua parola, li guarì e li salvò dalla morte.</p>
<p class="C107 V21">Celebrino il SIGNORE per la sua bontà e per i suoi prodigi in favore degli uomini!</p>
<p class="C107 V22">Offrano sacrifici di lode e raccontino le sue opere con gioia!</p>
<p class="C107 V23">Quelli che solcano il mare su navi e trafficano sulle grandi acque,</p>
<p class="C107 V24">vedono le opere del SIGNORE e le sue meraviglie negli abissi marini.</p>
<p class="C107 V25">Egli comanda, e fa soffiare la tempesta che solleva le onde.</p>
<p class="C107 V26">Salgono al cielo, scendono negli abissi; l'anima loro vien meno per l'angoscia.</p>
<p class="C107 V27">Traballano, barcollano come ubriachi e tutta la loro abilità svanisce.</p>
<p class="C107 V28">Ma nell'angoscia gridano al SIGNORE ed egli li libera dalle loro tribolazioni.</p>
<p class="C107 V29">Egli riduce la tempesta al silenzio e le onde del mare si calmano.</p>
<p class="C107 V30">Si rallegrano alla vista delle acque calme, ed egli li conduce al porto tanto sospirato.</p>
<p class="C107 V31">Celebrino il SIGNORE per la sua bontà e per i suoi prodigi in favore degli uomini.</p>
<p class="C107 V32">Lo esaltino nell'assemblea del popolo e lo lodino nel consiglio degli anziani!</p>
<p class="C107 V33">Egli muta i fiumi in deserto e le fonti d'acqua in luoghi aridi;</p>
<p class="C107 V34">la terra fertile in pianura di sale, per la malvagità dei suoi abitanti.</p>
<p class="C107 V35">Egli muta il deserto in lago e la terra arida in fonti d'acqua.</p>
<p class="C107 V36">Là fa risiedere gli affamati ed essi fondano una città da abitare.</p>
<p class="C107 V37">Vi seminano campi e vi piantano vigne e ne raccolgono frutti abbondanti.</p>
<p class="C107 V38">Egli li benedice perché crescano di numero e non lascia diminuire il loro bestiame.</p>
<p class="C107 V39">Ma poi, ridotti a pochi, sono umiliati per l'oppressione, per l'avversità e gli affanni.</p>
<p class="C107 V40">Egli getta il disprezzo sui potenti e li fa errare per deserti senza strade;</p>
<p class="C107 V41">ma solleva il povero dalla miseria e rende le famiglie numerose come greggi.</p>
<p class="C107 V42">Gli uomini retti lo vedono, si rallegrano e ogni malvagio ha la bocca chiusa.</p>
<p class="C107 V43">Chi è saggio osservi queste cose e consideri la bontà del SIGNORE.</p>
<p class="C108 V1">Canto. Salmo di Davide. Il mio cuore è ben disposto, o Dio, io canterò e salmeggerò con riverenza.</p>
<p class="C108 V2">Destatevi, saltèrio e cetra, io voglio risvegliare l'alba.</p>
<p class="C108 V3">Ti celebrerò tra i popoli, o SIGNORE, e a te salmeggerò fra le nazioni.</p>
<p class="C108 V4">Perché la tua bontà giunge fino ai cieli e la tua fedeltà fino alle nuvole.</p>
<p class="C108 V5">Innàlzati, o Dio, al di sopra dei cieli, risplenda su tutta la terra la tua gloria!</p>
<p class="C108 V6">Perché quelli che ami siano liberati, salvaci con la tua destra e ascoltaci.</p>
<p class="C108 V7">Dio ha parlato nel suo santuario: «Io trionferò, dividerò Sichem e misurerò la valle di Succot.</p>
<p class="C108 V8">Mio è Galaad, mio è Manasse, Efraim è l'elmo del mio capo, Giuda è il mio scettro.</p>
<p class="C108 V9">Moab è il catino dove mi lavo; sopra Edom getterò il mio sandalo; sulla Filistia proromperò in grida di trionfo».</p>
<p class="C108 V10">Chi mi guiderà alla città forte? Chi mi condurrà fino in Edom?</p>
<p class="C108 V11">Non sei forse tu, o Dio, che ci hai respinti, e non esci più, o Dio, con i nostri eserciti?</p>
<p class="C108 V12">Aiutaci a uscire dalle difficoltà, perché vano è il soccorso dell'uomo.</p>
<p class="C108 V13">Con Dio noi faremo cose grandi, ed egli schiaccerà i nostri nemici.</p>
<p class="C109 V1">Al direttore del coro. Salmo di Davide. Dio della mia lode, non tacere,</p>
<p class="C109 V2">perché la bocca dell'empio e la bocca del disonesto si sono aperte contro di me; m'hanno parlato con lingua bugiarda.</p>
<p class="C109 V3">Mi hanno assalito con parole d'odio e mi hanno fatto guerra senza motivo.</p>
<p class="C109 V4">In cambio della mia amicizia, mi accusano, e io non faccio che pregare.</p>
<p class="C109 V5">Essi mi hanno reso male per bene, e odio in cambio di amore.</p>
<p class="C109 V6">Suscita un empio contro di lui, e un accusatore stia alla sua destra.</p>
<p class="C109 V7">Quando sarà giudicato, esca condannato, e la sua preghiera gli sia imputata come peccato.</p>
<p class="C109 V8">Siano pochi i suoi giorni: un altro prenda il suo posto.</p>
<p class="C109 V9">I suoi figli diventino orfani e sua moglie vedova.</p>
<p class="C109 V10">I suoi figli siano vagabondi e mendicanti e cerchino il pane lontano dalle loro case in rovina.</p>
<p class="C109 V11">L'usuraio divori tutto il suo patrimonio ed estranei lo spoglino del frutto delle sue fatiche.</p>
<p class="C109 V12">Nessuno sia misericordioso con lui e nessuno abbia pietà dei suoi orfani.</p>
<p class="C109 V13">La sua discendenza sia distrutta; nella seconda generazione sia cancellato il loro nome!</p>
<p class="C109 V14">L'iniquità dei suoi padri sia ricordata dal SIGNORE e il peccato di sua madre non sia cancellato.</p>
<p class="C109 V15">Siano quei peccati sempre davanti al SIGNORE, e faccia egli sparire dalla terra il ricordo di lui.</p>
<p class="C109 V16">Infatti non si è ricordato di fare il bene, ma ha perseguitato il misero, il povero, e chi ha il cuore spezzato, per farlo morire.</p>
<p class="C109 V17">Egli ha amato la maledizione: essa ricada su di lui! Non si è compiaciuto nella benedizione: questa se ne stia lontana da lui!</p>
<p class="C109 V18">Si è coperto di maledizione come se fosse il suo vestito; essa è penetrata come acqua dentro di lui, e come olio nelle sue ossa.</p>
<p class="C109 V19">Sia per lui come vestito che lo ricopre, come cintura che lo lega per sempre!</p>
<p class="C109 V20">Sia questa da parte del SIGNORE la ricompensa per i miei avversari e per quanti proferiscono del male contro l'anima mia.</p>
<p class="C109 V21">Ma tu, o SIGNORE, Dio, intervieni in mio favore, per amor del tuo nome; salvami, perché la tua misericordia è benevola.</p>
<p class="C109 V22">Io son misero e povero, e il mio cuore è ferito dentro di me.</p>
<p class="C109 V23">Me ne vado come ombra che si allunga, sono cacciato via come una cavalletta.</p>
<p class="C109 V24">Le mie ginocchia vacillano per il digiuno e il mio corpo è gracile e deperisce.</p>
<p class="C109 V25">Son diventato per loro un oggetto di scherno; quando mi vedono scuotono il capo.</p>
<p class="C109 V26">Aiutami, o SIGNORE, mio Dio, salvami per la tua grazia,</p>
<p class="C109 V27">e sappiano che questo è opera della tua mano, che sei tu, o SIGNORE, che l'hai fatto.</p>
<p class="C109 V28">Essi maledicono, ma tu benedirai; s'innalzano e resteran confusi, ma il tuo servo esulterà.</p>
<p class="C109 V29">I miei avversari saranno coperti d'infamia e avvolti di vergogna come d'un mantello!</p>
<p class="C109 V30">A voce alta celebrerò il SIGNORE, lo loderò in mezzo all'assemblea,</p>
<p class="C109 V31">poiché egli sta alla destra del povero per salvarlo da quelli che lo condannano a morte.</p>
<p class="C110 V1">Salmo di Davide. Il SIGNORE ha detto al mio Signore: «Siedi alla mia destra finché io abbia fatto dei tuoi nemici lo sgabello dei tuoi piedi».</p>
<p class="C110 V2">Il SIGNORE stenderà da Sion lo scettro del tuo potere. Domina in mezzo ai tuoi nemici!</p>
<p class="C110 V3">Il tuo popolo si offre volenteroso quando raduni il tuo esercito. Parata di santità, dal seno dell'alba la tua gioventù viene a te come rugiada.</p>
<p class="C110 V4">Il SIGNORE ha giurato e non si pentirà: «Tu sei Sacerdote in eterno, secondo l'ordine di Melchisedec».</p>
<p class="C110 V5">Il Signore, alla tua destra, schiaccia dei re nel giorno della sua ira,</p>
<p class="C110 V6">giudica i popoli, ammucchia i cadaveri, stritola la testa ai nemici in un vasto territorio.</p>
<p class="C110 V7">Si disseta al torrente lungo il cammino, e perciò terrà alta la testa.</p>
<p class="C111 V1">Alleluia. Io celebrerò il SIGNORE con tutto il cuore nel convegno dei giusti e nell'assemblea.</p>
<p class="C111 V2">Grandi sono le opere del SIGNORE e contemplate da chi le ama.</p>
<p class="C111 V3">Le sue opere sono splendide e magnifiche e la sua giustizia dura in eterno.</p>
<p class="C111 V4">Ha lasciato il ricordo dei suoi prodigi; il SIGNORE è pietoso e misericordioso.</p>
<p class="C111 V5">Egli dà cibo a quanti lo temono e si ricorda in eterno del suo patto.</p>
<p class="C111 V6">Egli ha mostrato al suo popolo la potenza delle sue opere, gli ha dato l'eredità delle nazioni.</p>
<p class="C111 V7">Le opere delle sue mani sono verità e giustizia; tutti i suoi precetti sono fermi,</p>
<p class="C111 V8">stabili in eterno, fatti con verità e rettitudine.</p>
<p class="C111 V9">Egli ha mandato a liberare il suo popolo, ha stabilito il suo patto per sempre; santo e tremendo è il suo nome.</p>
<p class="C111 V10">Il timor del SIGNORE è il principio della sapienza; hanno buon senso quanti lo praticano. La sua lode dura in eterno.</p>
<p class="C112 V1">Salmo di Davide. Alleluia. Beato l'uomo che teme il SIGNORE e trova grande gioia nei suoi comandamenti.</p>
<p class="C112 V2">Potente sulla terra sarà la sua discendenza; la stirpe degli uomini retti sarà benedetta.</p>
<p class="C112 V3">Abbondanza e ricchezze sono in casa sua e la sua giustizia dura per sempre.</p>
<p class="C112 V4">La luce spunta nelle tenebre per gli onesti, per chi è misericordioso, pietoso e giusto.</p>
<p class="C112 V5">Felice l'uomo che ha compassione, dà in prestito e amministra i suoi affari con giustizia,</p>
<p class="C112 V6">perché non vacillerà mai; il giusto sarà ricordato per sempre.</p>
<p class="C112 V7">Egli non temerà cattive notizie; il suo cuore è saldo, fiducioso nel SIGNORE.</p>
<p class="C112 V8">Il suo cuore è tenace, privo di paure e alla fine vedrà sui suoi nemici quanto desidera.</p>
<p class="C112 V9">Egli ha dato generosamente ai bisognosi; la sua giustizia dura per sempre e la sua fronte si alza gloriosa.</p>
<p class="C112 V10">L'empio lo vede, si irrita, digrigna i denti e si consuma; il desiderio degli empi non potrà mai avverarsi.</p>
<p class="C113 V1">Alleluia. Lodate, o servi del SIGNORE, lodate il nome del SIGNORE.</p>
<p class="C113 V2">Sia benedetto il nome del SIGNORE, ora e sempre!</p>
<p class="C113 V3">Dal sol levante fino al ponente sia lodato il nome del SIGNORE.</p>
<p class="C113 V4">Il SIGNORE è superiore a tutte le nazioni e la sua gloria è al di sopra dei cieli.</p>
<p class="C113 V5">Chi è simile al SIGNORE, al nostro Dio, che siede sul trono in alto,</p>
<p class="C113 V6">che si abbassa a guardare nei cieli e sulla terra?</p>
<p class="C113 V7">Egli rialza il misero dalla polvere e solleva il povero dal letame,</p>
<p class="C113 V8">per farlo sedere con i prìncipi, con i prìncipi del suo popolo.</p>
<p class="C113 V9">Fa abitare la sterile in famiglia, quale madre felice tra i suoi figli. Alleluia.</p>
<p class="C114 V1">Quando Israele uscì dall'Egitto e la casa di Giacobbe da un popolo di lingua straniera,</p>
<p class="C114 V2">Giuda divenne il santuario del SIGNORE e Israele suo dominio.</p>
<p class="C114 V3">Il mare lo vide e fuggì, il Giordano si volse indietro.</p>
<p class="C114 V4">I monti saltellarono come montoni, i colli come agnelli.</p>
<p class="C114 V5">Che avevi tu, o mare, per fuggire? E tu, Giordano, perché tornasti indietro?</p>
<p class="C114 V6">E voi, monti, perché saltellaste come montoni, e voi, colli, come agnelli?</p>
<p class="C114 V7">Trema, o terra, alla presenza del Signore, alla presenza del Dio di Giacobbe,</p>
<p class="C114 V8">che mutò la roccia in lago, il macigno in sorgente d'acqua.</p>
<p class="C115 V1">Non a noi, o SIGNORE, non a noi, ma al tuo nome dà gloria, per la tua bontà e per la tua fedeltà!</p>
<p class="C115 V2">Perché le nazioni dovrebbero dire: «Dov'è il loro Dio?»</p>
<p class="C115 V3">Il nostro Dio è nei cieli; egli fa tutto ciò che gli piace.</p>
<p class="C115 V4">I loro idoli sono argento e oro, opera delle mani dell'uomo.</p>
<p class="C115 V5">Hanno bocca e non parlano, hanno occhi e non vedono,</p>
<p class="C115 V6">hanno orecchi e non odono, hanno naso e non odorano,</p>
<p class="C115 V7">hanno mani e non toccano, hanno piedi e non camminano, la loro gola non emette alcun suono.</p>
<p class="C115 V8">Come loro sono quelli che li fanno, tutti quelli che in essi confidano.</p>
<p class="C115 V9">Israele, confida nel SIGNORE! Egli è il loro aiuto e il loro scudo.</p>
<p class="C115 V10">Casa d'Aaronne, confida nel SIGNORE! Egli è il loro aiuto e il loro scudo.</p>
<p class="C115 V11">Voi che temete il SIGNORE, confidate nel SIGNORE! Egli è il loro aiuto e il loro scudo.</p>
<p class="C115 V12">Il SIGNORE si è ricordato di noi; egli benedirà, sì, benedirà la casa d'Israele, benedirà la casa d'Aaronne,</p>
<p class="C115 V13">benedirà quelli che temono il SIGNORE, piccoli e grandi.</p>
<p class="C115 V14">Il SIGNORE moltiplichi le sue grazie a voi e ai vostri figli.</p>
<p class="C115 V15">Siate benedetti dal SIGNORE, che ha fatto il cielo e la terra.</p>
<p class="C115 V16">I cieli sono i cieli del SIGNORE, ma la terra l'ha data agli uomini.</p>
<p class="C115 V17">Non sono i morti che lodano il SIGNORE, né alcuno di quelli che scendono nella tomba;</p>
<p class="C115 V18">ma noi benediremo il SIGNORE, ora e sempre. Alleluia.</p>
<p class="C116 V1">Io amo il SIGNORE perché ha udito la mia voce e le mie suppliche.</p>
<p class="C116 V2">Poiché ha teso l'orecchio verso di me, io lo invocherò per tutta la mia vita.</p>
<p class="C116 V3">I legami della morte mi avevano circondato, le angosce del soggiorno dei morti mi avevano colto; mi aveva raggiunto la disgrazia e il dolore.</p>
<p class="C116 V4">Ma io invocai il nome del SIGNORE: «SIGNORE, libera l'anima mia!»</p>
<p class="C116 V5">Il SIGNORE è pietoso e giusto, il nostro Dio è misericordioso.</p>
<p class="C116 V6">Il SIGNORE protegge i semplici; io ero ridotto in misero stato ed egli mi ha salvato.</p>
<p class="C116 V7">Ritorna, anima mia, al tuo riposo, perché il SIGNORE t'ha colmata di grazie.</p>
<p class="C116 V8">Tu hai preservato l'anima mia dalla morte, i miei occhi dalle lacrime, i miei piedi da cadute.</p>
<p class="C116 V9">Io camminerò alla presenza del SIGNORE sulla terra dei viventi.</p>
<p class="C116 V10">Ho creduto, perciò ho parlato. Io ero molto afflitto.</p>
<p class="C116 V11">Dicevo nel mio turbamento: «Ogni uomo è bugiardo».</p>
<p class="C116 V12">Che potrò ricambiare al SIGNORE per tutti i benefici che mi ha fatti?</p>
<p class="C116 V13">Io alzerò il calice della salvezza e invocherò il nome del SIGNORE.</p>
<p class="C116 V14">Scioglierò i miei voti al SIGNORE e lo farò in presenza di tutto il suo popolo.</p>
<p class="C116 V15">È preziosa agli occhi del SIGNORE la morte dei suoi fedeli.</p>
<p class="C116 V16">Sì, o SIGNORE, io sono il tuo servo, sono tuo servo, figlio della tua serva; tu hai spezzato le mie catene.</p>
<p class="C116 V17">Io t'offrirò un sacrificio di lode e invocherò il nome del SIGNORE.</p>
<p class="C116 V18">Adempirò le mie promesse al SIGNORE e lo farò in presenza di tutto il suo popolo,</p>
<p class="C116 V19">nei cortili della casa del SIGNORE, in mezzo a te, o Gerusalemme. Alleluia.</p>
<p class="C117 V1">Lodate il SIGNORE, voi nazioni tutte! Celebratelo, voi tutti i popoli!</p>
<p class="C117 V2">Poiché la sua bontà verso di noi è grande, e la fedeltà del SIGNORE dura per sempre. Alleluia.</p>
<p class="C118 V1">Celebrate il SIGNORE, perché egli è buono, perché la sua bontà dura in eterno.</p>
<p class="C118 V2">Sì, dica Israele: «La sua bontà dura in eterno».</p>
<p class="C118 V3">Sì, dica la casa d'Aaronne: «La sua bontà dura in eterno».</p>
<p class="C118 V4">Sì, dicano quelli che temono il SIGNORE: «La sua bontà dura in eterno».</p>
<p class="C118 V5">Nella mia angoscia invocai il SIGNORE; il SIGNORE mi rispose e mi portò in salvo.</p>
<p class="C118 V6">Il SIGNORE è per me; io non temerò; che cosa può farmi l'uomo?</p>
<p class="C118 V7">Il SIGNORE è per me, fra i miei soccorritori, e io vedrò quanto desidero sui miei nemici.</p>
<p class="C118 V8">È meglio rifugiarsi nel SIGNORE che confidare nell'uomo;</p>
<p class="C118 V9">è meglio rifugiarsi nel SIGNORE che confidare nei prìncipi.</p>
<p class="C118 V10">Tutte le nazioni m'avevano circondato; nel nome del SIGNORE, eccole da me sconfitte.</p>
<p class="C118 V11">M'avevano circondato, sì, m'avevano accerchiato; nel nome del SIGNORE, eccole da me sconfitte.</p>
<p class="C118 V12">M'avevano circondato come api, ma sono state spente come fuoco di spine; nel nome del SIGNORE io le ho sconfitte.</p>
<p class="C118 V13">Tu mi avevi spinto con violenza per farmi cadere, ma il SIGNORE mi ha soccorso.</p>
<p class="C118 V14">Il SIGNORE è la mia forza e il mio cantico, egli è stato la mia salvezza.</p>
<p class="C118 V15">Un grido d'esultanza e di vittoria risuona nelle tende dei giusti: «La destra del SIGNORE fa prodigi.</p>
<p class="C118 V16">La destra del SIGNORE si è alzata, la destra del SIGNORE fa prodigi».</p>
<p class="C118 V17">Io non morirò, anzi vivrò, e racconterò le opere del SIGNORE.</p>
<p class="C118 V18">Certo, il SIGNORE mi ha castigato, ma non mi ha dato in balìa della morte.</p>
<p class="C118 V19">Apritemi le porte della giustizia; io vi entrerò, e celebrerò il SIGNORE.</p>
<p class="C118 V20">Questa è la porta del SIGNORE; i giusti entreranno per essa.</p>
<p class="C118 V21">Ti celebrerò perché mi hai risposto e sei stato la mia salvezza.</p>
<p class="C118 V22">La pietra che i costruttori avevano disprezzata è divenuta la pietra angolare.</p>
<p class="C118 V23">Questa è opera del SIGNORE, è cosa meravigliosa agli occhi nostri.</p>
<p class="C118 V24">Questo è il giorno che il SIGNORE ci ha preparato; festeggiamo e rallegriamoci in esso.</p>
<p class="C118 V25">O SIGNORE, dacci la salvezza! O SIGNORE, facci prosperare!</p>
<p class="C118 V26">Benedetto colui che viene nel nome del SIGNORE. Noi vi benediciamo dalla casa del SIGNORE.</p>
<p class="C118 V27">Il SIGNORE è Dio e risplende su di noi; legate la vittima della solennità e portatela ai corni dell'altare.</p>
<p class="C118 V28">Tu sei il mio Dio, io ti celebrerò; tu sei il mio Dio, io ti esalterò.</p>
<p class="C118 V29">Celebrate il SIGNORE, poiché è buono, perché la sua bontà dura in eterno.</p>
<p class="C119 V1">Beati quelli che sono integri nelle loro vie, che camminano secondo la legge del SIGNORE.</p>
<p class="C119 V2">Beati quelli che osservano i suoi insegnamenti, che lo cercano con tutto il cuore</p>
<p class="C119 V3">e non commettono il male, ma camminano nelle sue vie.</p>
<p class="C119 V4">Tu hai dato i tuoi precetti perché siano osservati con cura.</p>
<p class="C119 V5">Sia ferma la mia condotta nell'osservanza dei tuoi statuti!</p>
<p class="C119 V6">Non dovrò vergognarmi quando considererò tutti i tuoi comandamenti.</p>
<p class="C119 V7">Ti celebrerò con cuore retto, imparando i tuoi giusti decreti.</p>
<p class="C119 V8">Osserverò i tuoi statuti, non abbandonarmi mai.</p>
<p class="C119 V9">Come potrà il giovane render pura la sua via? Badando a essa mediante la tua parola.</p>
<p class="C119 V10">Ti ho cercato con tutto il mio cuore; non lasciare che mi allontani dai tuoi comandamenti.</p>
<p class="C119 V11">Ho conservato la tua parola nel mio cuore per non peccare contro di te.</p>
<p class="C119 V12">Tu sei benedetto, o SIGNORE; insegnami i tuoi statuti.</p>
<p class="C119 V13">Ho enumerato con le mie labbra tutti i giudizi della tua bocca.</p>
<p class="C119 V14">Gioisco seguendo le tue testimonianze, come se possedessi tutte le ricchezze.</p>
<p class="C119 V15">Io mediterò sui tuoi precetti e considererò i tuoi sentieri.</p>
<p class="C119 V16">Mi diletterò nei tuoi statuti e non dimenticherò la tua parola.</p>
<p class="C119 V17">Fa' del bene al tuo servo perché io viva e osservi la tua parola.</p>
<p class="C119 V18">Apri i miei occhi, e contemplerò le meraviglie della tua legge.</p>
<p class="C119 V19">Io sono straniero sulla terra; non nascondermi i tuoi comandamenti.</p>
<p class="C119 V20">L'anima mia si consuma per il desiderio dei tuoi giudizi in ogni tempo.</p>
<p class="C119 V21">Tu rimproveri i superbi, i maledetti, che si allontanano dai tuoi comandamenti.</p>
<p class="C119 V22">Togli via da me l'insulto e il disprezzo perché ho osservato le tue testimonianze.</p>
<p class="C119 V23">Quando i potenti si siedono a sparlare di me, il tuo servo medita i tuoi statuti.</p>
<p class="C119 V24">Le tue testimonianze sono la mia gioia; esse sono i miei consiglieri.</p>
<p class="C119 V25">L'anima mia è avvilita nella polvere; ravvivami secondo la tua parola.</p>
<p class="C119 V26">Ti ho confidato le mie vie, e tu m'hai risposto; insegnami i tuoi statuti.</p>
<p class="C119 V27">Fammi comprendere la via dei tuoi precetti, e io mediterò sui tuoi prodigi.</p>
<p class="C119 V28">L'anima mia, dal dolore, si consuma in lacrime; dammi sollievo con la tua parola.</p>
<p class="C119 V29">Tieni lontana da me la via della menzogna e, nella tua grazia, fammi comprendere la tua legge.</p>
<p class="C119 V30">Io ho scelto la via della fedeltà, ho posto i tuoi giudizi davanti ai miei occhi.</p>
<p class="C119 V31">Ho aderito ai tuoi statuti; o SIGNORE, non permettere che io sia confuso.</p>
<p class="C119 V32">Io correrò per la via dei tuoi comandamenti, perché mi hai allargato il cuore.</p>
<p class="C119 V33">Insegnami, o SIGNORE, la via dei tuoi statuti e io la seguirò sino alla fine.</p>
<p class="C119 V34">Dammi intelligenza e osserverò la tua legge; la praticherò con tutto il cuore.</p>
<p class="C119 V35">Guidami per il sentiero dei tuoi comandamenti, poiché in esso trovo la mia gioia.</p>
<p class="C119 V36">Inclina il mio cuore alle tue testimonianze e non alla cupidigia.</p>
<p class="C119 V37">Distogli gli occhi miei dal contemplare la vanità e fammi vivere nelle tue vie.</p>
<p class="C119 V38">Sii fedele alla parola data al tuo servo, perché si abbia timor di te.</p>
<p class="C119 V39">Allontana da me il disprezzo che mi avvilisce, perché i tuoi giudizi son buoni.</p>
<p class="C119 V40">Ecco, io desidero i tuoi precetti, ravvivami nella tua giustizia.</p>
<p class="C119 V41">Mi raggiunga la tua bontà, o SIGNORE, e salvami, secondo la tua parola;</p>
<p class="C119 V42">e avrò di che rispondere a chi mi offende, perché confido nella tua parola.</p>
<p class="C119 V43">Non togliere mai dalla mia bocca la parola giusta, perché spero nei tuoi giudizi.</p>
<p class="C119 V44">Io osserverò sempre la tua legge, per l'eternità.</p>
<p class="C119 V45">Sicuro proseguirò nella mia strada, perché ricerco i tuoi precetti.</p>
<p class="C119 V46">Parlerò delle tue testimonianze davanti ai re e non avrò da vergognarmi.</p>
<p class="C119 V47">Troverò gioia nei tuoi comandamenti, perché li amo.</p>
<p class="C119 V48">Alzerò le mie mani verso i tuoi comandamenti che amo e mediterò sui tuoi statuti.</p>
<p class="C119 V49">Ricòrdati della parola data al tuo servo, con la quale mi hai fatto sperare.</p>
<p class="C119 V50">Questo mi è di conforto nell'afflizione, che la tua parola mi fa vivere.</p>
<p class="C119 V51">I superbi mi coprono di scherno, ma io non mi svio dalla tua legge.</p>
<p class="C119 V52">Ricordo i tuoi giudizi antichi, o SIGNORE, e mi consolo.</p>
<p class="C119 V53">Grande sdegno mi prende a causa degli empi che abbandonano la tua legge.</p>
<p class="C119 V54">I tuoi statuti sono per me dei cantici, nella casa dove sono ospite.</p>
<p class="C119 V55">Ricordo il tuo nome nella notte, o SIGNORE, e osservo la tua legge.</p>
<p class="C119 V56">Ho questo conforto, che osservo i tuoi precetti.</p>
<p class="C119 V57">Il SIGNORE è la mia parte; ho promesso di osservare le tue parole.</p>
<p class="C119 V58">Ti ho supplicato con tutto il cuore: «Abbi pietà di me, secondo la tua parola».</p>
<p class="C119 V59">Ho esaminato le mie vie e ho orientato i miei passi verso le tue testimonianze.</p>
<p class="C119 V60">Senza indugiare, mi sono affrettato a osservare i tuoi comandamenti.</p>
<p class="C119 V61">Le corde degli empi mi hanno avvinghiato, ma io non ho dimenticato la tua legge.</p>
<p class="C119 V62">A metà della notte mi alzo per lodarti a motivo dei tuoi giusti giudizi.</p>
<p class="C119 V63">Io sono amico di tutti quelli che ti temono, di quelli che osservano i tuoi precetti.</p>
<p class="C119 V64">SIGNORE, la terra è piena della tua bontà; insegnami i tuoi statuti.</p>
<p class="C119 V65">Tu hai fatto del bene al tuo servo, o SIGNORE, secondo la tua parola.</p>
<p class="C119 V66">Concedimi senno e intelligenza, perché ho creduto nei tuoi comandamenti.</p>
<p class="C119 V67">Prima di essere afflitto, andavo errando, ma ora osservo la tua parola.</p>
<p class="C119 V68">Tu sei buono e fai del bene; insegnami i tuoi statuti.</p>
<p class="C119 V69">I superbi inventano menzogne contro di me, ma io osservo i tuoi precetti con tutto il cuore.</p>
<p class="C119 V70">Il loro cuore è insensibile come il grasso, ma io mi diletto nella tua legge.</p>
<p class="C119 V71">È stata un bene per me l'afflizione subita, perché imparassi i tuoi statuti.</p>
<p class="C119 V72">La legge della tua bocca per me vale più di migliaia di monete d'oro e d'argento.</p>
<p class="C119 V73">Le tue mani mi hanno fatto e formato; dammi intelligenza e imparerò i tuoi comandamenti.</p>
<p class="C119 V74">Quelli che ti temono mi vedranno e si rallegreranno, perché ho sperato nella tua parola.</p>
<p class="C119 V75">Io so, SIGNORE, che i tuoi giudizi sono giusti, e che mi hai afflitto nella tua fedeltà.</p>
<p class="C119 V76">La tua bontà sia il mio conforto, secondo la parola data al tuo servo.</p>
<p class="C119 V77">Venga su di me la tua compassione, e vivrò; perché la tua legge è la mia gioia.</p>
<p class="C119 V78">Siano confusi i superbi, che mentendo mi opprimono; ma io medito sui tuoi precetti.</p>
<p class="C119 V79">Si rivolgano a me quelli che ti temono e quelli che conoscono le tue testimonianze.</p>
<p class="C119 V80">Sia perfetta la mia ubbidienza ai tuoi statuti perché io non sia confuso.</p>
<p class="C119 V81">L'anima mia vien meno nell'attesa della tua salvezza; io spero nella tua parola.</p>
<p class="C119 V82">Si spengono i miei occhi desiderosi della tua parola, mentre dico: «Quando mi consolerai?»</p>
<p class="C119 V83">Poiché io son divenuto come un otre affumicato; ma non dimentico i tuoi statuti.</p>
<p class="C119 V84">Quanti sono i giorni del tuo servo? Quando punirai quelli che mi perseguitano?</p>
<p class="C119 V85">I superbi mi hanno scavato delle fosse; essi non agiscono secondo la tua legge.</p>
<p class="C119 V86">Tutti i tuoi comandamenti sono fedeltà; costoro mi perseguitano a torto; soccorrimi!</p>
<p class="C119 V87">Per poco non mi hanno eliminato dalla terra; ma io non ho abbandonato i tuoi precetti.</p>
<p class="C119 V88">Rendimi la vita secondo la tua bontà e io osserverò la testimonianza della tua bocca.</p>
<p class="C119 V89">Per sempre, SIGNORE, la tua parola è stabile nei cieli.</p>
<p class="C119 V90">La tua fedeltà dura per ogni generazione; tu hai fondato la terra ed essa sussiste.</p>
<p class="C119 V91">Tutto sussiste anche oggi secondo le tue leggi, perché ogni cosa è al tuo servizio.</p>
<p class="C119 V92">Se la tua legge non fosse stata la mia gioia, sarei già perito nella mia afflizione.</p>
<p class="C119 V93">Mai dimenticherò i tuoi precetti, perché per mezzo di essi tu mi dai la vita.</p>
<p class="C119 V94">Io son tuo, salvami, perché ho ricercato i tuoi precetti.</p>
<p class="C119 V95">Gli empi si sono appostati per farmi perire, ma io medito sulle tue testimonianze.</p>
<p class="C119 V96">Ho visto che ogni cosa perfetta ha un limite, ma il tuo comandamento è senza limiti.</p>
<p class="C119 V97">Oh, quanto amo la tua legge! È la mia meditazione di tutto il giorno.</p>
<p class="C119 V98">I tuoi comandamenti mi rendono più saggio dei miei nemici; perché sono sempre con me.</p>
<p class="C119 V99">Ho più conoscenza di tutti i miei maestri, perché le tue testimonianze sono la mia meditazione.</p>
<p class="C119 V100">Ho più saggezza dei vecchi, perché ho osservato i tuoi precetti.</p>
<p class="C119 V101">Ho trattenuto i miei piedi da ogni sentiero malvagio, per osservare la tua parola.</p>
<p class="C119 V102">Non mi sono allontanato dai tuoi giudizi, perché tu mi hai istruito.</p>
<p class="C119 V103">Oh, come sono dolci le tue parole al mio palato! Son più dolci del miele alla mia bocca.</p>
<p class="C119 V104">Mediante i tuoi precetti io divento intelligente; perciò detesto ogni doppiezza.</p>
<p class="C119 V105">La tua parola è una lampada al mio piede e una luce sul mio sentiero.</p>
<p class="C119 V106">Ho giurato, e lo manterrò, di osservare i tuoi giusti giudizi.</p>
<p class="C119 V107">Io sono molto afflitto; SIGNORE, rinnova la mia vita secondo la tua parola.</p>
<p class="C119 V108">SIGNORE, gradisci le offerte volontarie delle mie labbra e insegnami i tuoi giudizi.</p>
<p class="C119 V109">La mia vita è sempre in pericolo, ma io non dimentico la tua legge.</p>
<p class="C119 V110">Gli empi mi hanno teso dei lacci, ma io non mi sono allontanato dai tuoi precetti.</p>
<p class="C119 V111">Le tue testimonianze sono la mia eredità per sempre, esse sono la gioia del mio cuore.</p>
<p class="C119 V112">Ho messo il mio impegno a praticare i tuoi statuti, sempre, sino alla fine.</p>
<p class="C119 V113">Io detesto gli uomini non sinceri, ma amo la tua legge.</p>
<p class="C119 V114">Tu sei il mio rifugio e il mio scudo; io spero nella tua parola.</p>
<p class="C119 V115">Allontanatevi da me, malvagi; io osserverò i comandamenti del mio Dio.</p>
<p class="C119 V116">Sostienimi secondo la tua parola, perché io viva; non rendermi confuso nella mia speranza.</p>
<p class="C119 V117">Sii il mio sostegno, e sarò salvo, terrò sempre i tuoi statuti davanti agli occhi.</p>
<p class="C119 V118">Tu disprezzi quanti si sviano dai tuoi statuti,</p>
<p class="C119 V119">tu getti via come scorie tutti gli empi dalla terra; perciò amo le tue testimonianze.</p>
<p class="C119 V120">Tu mi fai rabbrividire di paura; io temo i tuoi giudizi.</p>
<p class="C119 V121">Mi sono comportato secondo il diritto e la giustizia; non abbandonarmi ai miei oppressori.</p>
<p class="C119 V122">Garantisci sicurezza al tuo servo e non lasciare che i superbi mi opprimano.</p>
<p class="C119 V123">Si spengono i miei occhi desiderando la tua salvezza e la parola della tua giustizia.</p>
<p class="C119 V124">Agisci verso il tuo servo secondo la tua bontà e insegnami i tuoi statuti.</p>
<p class="C119 V125">Io sono tuo servo; dammi intelligenza perché possa conoscere le tue testimonianze.</p>
<p class="C119 V126">È tempo che il SIGNORE agisca; essi hanno annullato la tua legge.</p>
<p class="C119 V127">Perciò io amo i tuoi comandamenti più dell'oro, più dell'oro finissimo.</p>
<p class="C119 V128">Per questo ritengo giusti tutti i tuoi precetti e odio ogni sentiero di menzogna.</p>
<p class="C119 V129">Le tue testimonianze sono meravigliose; perciò l'anima mia le osserva.</p>
<p class="C119 V130">La rivelazione delle tue parole illumina; rende intelligenti i semplici.</p>
<p class="C119 V131">Apro la bocca e sospiro, per il desiderio dei tuoi comandamenti.</p>
<p class="C119 V132">Volgiti a me e abbi pietà, come usi fare con chi ama il tuo nome.</p>
<p class="C119 V133">Guida i miei passi nella tua parola e non lasciare che alcuna iniquità mi domini.</p>
<p class="C119 V134">Liberami dall'oppressione degli uomini e osserverò i tuoi precetti.</p>
<p class="C119 V135">Fa' risplendere il tuo volto sul tuo servo, e insegnami i tuoi statuti.</p>
<p class="C119 V136">Fiumi di lacrime mi scendono dagli occhi, perché la tua legge non è osservata.</p>
<p class="C119 V137">Tu sei giusto, SIGNORE, e retti sono i tuoi giudizi.</p>
<p class="C119 V138">Tu hai prescritto le tue testimonianze con giustizia e con grande fedeltà.</p>
<p class="C119 V139">Il mio zelo mi consuma perché i miei nemici hanno dimenticato le tue parole.</p>
<p class="C119 V140">La tua parola è pura d'ogni scoria; perciò il tuo servo l'ama.</p>
<p class="C119 V141">Sono piccolo e disprezzato, ma non dimentico i tuoi precetti.</p>
<p class="C119 V142">La tua giustizia è una giustizia eterna e la tua legge è verità.</p>
<p class="C119 V143">Affanno e tribolazione m'hanno colto, ma i tuoi comandamenti sono la mia gioia.</p>
<p class="C119 V144">Le tue testimonianze sono giuste in eterno; dammi intelligenza e io vivrò.</p>
<p class="C119 V145">Io grido con tutto il cuore; rispondimi, SIGNORE! Osserverò i tuoi statuti.</p>
<p class="C119 V146">Io t'invoco; salvami, e osserverò le tue testimonianze.</p>
<p class="C119 V147">Mi alzo prima dell'alba e grido; io spero nella tua parola.</p>
<p class="C119 V148">Gli occhi miei prevengono le veglie della notte, per meditare la tua parola.</p>
<p class="C119 V149">Ascolta la mia voce secondo la tua bontà; SIGNORE, fammi vivere secondo la tua giustizia.</p>
<p class="C119 V150">Si avvicinano quelli che vanno dietro all'infamia: essi sono lontani dalla tua legge.</p>
<p class="C119 V151">Tu sei vicino, SIGNORE, e tutti i tuoi comandamenti son verità.</p>
<p class="C119 V152">Da lungo tempo conosco le tue testimonianze che hai stabilite in eterno.</p>
<p class="C119 V153">Considera la mia afflizione e liberami; perché non ho dimenticato la tua legge.</p>
<p class="C119 V154">Difendi tu la mia causa e riscattami; dammi la vita secondo la tua parola.</p>
<p class="C119 V155">La salvezza è lontana dagli empi, perché non cercano i tuoi statuti.</p>
<p class="C119 V156">Le tue compassioni sono grandi, SIGNORE; dammi la vita secondo i tuoi giudizi.</p>
<p class="C119 V157">I miei persecutori e i miei avversari son tanti, ma io non devio dalle tue testimonianze.</p>
<p class="C119 V158">Ho visto i traditori e ne ho provato orrore, perché non osservano la tua parola.</p>
<p class="C119 V159">Vedi come amo i tuoi precetti! SIGNORE, dammi la vita secondo la tua bontà.</p>
<p class="C119 V160">Il fondamento della tua parola è la verità; tutti i tuoi giusti giudizi durano in eterno.</p>
<p class="C119 V161">I potenti mi hanno perseguitato senza ragione, ma il mio cuore ha timore delle tue parole.</p>
<p class="C119 V162">Gioisco della tua parola, come chi trova un grande bottino.</p>
<p class="C119 V163">Odio e detesto la menzogna, ma amo la tua legge.</p>
<p class="C119 V164">Io ti lodo sette volte al giorno per i tuoi giusti giudizi.</p>
<p class="C119 V165">Grande pace hanno quelli che amano la tua legge e non c'è nulla che possa farli cadere.</p>
<p class="C119 V166">Io ho sperato nella tua salvezza, SIGNORE, e ho messo in pratica i tuoi comandamenti.</p>
<p class="C119 V167">La mia anima ha osservato le tue testimonianze, e io le amo molto.</p>
<p class="C119 V168">Ho osservato i tuoi precetti e le tue testimonianze, perché tutte le mie vie ti stanno davanti.</p>
<p class="C119 V169">Giunga il mio grido fino a te, SIGNORE; dammi intelligenza secondo la tua parola.</p>
<p class="C119 V170">Giunga la mia supplica in tua presenza; liberami secondo la tua parola.</p>
<p class="C119 V171">Le mie labbra esprimeranno la tua lode, perché tu m'insegni i tuoi statuti.</p>
<p class="C119 V172">La mia lingua celebrerà la tua parola, perché tutti i tuoi comandamenti sono giustizia.</p>
<p class="C119 V173">La tua mano mi aiuti, perché ho scelto i tuoi precetti.</p>
<p class="C119 V174">Io bramo la tua salvezza, SIGNORE, e la tua legge è la mia gioia.</p>
<p class="C119 V175">L'anima mia viva, ed essa ti loderà; e mi soccorrano i tuoi giudizi.</p>
<p class="C119 V176">Io vado errando come pecora smarrita; cerca il tuo servo, perché io non dimentico i tuoi comandamenti.</p>
<p class="C120 V1">Canto dei pellegrinaggi. Nella mia angoscia ho invocato il SIGNORE, ed egli m'ha risposto.</p>
<p class="C120 V2">Signore, libera l'anima mia dalle labbra bugiarde, dalla lingua ingannatrice.</p>
<p class="C120 V3">Che ti sarà dato e che ti sarà aggiunto, lingua ingannatrice?</p>
<p class="C120 V4">Frecce appuntite di guerriero, con carboni di ginepro.</p>
<p class="C120 V5">Misero me che soggiorno in Mesec e abito fra le tende di Chedar!</p>
<p class="C120 V6">L'anima mia troppo a lungo ha dimorato con chi odia la pace!</p>
<p class="C120 V7">Io sono per la pace; ma, quando parlo, essi sono per la guerra.</p>
<p class="C121 V1">Canto dei pellegrinaggi. Alzo gli occhi verso i monti... Da dove mi verrà l'aiuto?</p>
<p class="C121 V2">Il mio aiuto vien dal SIGNORE, che ha fatto il cielo e la terra.</p>
<p class="C121 V3">Egli non permetterà che il tuo piede vacilli; colui che ti protegge non sonnecchierà.</p>
<p class="C121 V4">Ecco, colui che protegge Israele non sonnecchierà né dormirà.</p>
<p class="C121 V5">Il SIGNORE è colui che ti protegge; il SIGNORE è la tua ombra; egli sta alla tua destra.</p>
<p class="C121 V6">Di giorno il sole non ti colpirà, né la luna di notte.</p>
<p class="C121 V7">Il SIGNORE ti preserverà da ogni male; egli proteggerà l'anima tua.</p>
<p class="C121 V8">Il SIGNORE ti proteggerà, quando esci e quando entri, ora e sempre.</p>
<p class="C122 V1">Canto dei pellegrinaggi. Di Davide. Mi son rallegrato quando m'hanno detto: «Andiamo alla casa del SIGNORE».</p>
<p class="C122 V2">I nostri passi si sono fermati alle tue porte, o Gerusalemme;</p>
<p class="C122 V3">Gerusalemme, che sei costruita come una città ben compatta,</p>
<p class="C122 V4">dove salgono le tribù, le tribù del SIGNORE, secondo la legge imposta a Israele, per celebrare il nome del SIGNORE.</p>
<p class="C122 V5">Qua infatti furono eretti i troni per il giudizio, i troni della casa di Davide.</p>
<p class="C122 V6">Pregate per la pace di Gerusalemme! Quelli che ti amano vivano tranquilli.</p>
<p class="C122 V7">Ci sia pace all'interno delle tue mura e tranquillità nei tuoi palazzi!</p>
<p class="C122 V8">Per amore dei miei fratelli e dei miei amici, io dirò: «La pace sia dentro di te!»</p>
<p class="C122 V9">Per amore della casa del SIGNORE, del nostro Dio, io cercherò il tuo bene.</p>
<p class="C123 V1">Canto dei pellegrinaggi. A te alzo gli occhi, a te che siedi nei cieli!</p>
<p class="C123 V2">Ecco, come gli occhi dei servi guardano la mano del loro padrone, come gli occhi della serva guardano la mano della sua padrona, così gli occhi nostri sono rivolti al SIGNORE, al nostro Dio, finché egli abbia pietà di noi.</p>
<p class="C123 V3">Abbi pietà di noi, SIGNORE, abbi pietà di noi, perché siamo più che sazi di disprezzo.</p>
<p class="C123 V4">L'anima nostra è più che sazia dello scherno degli orgogliosi e del disprezzo dei superbi.</p>
<p class="C124 V1">Canto dei pellegrinaggi. Di Davide. Se il SIGNORE non fosse stato in nostro favore, -lo dica pure Israele-</p>
<p class="C124 V2">se il SIGNORE non fosse stato in nostro favore, quando gli uomini ci assalirono,</p>
<p class="C124 V3">essi ci avrebbero inghiottiti vivi, talmente erano furiosi contro di noi;</p>
<p class="C124 V4">allora le acque ci avrebbero sommersi, il torrente sarebbe passato sull'anima nostra;</p>
<p class="C124 V5">allora sarebbero passate sull'anima nostra le acque tempestose.</p>
<p class="C124 V6">Benedetto sia il SIGNORE che non ci ha abbandonati in preda ai loro denti!</p>
<p class="C124 V7">L'anima nostra è scampata come un uccello dal laccio dei cacciatori: il laccio è stato spezzato e noi siamo scampati.</p>
<p class="C124 V8">Il nostro aiuto è nel nome del SIGNORE, che ha fatto il cielo e la terra.</p>
<p class="C125 V1">Canto dei pellegrinaggi. Quelli che confidano nel SIGNORE sono come il monte di Sion, che non può vacillare, ma sta saldo in eterno.</p>
<p class="C125 V2">Gerusalemme è circondata dai monti; e così il SIGNORE circonda il suo popolo, ora e per sempre.</p>
<p class="C125 V3">Lo scettro dell'empio non rimarrà per sempre sull'eredità dei giusti, affinché i giusti non tendano le loro mani verso il male.</p>
<p class="C125 V4">O SIGNORE, fa' del bene ai buoni e ai retti di cuore.</p>
<p class="C125 V5">Ma quanti deviano per sentieri tortuosi, il SIGNORE li disperderà insieme ai malfattori. Pace sia sopra Israele.</p>
<p class="C126 V1">Canto dei pellegrinaggi. Quando il SIGNORE fece tornare i reduci di Sion, ci sembrava di sognare.</p>
<p class="C126 V2">Allora spuntarono sorrisi sulle nostre labbra e canti di gioia sulle nostre lingue. Allora si diceva tra le nazioni: «Il SIGNORE ha fatto cose grandi per loro».</p>
<p class="C126 V3">Il SIGNORE ha fatto cose grandi per noi, e noi siamo nella gioia.</p>
<p class="C126 V4">SIGNORE, fa' tornare i nostri deportati, come torrenti nel deserto del Neghev.</p>
<p class="C126 V5">Quelli che seminano con lacrime, mieteranno con canti di gioia.</p>
<p class="C126 V6">Se ne va piangendo colui che porta il seme da spargere, ma tornerà con canti di gioia quando porterà i suoi covoni.</p>
<p class="C127 V1">Canto dei pellegrinaggi. Di Salomone. Se il SIGNORE non costruisce la casa, invano si affaticano i costruttori; se il SIGNORE non protegge la città, invano vegliano le guardie.</p>
<p class="C127 V2">Invano vi alzate di buon mattino e tardi andate a riposare e mangiate pane tribolato; egli dà altrettanto a quelli che ama, mentre essi dormono.</p>
<p class="C127 V3">Ecco, i figli sono un dono che viene dal SIGNORE; il frutto del grembo materno è un premio.</p>
<p class="C127 V4">Come frecce nelle mani di un prode, così sono i figli della giovinezza.</p>
<p class="C127 V5">Beati coloro che ne hanno piena la faretra! Non saranno confusi quando discuteranno con i loro nemici alla porta.</p>
<p class="C128 V1">Canto dei pellegrinaggi. Beato chiunque teme il SIGNORE e cammina nelle sue vie!</p>
<p class="C128 V2">Allora mangerai della fatica delle tue mani, sarai felice e prospererai.</p>
<p class="C128 V3">Tua moglie sarà come vigna fruttifera, nell'intimità della tua casa; i tuoi figli come piante d'olivo intorno alla tua tavola.</p>
<p class="C128 V4">Ecco così sarà benedetto l'uomo che teme il SIGNORE.</p>
<p class="C128 V5">Il SIGNORE ti benedica da Sion! Possa tu vedere la prosperità di Gerusalemme tutti i giorni della tua vita.</p>
<p class="C128 V6">Possa tu vedere i figli dei tuoi figli. Pace sia sopra Israele.</p>
<p class="C129 V1">Canto dei pellegrinaggi. Molte volte mi hanno oppresso fin dalla mia gioventù-lo dica pure Israele-</p>
<p class="C129 V2">molte volte mi hanno oppresso fin dalla mia gioventù; eppure non hanno potuto vincermi.</p>
<p class="C129 V3">Degli aratori hanno arato sul mio dorso, vi hanno tracciato i loro lunghi solchi.</p>
<p class="C129 V4">Il SIGNORE è giusto; egli ha spezzato le funi degli empi.</p>
<p class="C129 V5">Siano confusi e voltino le spalle quanti odiano Sion!</p>
<p class="C129 V6">Siano come l'erba dei tetti, che secca prima di crescere!</p>
<p class="C129 V7">Non se ne riempie la mano il mietitore, né le braccia chi lega i covoni;</p>
<p class="C129 V8">e i passanti non dicono: «La benedizione del SIGNORE sia su di voi; noi vi benediciamo nel nome del SIGNORE!»</p>
<p class="C130 V1">Canto dei pellegrinaggi. O SIGNORE, io grido a te da luoghi profondi!</p>
<p class="C130 V2">Signore, ascolta il mio grido; siano le tue orecchie attente al mio grido d'aiuto!</p>
<p class="C130 V3">Se tieni conto delle colpe, Signore, chi potrà resistere?</p>
<p class="C130 V4">Ma presso di te è il perdono, perché tu sia temuto.</p>
<p class="C130 V5">Io aspetto il SIGNORE, l'anima mia lo aspetta; io spero nella sua parola.</p>
<p class="C130 V6">L'anima mia anela al Signore più che le guardie non anelino al mattino, più che le guardie al mattino.</p>
<p class="C130 V7">O Israele, spera nel SIGNORE, poiché presso il SIGNORE è la misericordia e la redenzione abbonda presso di lui.</p>
<p class="C130 V8">Egli redimerà Israele da tutte le sue colpe.</p>
<p class="C131 V1">Canto dei pellegrinaggi. Di Davide. SIGNORE, il mio cuore non è orgoglioso e i miei occhi non sono altèri; non aspiro a cose troppo grandi e troppo alte per me.</p>
<p class="C131 V2">In verità l'anima mia è calma e tranquilla. Come un bimbo divezzato sul seno di sua madre, così è tranquilla in me l'anima mia.</p>
<p class="C131 V3">O Israele, spera nel SIGNORE, ora e per sempre.</p>
<p class="C132 V1">Canto dei pellegrinaggi. Ricòrdati, SIGNORE, di Davide, di tutte le sue fatiche,</p>
<p class="C132 V2">quand'egli giurò al SIGNORE e fece voto al Potente di Giacobbe, dicendo:</p>
<p class="C132 V3">«Certo, non entrerò nella mia casa, né salirò sul mio letto;</p>
<p class="C132 V4">non darò sonno ai miei occhi, né riposo alle mie palpebre,</p>
<p class="C132 V5">finché abbia trovato un luogo per il SIGNORE, una dimora per il Potente di Giacobbe».</p>
<p class="C132 V6">Ecco, abbiamo saputo che l'arca era in Efrata: l'abbiamo trovata nei campi di Iaar.</p>
<p class="C132 V7">Andiamo nella dimora del SIGNORE, adoriamo davanti allo sgabello dei suoi piedi!</p>
<p class="C132 V8">Alzati, SIGNORE, vieni al luogo del tuo riposo, tu e l'arca della tua potenza.</p>
<p class="C132 V9">I tuoi sacerdoti siano rivestiti di giustizia, e gioiscano i tuoi fedeli.</p>
<p class="C132 V10">Per amor di Davide, tuo servo, non respingere il volto del tuo unto.</p>
<p class="C132 V11">Il SIGNORE ha fatto a Davide questo giuramento di verità, e non lo revocherà: «Io metterò sul tuo trono un tuo discendente.</p>
<p class="C132 V12">Se i tuoi figli osserveranno il mio patto e la testimonianza che insegnerò loro, anche i loro figli per sempre sul tuo trono staranno seduti».</p>
<p class="C132 V13">Poiché il SIGNORE ha scelto Sion, l'ha desiderata per sua dimora.</p>
<p class="C132 V14">«Questo è il mio luogo di riposo in eterno; qui abiterò, perché l'ho desiderata.</p>
<p class="C132 V15">Io benedirò largamente le sue provviste, sazierò di pane i suoi poveri.</p>
<p class="C132 V16">I suoi sacerdoti li rivestirò di salvezza e i suoi fedeli esulteranno di gran gioia.</p>
<p class="C132 V17">Qua farò crescere la potenza di Davide e vi terrò accesa una lampada per il mio unto.</p>
<p class="C132 V18">I suoi nemici li coprirò di vergogna, ma su di lui fiorirà la sua corona».</p>
<p class="C133 V1">Canto dei pellegrinaggi. Di Davide. Ecco quant'è buono e quant'è piacevole che i fratelli vivano insieme!</p>
<p class="C133 V2">È come olio profumato che, sparso sul capo, scende sulla barba, sulla barba d'Aaronne, che scende fino all'orlo dei suoi vestiti;</p>
<p class="C133 V3">è come la rugiada dell'Ermon, che scende sui monti di Sion; là infatti il SIGNORE ha ordinato che sia la benedizione, la vita in eterno.</p>
<p class="C134 V1">Canto dei pellegrinaggi. Ecco, benedite il SIGNORE, voi tutti, servi del SIGNORE, che state nella casa del SIGNORE durante la notte!</p>
<p class="C134 V2">Alzate le vostre mani verso il santuario e benedite il SIGNORE!</p>
<p class="C134 V3">Il SIGNORE ti benedica da Sion, egli che ha fatto il cielo e la terra.</p>
<p class="C135 V1">Alleluia. Lodate il nome del SIGNORE. Lodatelo, servi del SIGNORE,</p>
<p class="C135 V2">che state nella casa del SIGNORE, nei cortili della casa del nostro Dio.</p>
<p class="C135 V3">Lodate il SIGNORE, perché il SIGNORE è buono; salmeggiate al suo nome, perché è amabile.</p>
<p class="C135 V4">Poiché il SIGNORE ha scelto per sé Giacobbe, e Israele per suo speciale possesso.</p>
<p class="C135 V5">Sì, io conosco che il SIGNORE è grande e che il nostro Signore è al di sopra di tutti gli dèi.</p>
<p class="C135 V6">Il SIGNORE fa tutto ciò che gli piace, in cielo e in terra, nei mari e in tutti gli oceani.</p>
<p class="C135 V7">Egli fa salire le nuvole dalle estremità della terra, provoca i lampi per la pioggia, sprigiona il vento dai suoi depositi.</p>
<p class="C135 V8">Egli percosse i primogeniti d'Egitto, così degli uomini come degli animali.</p>
<p class="C135 V9">Operò segni e prodigi in mezzo a te, o Egitto, sul faraone e su tutti i suoi servi.</p>
<p class="C135 V10">Egli percosse grandi nazioni e uccise re potenti:</p>
<p class="C135 V11">Sicon, re degli Amorei, Og, re di Basan, e tutti i regni di Canaan.</p>
<p class="C135 V12">E diede il loro paese in eredità, in eredità a Israele, suo popolo.</p>
<p class="C135 V13">SIGNORE, il tuo nome dura per sempre; la memoria di te, o SIGNORE, dura per ogni generazione.</p>
<p class="C135 V14">Poiché il SIGNORE farà giustizia al suo popolo e avrà compassione dei suoi servi.</p>
<p class="C135 V15">Gl'idoli delle nazioni sono argento e oro, opera di mano d'uomo.</p>
<p class="C135 V16">Hanno bocca e non parlano; hanno occhi e non vedono;</p>
<p class="C135 V17">hanno orecchi e non odono e non hanno respiro alcuno nella loro bocca.</p>
<p class="C135 V18">Siano simili a loro quelli che li fanno, tutti quelli che in essi confidano.</p>
<p class="C135 V19">Casa d'Israele, benedite il SIGNORE! Casa d'Aaronne, benedite il SIGNORE!</p>
<p class="C135 V20">Casa di Levi, benedite il SIGNORE! Voi che temete il SIGNORE, benedite il SIGNORE!</p>
<p class="C135 V21">Sia benedetto da Sion il SIGNORE, che abita in Gerusalemme! Alleluia.</p>
<p class="C136 V1">Celebrate il SIGNORE, perché egli è buono, perché la sua bontà dura in eterno.</p>
<p class="C136 V2">Celebrate il Dio degli dèi, perché la sua bontà dura in eterno.</p>
<p class="C136 V3">Celebrate il Signor dei signori, perché la sua bontà dura in eterno.</p>
<p class="C136 V4">Colui che solo opera grandi prodigi, perché la sua bontà dura in eterno.</p>
<p class="C136 V5">Colui che ha fatto con sapienza i cieli, perché la sua bontà dura in eterno.</p>
<p class="C136 V6">Colui che ha steso la terra sopra le acque, perché la sua bontà dura in eterno.</p>
<p class="C136 V7">Colui che ha fatto i grandi luminari, perché la sua bontà dura in eterno:</p>
<p class="C136 V8">il sole per regnare sul giorno, perché la sua bontà dura in eterno;</p>
<p class="C136 V9">e la luna e le stelle per regnare sulla notte, perché la sua bontà dura in eterno.</p>
<p class="C136 V10">Colui che percosse gli Egiziani nei loro primogeniti, perché la sua bontà dura in eterno,</p>
<p class="C136 V11">e fece uscire Israele di mezzo a loro, perché la sua bontà dura in eterno,</p>
<p class="C136 V12">con mano potente e con braccio teso, perché la sua bontà dura in eterno.</p>
<p class="C136 V13">Colui che divise il mar Rosso in due parti, perché la sua bontà dura in eterno,</p>
<p class="C136 V14">e fece passare Israele in mezzo a esso, perché la sua bontà dura in eterno,</p>
<p class="C136 V15">e travolse il faraone e il suo esercito nel mar Rosso, perché la sua bontà dura in eterno.</p>
<p class="C136 V16">Colui che guidò il suo popolo attraverso il deserto, perché la sua bontà dura in eterno.</p>
<p class="C136 V17">Colui che percosse re grandi, perché la sua bontà dura in eterno,</p>
<p class="C136 V18">e uccise re potenti, perché la sua bontà dura in eterno:</p>
<p class="C136 V19">Sicon, re degli Amorei, perché la sua bontà dura in eterno,</p>
<p class="C136 V20">e Og, re di Basan, perché la sua bontà dura in eterno,</p>
<p class="C136 V21">e diede il loro paese in eredità, perché la sua bontà dura in eterno,</p>
<p class="C136 V22">in eredità a Israele, suo servo, perché la sua bontà dura in eterno.</p>
<p class="C136 V23">Colui che nella nostra umiliazione si ricordò di noi, perché la sua bontà dura in eterno,</p>
<p class="C136 V24">e ci ha liberati dai nostri nemici, perché la sua bontà dura in eterno.</p>
<p class="C136 V25">Colui che dà il cibo a ogni creatura, perché la sua bontà dura in eterno.</p>
<p class="C136 V26">Celebrate il Dio del cielo, perché la sua bontà dura in eterno.</p>
<p class="C137 V1">Là, presso i fiumi di Babilonia, sedevamo e piangevamo ricordandoci di Sion.</p>
<p class="C137 V2">Ai salici delle sponde avevamo appeso le nostre cetre.</p>
<p class="C137 V3">Là ci chiedevano delle canzoni quelli che ci avevano deportati, dei canti di gioia quelli che ci opprimevano, dicendo: «Cantateci canzoni di Sion!»</p>
<p class="C137 V4">Come potremmo cantare i canti del SIGNORE in terra straniera?</p>
<p class="C137 V5">Se ti dimentico, Gerusalemme, si paralizzi la mia destra;</p>
<p class="C137 V6">resti la mia lingua attaccata al palato, se io non mi ricordo di te, se non metto Gerusalemme al di sopra di ogni mia gioia.</p>
<p class="C137 V7">Ricòrdati, SIGNORE, dei figli di Edom, che nel giorno di Gerusalemme dicevano: «Spianatela, spianatela, fin dalle fondamenta!»</p>
<p class="C137 V8">Figlia di Babilonia, che devi essere distrutta, beato chi ti darà la retribuzione del male che ci hai fatto!</p>
<p class="C137 V9">Beato chi afferrerà i tuoi bambini e li sbatterà contro la roccia!</p>
<p class="C138 V1">Salmo di Davide. Io ti celebrerò con tutto il mio cuore, davanti agli dèi salmeggerò a te.</p>
<p class="C138 V2">Adorerò rivolto al tuo santo tempio e celebrerò il tuo nome per la tua bontà e per la tua fedeltà; poiché tu hai reso grande la tua parola oltre ogni fama.</p>
<p class="C138 V3">Nel giorno che ho gridato a te, tu mi hai risposto, mi hai accresciuto la forza nell'anima mia.</p>
<p class="C138 V4">Tutti i re della terra ti celebreranno, SIGNORE, quando avranno udito le parole della tua bocca;</p>
<p class="C138 V5">e canteranno le vie del SIGNORE, perché grande è la gloria del SIGNORE.</p>
<p class="C138 V6">Sì, eccelso è il SIGNORE, eppure ha riguardo per gli umili, e da lontano conosce il superbo.</p>
<p class="C138 V7">Se cammino in mezzo alle difficoltà, tu mi ridai la vita; tu stendi la mano contro l'ira dei miei nemici e la tua destra mi salva.</p>
<p class="C138 V8">Il SIGNORE compirà in mio favore l'opera sua; la tua bontà, SIGNORE, dura per sempre; non abbandonare le opere delle tue mani.</p>
<p class="C139 V1">Al direttore del coro. Salmo di Davide. SIGNORE, tu mi hai esaminato e mi conosci.</p>
<p class="C139 V2">Tu sai quando mi siedo e quando mi alzo, tu comprendi da lontano il mio pensiero.</p>
<p class="C139 V3">Tu mi scruti quando cammino e quando riposo, e conosci a fondo tutte le mie vie.</p>
<p class="C139 V4">Poiché la parola non è ancora sulla mia lingua, che tu, SIGNORE, già la conosci appieno.</p>
<p class="C139 V5">Tu mi circondi, mi stai di fronte e alle spalle, e poni la tua mano su di me.</p>
<p class="C139 V6">La conoscenza che hai di me è meravigliosa, troppo alta perché io possa arrivarci.</p>
<p class="C139 V7">Dove potrei andarmene lontano dal tuo spirito, dove fuggirò dalla tua presenza?</p>
<p class="C139 V8">Se salgo in cielo tu vi sei; se scendo nel soggiorno dei morti, eccoti là.</p>
<p class="C139 V9">Se prendo le ali dell'alba e vado ad abitare all'estremità del mare,</p>
<p class="C139 V10">anche là mi condurrà la tua mano e mi afferrerà la tua destra.</p>
<p class="C139 V11">Se dico: «Certo le tenebre mi nasconderanno e la luce diventerà notte intorno a me»,</p>
<p class="C139 V12">le tenebre stesse non possono nasconderti nulla e la notte per te è chiara come il giorno; le tenebre e la luce ti sono uguali.</p>
<p class="C139 V13">Sei tu che hai formato le mie reni, che mi hai intessuto nel seno di mia madre.</p>
<p class="C139 V14">Io ti celebrerò, perché sono stato fatto in modo stupendo. Meravigliose sono le tue opere, e l'anima mia lo sa molto bene.</p>
<p class="C139 V15">Le mie ossa non ti erano nascoste, quando fui formato in segreto e intessuto nelle profondità della terra.</p>
<p class="C139 V16">I tuoi occhi videro la massa informe del mio corpo e nel tuo libro erano tutti scritti i giorni che mi eran destinati, quando nessuno d'essi era sorto ancora.</p>
<p class="C139 V17">Oh, quanto mi sono preziosi i tuoi pensieri, o Dio! Quant'è grande il loro insieme!</p>
<p class="C139 V18">Se li voglio contare, sono più numerosi della sabbia; quando mi sveglio sono ancora con te.</p>
<p class="C139 V19">Certo, tu ucciderai l'empio, o Dio; perciò allontanatevi da me uomini sanguinari.</p>
<p class="C139 V20">Essi parlano contro di te malvagiamente; i tuoi nemici si servono del tuo nome per sostenere la menzogna.</p>
<p class="C139 V21">SIGNORE, non odio forse quelli che ti odiano? E non detesto quelli che insorgono contro di te?</p>
<p class="C139 V22">Io li odio di un odio perfetto; li considero miei nemici.</p>
<p class="C139 V23">Esaminami, o Dio, e conosci il mio cuore. Mettimi alla prova e conosci i miei pensieri.</p>
<p class="C139 V24">Vedi se c'è in me qualche via iniqua e guidami per la via eterna.</p>
<p class="C140 V1">Al direttore del coro. Salmo di Davide. Liberami, SIGNORE, dall'uomo malvagio; proteggimi dall'uomo violento,</p>
<p class="C140 V2">da tutti quelli che tramano malvagità nel loro cuore e sono sempre pronti a far la guerra.</p>
<p class="C140 V3">Aguzzano la loro lingua come il serpente, hanno un veleno di vipera sotto le loro labbra. [Pausa]</p>
<p class="C140 V4">Preservami, SIGNORE, dalle mani dell'empio, proteggimi dall'uomo violento: essi hanno tramato per farmi cadere.</p>
<p class="C140 V5">I superbi hanno predisposto per me lacci e funi, mi hanno teso una rete sull'orlo del sentiero, hanno preparato tranelli per me. [Pausa]</p>
<p class="C140 V6">Io ho detto al SIGNORE: «Tu sei il mio Dio!» Porgi orecchio, o SIGNORE, al grido delle mie suppliche.</p>
<p class="C140 V7">O Dio, Signore, tu sei la forza che mi salva, tu hai protetto il mio capo nel giorno della battaglia.</p>
<p class="C140 V8">Non concedere agli empi quel che desiderano, o SIGNORE; non assecondare i loro disegni, perché non si esaltino. [Pausa]</p>
<p class="C140 V9">Sulla testa di quanti mi circondano ricada la perversità delle loro labbra!</p>
<p class="C140 V10">Cadano loro addosso carboni accesi! Siano gettati nel fuoco, in fosse profonde, da cui non possano risorgere.</p>
<p class="C140 V11">Il maldicente non durerà sulla terra; il male darà senza posa la caccia all'uomo violento.</p>
<p class="C140 V12">Io so che il SIGNORE difenderà la causa dell'afflitto e renderà giustizia ai poveri.</p>
<p class="C140 V13">Certo i giusti celebreranno il tuo nome; gli uomini retti abiteranno alla tua presenza.</p>
<p class="C141 V1">Salmo di Davide. SIGNORE, io t'invoco; affrèttati a rispondermi. Porgi orecchio alla mia voce quando grido a te.</p>
<p class="C141 V2">La mia preghiera sia in tua presenza come l'incenso, l'elevazione delle mie mani come il sacrificio della sera.</p>
<p class="C141 V3">SIGNORE, poni una guardia davanti alla mia bocca, sorveglia l'uscio delle mie labbra.</p>
<p class="C141 V4">Non inclinare il mio cuore ad alcuna cosa malvagia, per commettere azioni malvagie con i malfattori; e fa' che io non mangi delle loro delizie.</p>
<p class="C141 V5">Mi percuota pure il giusto; sarà un favore; mi riprenda pure; sarà come olio sul capo; il mio capo non lo rifiuterà. Io continuo a pregare mentre fanno il male.</p>
<p class="C141 V6">I loro giudici saranno precipitati per il fianco delle rocce e si darà ascolto alle mie parole, perché sono piacevoli.</p>
<p class="C141 V7">Come quando si ara e si rompe la terra, le nostre ossa sono sparse all'ingresso del soggiorno dei morti.</p>
<p class="C141 V8">A te sono rivolti i miei occhi, o Dio, Signore; in te mi rifugio, non abbandonare l'anima mia.</p>
<p class="C141 V9">Salvami dal laccio che mi hanno teso e dalle insidie dei malfattori.</p>
<p class="C141 V10">Cadano gli empi nelle loro proprie reti, mentre io passerò oltre.</p>
<p class="C142 V1">Cantico di Davide, quand'era nella spelonca. Preghiera. Io grido con la mia voce al SIGNORE; con la mia voce supplico il SIGNORE.</p>
<p class="C142 V2">Sfogo il mio pianto davanti a lui, espongo davanti a lui la mia tribolazione.</p>
<p class="C142 V3">Quando lo spirito mio è abbattuto in me, tu conosci il mio sentiero. Sulla via per la quale io cammino, essi hanno teso un laccio per me.</p>
<p class="C142 V4">Guarda alla mia destra e vedi; non c'è nessuno che mi riconosca. Ogni rifugio mi è venuto a mancare; nessuno si prende cura dell'anima mia.</p>
<p class="C142 V5">Io grido a te, o SIGNORE. Io dico: «Tu sei il mio rifugio, la mia parte nella terra dei viventi».</p>
<p class="C142 V6">Sii attento al mio grido, perché son ridotto agli estremi. Liberami dai miei persecutori, perché sono più forti di me.</p>
<p class="C142 V7">Libera l'anima mia dalla prigione, perché io celebri il tuo nome. I giusti trionferanno con me, perché m'avrai colmato di beni.</p>
<p class="C143 V1">Salmo di Davide. SIGNORE, ascolta la mia preghiera, porgi orecchio alle mie suppliche; nella tua fedeltà e nella tua giustizia, rispondimi,</p>
<p class="C143 V2">e non chiamare in giudizio il tuo servo, perché nessun vivente sarà trovato giusto davanti a te.</p>
<p class="C143 V3">Poiché il nemico perseguita l'anima mia; egli calpesta al suolo la mia vita; mi fa abitare in luoghi tenebrosi come coloro che son morti già da lungo tempo.</p>
<p class="C143 V4">Il mio spirito è abbattuto in me, il mio cuore è tutto smarrito dentro di me.</p>
<p class="C143 V5">Ricordo i giorni antichi; medito su tutte le tue azioni; rifletto sull'opera delle tue mani.</p>
<p class="C143 V6">Tendo le mani verso di te; l'anima mia, come arida terra, è assetata di te. [Pausa]</p>
<p class="C143 V7">Affrèttati a rispondermi, SIGNORE; lo spirito mio viene meno; non nascondermi il tuo volto, perché io non diventi simile a quelli che scendono nella tomba.</p>
<p class="C143 V8">Al mattino fammi udire la tua bontà, perché in te confido; fammi conoscere la via da seguire, poiché io elevo l'anima mia a te.</p>
<p class="C143 V9">Liberami dai miei nemici, SIGNORE; io cerco rifugio in te.</p>
<p class="C143 V10">Insegnami a far la tua volontà, poiché tu sei il mio Dio, il tuo spirito benevolo mi guidi in terra piana.</p>
<p class="C143 V11">SIGNORE, fammi vivere per amor del tuo nome; nella tua giustizia libera l'anima mia dalla tribolazione!</p>
<p class="C143 V12">Nella tua bontà distruggi i miei nemici, fa' perire tutti quelli che opprimono l'anima mia, perché io sono tuo servo.</p>
<p class="C144 V1">Salmo di Davide. Benedetto sia il SIGNORE, la mia ròcca, che addestra le mie mani al combattimento e le mie dita alla battaglia;</p>
<p class="C144 V2">egli è il mio benefattore e la mia fortezza, il mio alto riparo e il mio liberatore, il mio scudo, colui nel quale mi rifugio, che mi rende soggetto il mio popolo.</p>
<p class="C144 V3">SIGNORE, che cos'è l'uomo, perché te ne prenda cura? O il figlio dell'uomo perché tu ne tenga conto?</p>
<p class="C144 V4">L'uomo è simile a un soffio, i suoi giorni son come l'ombra che passa.</p>
<p class="C144 V5">SIGNORE, abbassa i tuoi cieli e scendi; tocca i monti a fa' che fumino.</p>
<p class="C144 V6">Fa' guizzare il lampo e disperdi i miei nemici. Lancia le tue frecce e mettili in fuga.</p>
<p class="C144 V7">Tendi le tue mani dall'alto, salvami e liberami dalle grandi acque, dalla mano degli stranieri,</p>
<p class="C144 V8">la cui bocca dice menzogne e la cui destra giura il falso.</p>
<p class="C144 V9">O Dio, ti canterò un nuovo cantico; sul saltèrio a dieci corde salmeggerò a te,</p>
<p class="C144 V10">che dai la vittoria ai re, che liberi il tuo servo Davide dalla spada micidiale.</p>
<p class="C144 V11">Salvami e liberami dalla mano degli stranieri, la cui bocca dice menzogne e la cui destra giura il falso.</p>
<p class="C144 V12">I nostri figli, nella loro gioventù, siano come piante novelle che crescono, e le nostre figlie come colonne scolpite per adornare un palazzo.</p>
<p class="C144 V13">I nostri granai siano pieni e forniscano ogni specie di beni. Le nostre greggi moltiplichino a migliaia e a decine di migliaia nelle nostre campagne.</p>
<p class="C144 V14">Le nostre giovenche siano feconde; e non vi sia breccia, né fuga, né grido nelle nostre piazze.</p>
<p class="C144 V15">Beato il popolo che è in tale stato, beato il popolo il cui Dio è il SIGNORE.</p>
<p class="C145 V1">Salmo di lode. Di Davide. Io t'esalterò, o mio Dio, mio re, e benedirò il tuo nome in eterno.</p>
<p class="C145 V2">Ogni giorno ti benedirò e loderò il tuo nome per sempre.</p>
<p class="C145 V3">Il SIGNORE è grande e degno di lode eccelsa, e la sua grandezza non la si può misurare.</p>
<p class="C145 V4">Un'età dirà all'altra le lodi delle tue opere, e farà conoscere i tuoi prodigi.</p>
<p class="C145 V5">Mediterò sul glorioso splendore della tua maestà e sulle tue opere meravigliose.</p>
<p class="C145 V6">Gli uomini parleranno della potenza dei tuoi atti tremendi e io racconterò la tua grandezza.</p>
<p class="C145 V7">Essi proclameranno il ricordo della tua gran bontà e canteranno con gioia la tua giustizia.</p>
<p class="C145 V8">Il SIGNORE è misericordioso e pieno di compassione, lento all'ira e di gran bontà.</p>
<p class="C145 V9">Il SIGNORE è buono verso tutti, pieno di compassioni per tutte le sue opere.</p>
<p class="C145 V10">Tutte le tue opere ti celebreranno, o SIGNORE, e i tuoi fedeli ti benediranno.</p>
<p class="C145 V11">Parleranno della gloria del tuo regno e racconteranno la tua potenza</p>
<p class="C145 V12">per far conoscere ai figli degli uomini i tuoi prodigi e la gloria maestosa del tuo regno.</p>
<p class="C145 V13">Il tuo regno è un regno eterno e il tuo dominio dura per ogni età.</p>
<p class="C145 V14">Il SIGNORE sostiene tutti quelli che cadono e rialza tutti quelli che sono curvi.</p>
<p class="C145 V15">Gli occhi di tutti sono rivolti a te, e tu dài loro il cibo a suo tempo.</p>
<p class="C145 V16">Tu apri la tua mano, e dài cibo a volontà a tutti i viventi.</p>
<p class="C145 V17">Il SIGNORE è giusto in tutte le sue vie e benevolo in tutte le sue opere.</p>
<p class="C145 V18">Il SIGNORE è vicino a tutti quelli che lo invocano, a tutti quelli che lo invocano in verità.</p>
<p class="C145 V19">Egli adempie il desiderio di quelli che lo temono, ode il loro grido, e li salva.</p>
<p class="C145 V20">Il SIGNORE protegge tutti quelli che l'amano, ma distruggerà tutti gli empi.</p>
<p class="C145 V21">La mia bocca proclamerà la lode del SIGNORE e ogni carne benedirà il suo nome santo per sempre.</p>
<p class="C146 V1">Alleluia. Anima mia, loda il SIGNORE.</p>
<p class="C146 V2">Io loderò il SIGNORE finché vivrò, salmeggerò al mio Dio, finché esisterò.</p>
<p class="C146 V3">Non confidate nei prìncipi, né in alcun figlio d'uomo, che non può salvare.</p>
<p class="C146 V4">Il suo fiato se ne va, ed egli ritorna alla sua terra; in quel giorno periscono i suoi progetti.</p>
<p class="C146 V5">Beato colui che ha per aiuto il Dio di Giacobbe e la cui speranza è nel SIGNORE, suo Dio,</p>
<p class="C146 V6">che ha fatto il cielo e la terra, il mare e tutto ciò ch'è in essi; che mantiene la fedeltà in eterno,</p>
<p class="C146 V7">che rende giustizia agli oppressi, che dà il cibo agli affamati. Il SIGNORE libera i prigionieri,</p>
<p class="C146 V8">il SIGNORE apre gli occhi ai ciechi, il SIGNORE rialza gli oppressi, il SIGNORE ama i giusti,</p>
<p class="C146 V9">il SIGNORE protegge i forestieri, sostenta l'orfano e la vedova, ma sconvolge la via degli empi.</p>
<p class="C146 V10">Il SIGNORE regna per sempre; il tuo Dio, o Sion, regna per ogni età. Alleluia.</p>
<p class="C147 V1">Lodate il SIGNORE, perché è cosa buona salmeggiare al nostro Dio; perché è cosa dolce, e la lode si addice a lui.</p>
<p class="C147 V2">Il SIGNORE ricostruisce Gerusalemme, raccoglie i dispersi d'Israele;</p>
<p class="C147 V3">egli guarisce chi ha il cuore spezzato e fascia le loro piaghe.</p>
<p class="C147 V4">Egli conta il numero delle stelle, le chiama tutte per nome.</p>
<p class="C147 V5">Grande è il nostro Signore, e immenso è il suo potere; la sua intelligenza è infinita.</p>
<p class="C147 V6">Il SIGNORE sostiene gli umili, ma abbassa gli empi fino a terra.</p>
<p class="C147 V7">Cantate al SIGNORE inni di lode, salmeggiate con la cetra al nostro Dio,</p>
<p class="C147 V8">che copre il cielo di nuvole, prepara la pioggia per la terra e fa germogliare l'erba sui monti.</p>
<p class="C147 V9">Egli dà il cibo al bestiame, e ai piccini dei corvi, quando gridano.</p>
<p class="C147 V10">Egli non si compiace del vigore del cavallo né della forza delle gambe dell'uomo.</p>
<p class="C147 V11">Il SIGNORE si compiace di quelli che lo temono, di quelli che sperano nella sua bontà.</p>
<p class="C147 V12">Celebra il SIGNORE, o Gerusalemme! Loda il tuo Dio, o Sion!</p>
<p class="C147 V13">Perch'egli ha rinforzato le sbarre delle tue porte, ha benedetto i tuoi figli in mezzo a te.</p>
<p class="C147 V14">Egli mantiene la pace entro i tuoi confini, ti sazia con frumento scelto.</p>
<p class="C147 V15">Egli manda i suoi ordini sulla terra, la sua parola corre velocissima.</p>
<p class="C147 V16">Egli manda la neve come lana, sparge la brina come cenere.</p>
<p class="C147 V17">Egli getta il suo ghiaccio come a pezzi; e chi può resistere al suo freddo?</p>
<p class="C147 V18">Egli manda la sua parola e li fa sciogliere; fa soffiare il suo vento e le acque corrono.</p>
<p class="C147 V19">Egli fa conoscere la sua parola a Giacobbe, i suoi statuti e i suoi decreti a Israele.</p>
<p class="C147 V20">Egli non ha agito così con tutte le nazioni; e i suoi decreti esse non li conoscono. Alleluia.</p>
<p class="C148 V1">Alleluia. Lodate il SIGNORE dai cieli; lodatelo nei luoghi altissimi.</p>
<p class="C148 V2">Lodatelo, voi tutti i suoi angeli; lodatelo, voi tutti i suoi eserciti!</p>
<p class="C148 V3">Lodatelo, sole e luna; lodatelo voi tutte, stelle lucenti!</p>
<p class="C148 V4">Lodatelo, cieli dei cieli, e voi acque al di sopra dei cieli!</p>
<p class="C148 V5">Tutte queste cose lodino il nome del SIGNORE, perch'egli comandò, e furono create;</p>
<p class="C148 V6">ed egli le ha stabilite in eterno; ha dato loro una legge che non sarà trasgredita.</p>
<p class="C148 V7">Lodate il SIGNORE dal fondo della terra, voi mostri marini e oceani tutti,</p>
<p class="C148 V8">fuoco e grandine, neve e nebbia, vento impetuoso che esegui i suoi ordini;</p>
<p class="C148 V9">monti e colli tutti, alberi fruttiferi e cedri tutti;</p>
<p class="C148 V10">animali selvatici e domestici, rettili e uccelli;</p>
<p class="C148 V11">re della terra e popoli tutti, prìncipi e giudici della terra;</p>
<p class="C148 V12">giovani e fanciulle, vecchi e bambini!</p>
<p class="C148 V13">Lodino il nome del SIGNORE perché solo il suo nome è esaltato; la sua maestà è al di sopra della terra e del cielo.</p>
<p class="C148 V14">Egli ha ridato forza al suo popolo, è motivo di lode per tutti i suoi fedeli, per i figli d'Israele, il popolo che gli sta vicino. Alleluia.</p>
<p class="C149 V1">Alleluia. Cantate al SIGNORE un cantico nuovo, cantate la sua lode nell'assemblea dei fedeli.</p>
<p class="C149 V2">Si rallegri Israele in colui che lo ha fatto, esultino i figli di Sion nel loro re.</p>
<p class="C149 V3">Lodino il suo nome con danze, salmeggino a lui con il tamburello e la cetra,</p>
<p class="C149 V4">perché il SIGNORE gradisce il suo popolo e adorna di salvezza gli umili.</p>
<p class="C149 V5">Esultino i fedeli nella gloria, cantino di gioia sui loro letti.</p>
<p class="C149 V6">Abbiano in bocca le lodi di Dio, e una spada a due tagli in mano</p>
<p class="C149 V7">per punire le nazioni e infliggere castighi ai popoli;</p>
<p class="C149 V8">per legare i loro re con catene e i loro nobili con ceppi di ferro,</p>
<p class="C149 V9">per eseguir su di loro il giudizio scritto. Questo è l'onore riservato a tutti i suoi fedeli. Alleluia.</p>
<p class="C150 V1">Alleluia. Lodate Dio nel suo santuario, lodatelo nella distesa dove risplende la sua potenza.</p>
<p class="C150 V2">Lodatelo per le sue gesta, lodatelo secondo la sua somma grandezza.</p>
<p class="C150 V3">Lodatelo con il suono della tromba, lodatelo con il saltèrio e la cetra.</p>
<p class="C150 V4">Lodatelo con il timpano e le danze, lodatelo con gli strumenti a corda e con il flauto.</p>
<p class="C150 V5">Lodatelo con cembali risonanti, lodatelo con cembali squillanti.</p>
<p class="C150 V6">Ogni creatura che respira, lodi il SIGNORE. Alleluia.</p>
</div>
</div>
<div class="edizione LECTIO">
<div class="libro Sal">
<p class="CCAPITOLO VVERSO">TESTO</p>
</div>
</div>
</div>
</body>
</html>
