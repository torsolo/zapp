<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Rm</div>
<div class="edizione CEI2008">
<div class="libro Rm">
<p class="CCAPITOLO VVERSO">TESTO</p>
<p class="C1 V1">Paolo, servo di Cristo Gesù, apostolo per chiamata, scelto per annunciare il vangelo di Dio –</p>
<p class="C1 V2">che egli aveva promesso per mezzo dei suoi profeti nelle sacre Scritture</p>
<p class="C1 V3">e che riguarda il Figlio suo, nato dal seme di Davide secondo la carne,</p>
<p class="C1 V4">costituito Figlio di Dio con potenza, secondo lo Spirito di santità, in virtù della risurrezione dei morti, Gesù Cristo nostro Signore;</p>
<p class="C1 V5">per mezzo di lui abbiamo ricevuto la grazia di essere apostoli, per suscitare l’obbedienza della fede in tutte le genti, a gloria del suo nome,</p>
<p class="C1 V6">e tra queste siete anche voi, chiamati da Gesù Cristo –,</p>
<p class="C1 V7">a tutti quelli che sono a Roma, amati da Dio e santi per chiamata, grazia a voi e pace da Dio, Padre nostro, e dal Signore Gesù Cristo!</p>
<p class="C1 V8">Anzitutto rendo grazie al mio Dio per mezzo di Gesù Cristo riguardo a tutti voi, perché della vostra fede si parla nel mondo intero.</p>
<p class="C1 V9">Mi è testimone Dio, al quale rendo culto nel mio spirito annunciando il vangelo del Figlio suo, come io continuamente faccia memoria di voi,</p>
<p class="C1 V10">chiedendo sempre nelle mie preghiere che, in qualche modo, un giorno, per volontà di Dio, io abbia l’opportunità di venire da voi.</p>
<p class="C1 V11">Desidero infatti ardentemente vedervi per comunicarvi qualche dono spirituale, perché ne siate fortificati,</p>
<p class="C1 V12">o meglio, per essere in mezzo a voi confortato mediante la fede che abbiamo in comune, voi e io.</p>
<p class="C1 V13">Non voglio che ignoriate, fratelli, che più volte mi sono proposto di venire fino a voi – ma finora ne sono stato impedito – per raccogliere qualche frutto anche tra voi, come tra le altre nazioni.</p>
<p class="C1 V14">Sono in debito verso i Greci come verso i barbari, verso i sapienti come verso gli ignoranti:</p>
<p class="C1 V15">sono quindi pronto, per quanto sta in me, ad annunciare il Vangelo anche a voi che siete a Roma.</p>
<p class="C1 V16">Io infatti non mi vergogno del Vangelo, perché è potenza di Dio per la salvezza di chiunque crede, del Giudeo, prima, come del Greco.</p>
<p class="C1 V17">In esso infatti si rivela la giustizia di Dio, da fede a fede, come sta scritto: Il giusto per fede vivrà.</p>
<p class="C1 V18">Infatti l’ira di Dio si rivela dal cielo contro ogni empietà e ogni ingiustizia di uomini che soffocano la verità nell’ingiustizia,</p>
<p class="C1 V19">poiché ciò che di Dio si può conoscere è loro manifesto; Dio stesso lo ha manifestato a loro.</p>
<p class="C1 V20">Infatti le sue perfezioni invisibili, ossia la sua eterna potenza e divinità, vengono contemplate e comprese dalla creazione del mondo attraverso le opere da lui compiute. Essi dunque non hanno alcun motivo di scusa</p>
<p class="C1 V21">perché, pur avendo conosciuto Dio, non lo hanno glorificato né ringraziato come Dio, ma si sono perduti nei loro vani ragionamenti e la loro mente ottusa si è ottenebrata.</p>
<p class="C1 V22">Mentre si dichiaravano sapienti, sono diventati stolti</p>
<p class="C1 V23">e hanno scambiato la gloria del Dio incorruttibile con un’immagine e una figura di uomo corruttibile, di uccelli, di quadrupedi e di rettili.</p>
<p class="C1 V24">Perciò Dio li ha abbandonati all’impurità secondo i desideri del loro cuore, tanto da disonorare fra loro i propri corpi,</p>
<p class="C1 V25">perché hanno scambiato la verità di Dio con la menzogna e hanno adorato e servito le creature anziché il Creatore, che è benedetto nei secoli. Amen.</p>
<p class="C1 V26">Per questo Dio li ha abbandonati a passioni infami; infatti, le loro femmine hanno cambiato i rapporti naturali in quelli contro natura.</p>
<p class="C1 V27">Similmente anche i maschi, lasciando il rapporto naturale con la femmina, si sono accesi di desiderio gli uni per gli altri, commettendo atti ignominiosi maschi con maschi, ricevendo così in se stessi la retribuzione dovuta al loro traviamento.</p>
<p class="C1 V28">E poiché non ritennero di dover conoscere Dio adeguatamente, Dio li ha abbandonati alla loro intelligenza depravata ed essi hanno commesso azioni indegne:</p>
<p class="C1 V29">sono colmi di ogni ingiustizia, di malvagità, di cupidigia, di malizia; pieni d’invidia, di omicidio, di lite, di frode, di malignità; diffamatori,</p>
<p class="C1 V30">maldicenti, nemici di Dio, arroganti, superbi, presuntuosi, ingegnosi nel male, ribelli ai genitori,</p>
<p class="C1 V31">insensati, sleali, senza cuore, senza misericordia.</p>
<p class="C1 V32">E, pur conoscendo il giudizio di Dio, che cioè gli autori di tali cose meritano la morte, non solo le commettono, ma anche approvano chi le fa. </p>
<p class="C2 V1">Perciò chiunque tu sia, o uomo che giudichi, non hai alcun motivo di scusa perché, mentre giudichi l’altro, condanni te stesso; tu che giudichi, infatti, fai le medesime cose.</p>
<p class="C2 V2">Eppure noi sappiamo che il giudizio di Dio contro quelli che commettono tali cose è secondo verità.</p>
<p class="C2 V3">Tu che giudichi quelli che commettono tali azioni e intanto le fai tu stesso, pensi forse di sfuggire al giudizio di Dio?</p>
<p class="C2 V4">O disprezzi la ricchezza della sua bontà, della sua clemenza e della sua magnanimità, senza riconoscere che la bontà di Dio ti spinge alla conversione?</p>
<p class="C2 V5">Tu, però, con il tuo cuore duro e ostinato, accumuli collera su di te per il giorno dell’ira e della rivelazione del giusto giudizio di Dio,</p>
<p class="C2 V6">che renderà a ciascuno secondo le sue opere:</p>
<p class="C2 V7">la vita eterna a coloro che, perseverando nelle opere di bene, cercano gloria, onore, incorruttibilità;</p>
<p class="C2 V8">ira e sdegno contro coloro che, per ribellione, disobbediscono alla verità e obbediscono all’ingiustizia.</p>
<p class="C2 V9">Tribolazione e angoscia su ogni uomo che opera il male, sul Giudeo, prima, come sul Greco;</p>
<p class="C2 V10">gloria invece, onore e pace per chi opera il bene, per il Giudeo, prima, come per il Greco:</p>
<p class="C2 V11">Dio infatti non fa preferenza di persone.</p>
<p class="C2 V12">Tutti quelli che hanno peccato senza la Legge, senza la Legge periranno; quelli invece che hanno peccato sotto la Legge, con la Legge saranno giudicati.</p>
<p class="C2 V13">Infatti, non quelli che ascoltano la Legge sono giusti davanti a Dio, ma quelli che mettono in pratica la Legge saranno giustificati.</p>
<p class="C2 V14">Quando i pagani, che non hanno la Legge, per natura agiscono secondo la Legge, essi, pur non avendo Legge, sono legge a se stessi.</p>
<p class="C2 V15">Essi dimostrano che quanto la Legge esige è scritto nei loro cuori, come risulta dalla testimonianza della loro coscienza e dai loro stessi ragionamenti, che ora li accusano ora li difendono.</p>
<p class="C2 V16">Così avverrà nel giorno in cui Dio giudicherà i segreti degli uomini, secondo il mio Vangelo, per mezzo di Cristo Gesù.</p>
<p class="C2 V17">Ma se tu ti chiami Giudeo e ti riposi sicuro sulla Legge e metti il tuo vanto in Dio,</p>
<p class="C2 V18">ne conosci la volontà e, istruito dalla Legge, sai discernere ciò che è meglio,</p>
<p class="C2 V19">e sei convinto di essere guida dei ciechi, luce di coloro che sono nelle tenebre,</p>
<p class="C2 V20">educatore degli ignoranti, maestro dei semplici, perché nella Legge possiedi l’espressione della conoscenza e della verità...</p>
<p class="C2 V21">Ebbene, come mai tu, che insegni agli altri, non insegni a te stesso? Tu che predichi di non rubare, rubi?</p>
<p class="C2 V22">Tu che dici di non commettere adulterio, commetti adulterio? Tu che detesti gli idoli, ne derubi i templi?</p>
<p class="C2 V23">Tu che ti vanti della Legge, offendi Dio trasgredendo la Legge!</p>
<p class="C2 V24">Infatti sta scritto: Il nome di Dio è bestemmiato per causa vostra tra le genti.</p>
<p class="C2 V25">Certo, la circoncisione è utile se osservi la Legge; ma, se trasgredisci la Legge, con la tua circoncisione sei un non circonciso.</p>
<p class="C2 V26">Se dunque chi non è circonciso osserva le prescrizioni della Legge, la sua incirconcisione non sarà forse considerata come circoncisione?</p>
<p class="C2 V27">E così, chi non è circonciso fisicamente, ma osserva la Legge, giudicherà te che, nonostante la lettera della Legge e la circoncisione, sei trasgressore della Legge.</p>
<p class="C2 V28">Giudeo, infatti, non è chi appare tale all’esterno, e la circoncisione non è quella visibile nella carne;</p>
<p class="C2 V29">ma Giudeo è colui che lo è interiormente e la circoncisione è quella del cuore, nello spirito, non nella lettera; la sua lode non viene dagli uomini, ma da Dio. </p>
<p class="C3 V1">Che cosa dunque ha in più il Giudeo? E qual è l’utilità della circoncisione?</p>
<p class="C3 V2">Grande, sotto ogni aspetto. Anzitutto perché a loro sono state affidate le parole di Dio.</p>
<p class="C3 V3">Che dunque? Se alcuni furono infedeli, la loro infedeltà annullerà forse la fedeltà di Dio?</p>
<p class="C3 V4">Impossibile! Sia chiaro invece che Dio è veritiero, mentre ogni uomo è mentitore, come sta scritto: Affinché tu sia riconosciuto giusto nelle tue parole e vinca quando sei giudicato.</p>
<p class="C3 V5">Se però la nostra ingiustizia mette in risalto la giustizia di Dio, che diremo? Dio è forse ingiusto quando riversa su di noi la sua ira? Sto parlando alla maniera umana.</p>
<p class="C3 V6">Impossibile! Altrimenti, come potrà Dio giudicare il mondo?</p>
<p class="C3 V7">Ma se la verità di Dio abbondò nella mia menzogna, risplende di più per la sua gloria, perché anch’io sono giudicato ancora come peccatore?</p>
<p class="C3 V8">E non è come alcuni ci fanno dire: «Facciamo il male perché ne venga il bene»; essi ci calunniano ed è giusto che siano condannati.</p>
<p class="C3 V9">Che dunque? Siamo forse noi superiori? No! Infatti abbiamo già formulato l’accusa che, Giudei e Greci, tutti sono sotto il dominio del peccato,</p>
<p class="C3 V10">come sta scritto: Non c’è nessun giusto, nemmeno uno,</p>
<p class="C3 V11">non c’è chi comprenda, non c’è nessuno che cerchi Dio!</p>
<p class="C3 V12">Tutti hanno smarrito la via, insieme si sono corrotti; non c’è chi compia il bene, non ce n’è neppure uno.</p>
<p class="C3 V13">La loro gola è un sepolcro spalancato, tramavano inganni con la loro lingua, veleno di serpenti è sotto le loro labbra,</p>
<p class="C3 V14">la loro bocca è piena di maledizione e di amarezza.</p>
<p class="C3 V15">I loro piedi corrono a versare sangue;</p>
<p class="C3 V16">rovina e sciagura è sul loro cammino</p>
<p class="C3 V17">e la via della pace non l’hanno conosciuta.</p>
<p class="C3 V18">Non c’è timore di Dio davanti ai loro occhi.</p>
<p class="C3 V19">Ora, noi sappiamo che quanto la Legge dice, lo dice per quelli che sono sotto la Legge, di modo che ogni bocca sia chiusa e il mondo intero sia riconosciuto colpevole di fronte a Dio.</p>
<p class="C3 V20">Infatti in base alle opere della Legge nessun vivente sarà giustificato davanti a Dio, perché per mezzo della Legge si ha conoscenza del peccato.</p>
<p class="C3 V21">Ora invece, indipendentemente dalla Legge, si è manifestata la giustizia di Dio, testimoniata dalla Legge e dai Profeti:</p>
<p class="C3 V22">giustizia di Dio per mezzo della fede in Gesù Cristo, per tutti quelli che credono. Infatti non c’è differenza,</p>
<p class="C3 V23">perché tutti hanno peccato e sono privi della gloria di Dio,</p>
<p class="C3 V24">ma sono giustificati gratuitamente per la sua grazia, per mezzo della redenzione che è in Cristo Gesù.</p>
<p class="C3 V25">È lui che Dio ha stabilito apertamente come strumento di espiazione, per mezzo della fede, nel suo sangue, a manifestazione della sua giustizia per la remissione dei peccati passati</p>
<p class="C3 V26">mediante la clemenza di Dio, al fine di manifestare la sua giustizia nel tempo presente, così da risultare lui giusto e rendere giusto colui che si basa sulla fede in Gesù.</p>
<p class="C3 V27">Dove dunque sta il vanto? È stato escluso! Da quale legge? Da quella delle opere? No, ma dalla legge della fede.</p>
<p class="C3 V28">Noi riteniamo infatti che l’uomo è giustificato per la fede, indipendentemente dalle opere della Legge.</p>
<p class="C3 V29">Forse Dio è Dio soltanto dei Giudei? Non lo è anche delle genti? Certo, anche delle genti!</p>
<p class="C3 V30">Poiché unico è il Dio che giustificherà i circoncisi in virtù della fede e gli incirconcisi per mezzo della fede.</p>
<p class="C3 V31">Togliamo dunque ogni valore alla Legge mediante la fede? Nient’affatto, anzi confermiamo la Legge. </p>
<p class="C4 V1">Che diremo dunque di Abramo, nostro progenitore secondo la carne? Che cosa ha ottenuto?</p>
<p class="C4 V2">Se infatti Abramo è stato giustificato per le opere, ha di che gloriarsi, ma non davanti a Dio.</p>
<p class="C4 V3">Ora, che cosa dice la Scrittura? Abramo credette a Dio e ciò gli fu accreditato come giustizia.</p>
<p class="C4 V4">A chi lavora, il salario non viene calcolato come dono, ma come debito;</p>
<p class="C4 V5">a chi invece non lavora, ma crede in Colui che giustifica l’empio, la sua fede gli viene accreditata come giustizia.</p>
<p class="C4 V6">Così anche Davide proclama beato l’uomo a cui Dio accredita la giustizia indipendentemente dalle opere:</p>
<p class="C4 V7">Beati quelli le cui iniquità sono state perdonate e i peccati sono stati ricoperti;</p>
<p class="C4 V8">beato l’uomo al quale il Signore non mette in conto il peccato!</p>
<p class="C4 V9">Ora, questa beatitudine riguarda chi è circonciso o anche chi non è circonciso? Noi diciamo infatti che la fede fu accreditata ad Abramo come giustizia.</p>
<p class="C4 V10">Come dunque gli fu accreditata? Quando era circonciso o quando non lo era? Non dopo la circoncisione, ma prima.</p>
<p class="C4 V11">Infatti egli ricevette il segno della circoncisione come sigillo della giustizia, derivante dalla fede, già ottenuta quando non era ancora circonciso. In tal modo egli divenne padre di tutti i non circoncisi che credono, cosicché anche a loro venisse accreditata la giustizia</p>
<p class="C4 V12">ed egli fosse padre anche dei circoncisi, di quelli che non solo provengono dalla circoncisione ma camminano anche sulle orme della fede del nostro padre Abramo prima della sua circoncisione.</p>
<p class="C4 V13">Infatti non in virtù della Legge fu data ad Abramo, o alla sua discendenza, la promessa di diventare erede del mondo, ma in virtù della giustizia che viene dalla fede.</p>
<p class="C4 V14">Se dunque diventassero eredi coloro che provengono dalla Legge, sarebbe resa vana la fede e inefficace la promessa.</p>
<p class="C4 V15">La Legge infatti provoca l’ira; al contrario, dove non c’è Legge, non c’è nemmeno trasgressione.</p>
<p class="C4 V16">Eredi dunque si diventa in virtù della fede, perché sia secondo la grazia, e in tal modo la promessa sia sicura per tutta la discendenza: non soltanto per quella che deriva dalla Legge, ma anche per quella che deriva dalla fede di Abramo, il quale è padre di tutti noi –</p>
<p class="C4 V17">come sta scritto: Ti ho costituito padre di molti popoli – davanti al Dio nel quale credette, che dà vita ai morti e chiama all’esistenza le cose che non esistono.</p>
<p class="C4 V18">Egli credette, saldo nella speranza contro ogni speranza, e così divenne padre di molti popoli, come gli era stato detto: Così sarà la tua discendenza.</p>
<p class="C4 V19">Egli non vacillò nella fede, pur vedendo già come morto il proprio corpo – aveva circa cento anni – e morto il seno di Sara.</p>
<p class="C4 V20">Di fronte alla promessa di Dio non esitò per incredulità, ma si rafforzò nella fede e diede gloria a Dio,</p>
<p class="C4 V21">pienamente convinto che quanto egli aveva promesso era anche capace di portarlo a compimento.</p>
<p class="C4 V22">Ecco perché gli fu accreditato come giustizia.</p>
<p class="C4 V23">E non soltanto per lui è stato scritto che gli fu accreditato,</p>
<p class="C4 V24">ma anche per noi, ai quali deve essere accreditato: a noi che crediamo in colui che ha risuscitato dai morti Gesù nostro Signore,</p>
<p class="C4 V25">il quale è stato consegnato alla morte a causa delle nostre colpe ed è stato risuscitato per la nostra giustificazione. </p>
<p class="C5 V1">Giustificati dunque per fede, noi siamo in pace con Dio per mezzo del Signore nostro Gesù Cristo.</p>
<p class="C5 V2">Per mezzo di lui abbiamo anche, mediante la fede, l’accesso a questa grazia nella quale ci troviamo e ci vantiamo, saldi nella speranza della gloria di Dio.</p>
<p class="C5 V3">E non solo: ci vantiamo anche nelle tribolazioni, sapendo che la tribolazione produce pazienza,</p>
<p class="C5 V4">la pazienza una virtù provata e la virtù provata la speranza.</p>
<p class="C5 V5">La speranza poi non delude, perché l’amore di Dio è stato riversato nei nostri cuori per mezzo dello Spirito Santo che ci è stato dato.</p>
<p class="C5 V6">Infatti, quando eravamo ancora deboli, nel tempo stabilito Cristo morì per gli empi.</p>
<p class="C5 V7">Ora, a stento qualcuno è disposto a morire per un giusto; forse qualcuno oserebbe morire per una persona buona.</p>
<p class="C5 V8">Ma Dio dimostra il suo amore verso di noi nel fatto che, mentre eravamo ancora peccatori, Cristo è morto per noi.</p>
<p class="C5 V9">A maggior ragione ora, giustificati nel suo sangue, saremo salvati dall’ira per mezzo di lui.</p>
<p class="C5 V10">Se infatti, quand’eravamo nemici, siamo stati riconciliati con Dio per mezzo della morte del Figlio suo, molto più, ora che siamo riconciliati, saremo salvati mediante la sua vita.</p>
<p class="C5 V11">Non solo, ma ci gloriamo pure in Dio, per mezzo del Signore nostro Gesù Cristo, grazie al quale ora abbiamo ricevuto la riconciliazione.</p>
<p class="C5 V12">Quindi, come a causa di un solo uomo il peccato è entrato nel mondo e, con il peccato, la morte, e così in tutti gli uomini si è propagata la morte, poiché tutti hanno peccato…</p>
<p class="C5 V13">Fino alla Legge infatti c’era il peccato nel mondo e, anche se il peccato non può essere imputato quando manca la Legge,</p>
<p class="C5 V14">la morte regnò da Adamo fino a Mosè anche su quelli che non avevano peccato a somiglianza della trasgressione di Adamo, il quale è figura di colui che doveva venire.</p>
<p class="C5 V15">Ma il dono di grazia non è come la caduta: se infatti per la caduta di uno solo tutti morirono, molto di più la grazia di Dio e il dono concesso in grazia del solo uomo Gesù Cristo si sono riversati in abbondanza su tutti.</p>
<p class="C5 V16">E nel caso del dono non è come nel caso di quel solo che ha peccato: il giudizio infatti viene da uno solo, ed è per la condanna, il dono di grazia invece da molte cadute, ed è per la giustificazione.</p>
<p class="C5 V17">Infatti se per la caduta di uno solo la morte ha regnato a causa di quel solo uomo, molto di più quelli che ricevono l’abbondanza della grazia e del dono della giustizia regneranno nella vita per mezzo del solo Gesù Cristo.</p>
<p class="C5 V18">Come dunque per la caduta di uno solo si è riversata su tutti gli uomini la condanna, così anche per l’opera giusta di uno solo si riversa su tutti gli uomini la giustificazione, che dà vita.</p>
<p class="C5 V19">Infatti, come per la disobbedienza di un solo uomo tutti sono stati costituiti peccatori, così anche per l’obbedienza di uno solo tutti saranno costituiti giusti.</p>
<p class="C5 V20">La Legge poi sopravvenne perché abbondasse la caduta; ma dove abbondò il peccato, sovrabbondò la grazia.</p>
<p class="C5 V21">Di modo che, come regnò il peccato nella morte, così regni anche la grazia mediante la giustizia per la vita eterna, per mezzo di Gesù Cristo nostro Signore. </p>
<p class="C6 V1">Che diremo dunque? Rimaniamo nel peccato perché abbondi la grazia?</p>
<p class="C6 V2">È assurdo! Noi, che già siamo morti al peccato, come potremo ancora vivere in esso?</p>
<p class="C6 V3">O non sapete che quanti siamo stati battezzati in Cristo Gesù, siamo stati battezzati nella sua morte?</p>
<p class="C6 V4">Per mezzo del battesimo dunque siamo stati sepolti insieme a lui nella morte affinché, come Cristo fu risuscitato dai morti per mezzo della gloria del Padre, così anche noi possiamo camminare in una vita nuova.</p>
<p class="C6 V5">Se infatti siamo stati intimamente uniti a lui a somiglianza della sua morte, lo saremo anche a somiglianza della sua risurrezione.</p>
<p class="C6 V6">Lo sappiamo: l’uomo vecchio che è in noi è stato crocifisso con lui, affinché fosse reso inefficace questo corpo di peccato, e noi non fossimo più schiavi del peccato.</p>
<p class="C6 V7">Infatti chi è morto, è liberato dal peccato.</p>
<p class="C6 V8">Ma se siamo morti con Cristo, crediamo che anche vivremo con lui,</p>
<p class="C6 V9">sapendo che Cristo, risorto dai morti, non muore più; la morte non ha più potere su di lui.</p>
<p class="C6 V10">Infatti egli morì, e morì per il peccato una volta per tutte; ora invece vive, e vive per Dio.</p>
<p class="C6 V11">Così anche voi consideratevi morti al peccato, ma viventi per Dio, in Cristo Gesù.</p>
<p class="C6 V12">Il peccato dunque non regni più nel vostro corpo mortale, così da sottomettervi ai suoi desideri.</p>
<p class="C6 V13">Non offrite al peccato le vostre membra come strumenti di ingiustizia, ma offrite voi stessi a Dio come viventi, ritornati dai morti, e le vostre membra a Dio come strumenti di giustizia.</p>
<p class="C6 V14">Il peccato infatti non dominerà su di voi, perché non siete sotto la Legge, ma sotto la grazia.</p>
<p class="C6 V15">Che dunque? Ci metteremo a peccare perché non siamo sotto la Legge, ma sotto la grazia? È assurdo!</p>
<p class="C6 V16">Non sapete che, se vi mettete a servizio di qualcuno come schiavi per obbedirgli, siete schiavi di colui al quale obbedite: sia del peccato che porta alla morte, sia dell’obbedienza che conduce alla giustizia?</p>
<p class="C6 V17">Rendiamo grazie a Dio, perché eravate schiavi del peccato, ma avete obbedito di cuore a quella forma di insegnamento alla quale siete stati affidati.</p>
<p class="C6 V18">Così, liberati dal peccato, siete stati resi schiavi della giustizia.</p>
<p class="C6 V19">Parlo un linguaggio umano a causa della vostra debolezza. Come infatti avete messo le vostre membra a servizio dell’impurità e dell’iniquità, per l’iniquità, così ora mettete le vostre membra a servizio della giustizia, per la santificazione.</p>
<p class="C6 V20">Quando infatti eravate schiavi del peccato, eravate liberi nei riguardi della giustizia.</p>
<p class="C6 V21">Ma quale frutto raccoglievate allora da cose di cui ora vi vergognate? Il loro traguardo infatti è la morte.</p>
<p class="C6 V22">Ora invece, liberati dal peccato e fatti servi di Dio, raccogliete il frutto per la vostra santificazione e come traguardo avete la vita eterna.</p>
<p class="C6 V23">Perché il salario del peccato è la morte; ma il dono di Dio è la vita eterna in Cristo Gesù, nostro Signore. </p>
<p class="C7 V1">O forse ignorate, fratelli – parlo a gente che conosce la legge – che la legge ha potere sull’uomo solo per il tempo in cui egli vive?</p>
<p class="C7 V2">La donna sposata, infatti, per legge è legata al marito finché egli vive; ma se il marito muore, è liberata dalla legge che la lega al marito.</p>
<p class="C7 V3">Ella sarà dunque considerata adultera se passa a un altro uomo mentre il marito vive; ma se il marito muore ella è libera dalla legge, tanto che non è più adultera se passa a un altro uomo.</p>
<p class="C7 V4">Alla stessa maniera, fratelli miei, anche voi, mediante il corpo di Cristo, siete stati messi a morte quanto alla Legge per appartenere a un altro, cioè a colui che fu risuscitato dai morti, affinché noi portiamo frutti per Dio.</p>
<p class="C7 V5">Quando infatti eravamo nella debolezza della carne, le passioni peccaminose, stimolate dalla Legge, si scatenavano nelle nostre membra al fine di portare frutti per la morte.</p>
<p class="C7 V6">Ora invece, morti a ciò che ci teneva prigionieri, siamo stati liberati dalla Legge per servire secondo lo Spirito, che è nuovo, e non secondo la lettera, che è antiquata.</p>
<p class="C7 V7">Che diremo dunque? Che la Legge è peccato? No, certamente! Però io non ho conosciuto il peccato se non mediante la Legge. Infatti non avrei conosciuto la concupiscenza, se la Legge non avesse detto: Non desiderare.</p>
<p class="C7 V8">Ma, presa l’occasione, il peccato scatenò in me, mediante il comandamento, ogni sorta di desideri. Senza la Legge infatti il peccato è morto.</p>
<p class="C7 V9">E un tempo io vivevo senza la Legge ma, sopraggiunto il precetto, il peccato ha ripreso vita</p>
<p class="C7 V10">e io sono morto. Il comandamento, che doveva servire per la vita, è divenuto per me motivo di morte.</p>
<p class="C7 V11">Il peccato infatti, presa l’occasione, mediante il comandamento mi ha sedotto e per mezzo di esso mi ha dato la morte.</p>
<p class="C7 V12">Così la Legge è santa, e santo, giusto e buono è il comandamento.</p>
<p class="C7 V13">Ciò che è bene allora è diventato morte per me? No davvero! Ma il peccato, per rivelarsi peccato, mi ha dato la morte servendosi di ciò che è bene, perché il peccato risultasse oltre misura peccaminoso per mezzo del comandamento.</p>
<p class="C7 V14">Sappiamo infatti che la Legge è spirituale, mentre io sono carnale, venduto come schiavo del peccato.</p>
<p class="C7 V15">Non riesco a capire ciò che faccio: infatti io faccio non quello che voglio, ma quello che detesto.</p>
<p class="C7 V16">Ora, se faccio quello che non voglio, riconosco che la Legge è buona;</p>
<p class="C7 V17">quindi non sono più io a farlo, ma il peccato che abita in me.</p>
<p class="C7 V18">Io so infatti che in me, cioè nella mia carne, non abita il bene: in me c’è il desiderio del bene, ma non la capacità di attuarlo;</p>
<p class="C7 V19">infatti io non compio il bene che voglio, ma il male che non voglio.</p>
<p class="C7 V20">Ora, se faccio quello che non voglio, non sono più io a farlo, ma il peccato che abita in me.</p>
<p class="C7 V21">Dunque io trovo in me questa legge: quando voglio fare il bene, il male è accanto a me.</p>
<p class="C7 V22">Infatti nel mio intimo acconsento alla legge di Dio,</p>
<p class="C7 V23">ma nelle mie membra vedo un’altra legge, che combatte contro la legge della mia ragione e mi rende schiavo della legge del peccato, che è nelle mie membra.</p>
<p class="C7 V24">Me infelice! Chi mi libererà da questo corpo di morte?</p>
<p class="C7 V25">Siano rese grazie a Dio per mezzo di Gesù Cristo nostro Signore! Io dunque, con la mia ragione, servo la legge di Dio, con la mia carne invece la legge del peccato. </p>
<p class="C8 V1">Ora, dunque, non c’è nessuna condanna per quelli che sono in Cristo Gesù.</p>
<p class="C8 V2">Perché la legge dello Spirito, che dà vita in Cristo Gesù, ti ha liberato dalla legge del peccato e della morte.</p>
<p class="C8 V3">Infatti ciò che era impossibile alla Legge, resa impotente a causa della carne, Dio lo ha reso possibile: mandando il proprio Figlio in una carne simile a quella del peccato e a motivo del peccato, egli ha condannato il peccato nella carne,</p>
<p class="C8 V4">perché la giustizia della Legge fosse compiuta in noi, che camminiamo non secondo la carne ma secondo lo Spirito.</p>
<p class="C8 V5">Quelli infatti che vivono secondo la carne, tendono verso ciò che è carnale; quelli invece che vivono secondo lo Spirito, tendono verso ciò che è spirituale.</p>
<p class="C8 V6">Ora, la carne tende alla morte, mentre lo Spirito tende alla vita e alla pace.</p>
<p class="C8 V7">Ciò a cui tende la carne è contrario a Dio, perché non si sottomette alla legge di Dio, e neanche lo potrebbe.</p>
<p class="C8 V8">Quelli che si lasciano dominare dalla carne non possono piacere a Dio.</p>
<p class="C8 V9">Voi però non siete sotto il dominio della carne, ma dello Spirito, dal momento che lo Spirito di Dio abita in voi. Se qualcuno non ha lo Spirito di Cristo, non gli appartiene.</p>
<p class="C8 V10">Ora, se Cristo è in voi, il vostro corpo è morto per il peccato, ma lo Spirito è vita per la giustizia.</p>
<p class="C8 V11">E se lo Spirito di Dio, che ha risuscitato Gesù dai morti, abita in voi, colui che ha risuscitato Cristo dai morti darà la vita anche ai vostri corpi mortali per mezzo del suo Spirito che abita in voi.</p>
<p class="C8 V12">Così dunque, fratelli, noi siamo debitori non verso la carne, per vivere secondo i desideri carnali,</p>
<p class="C8 V13">perché, se vivete secondo la carne, morirete. Se, invece, mediante lo Spirito fate morire le opere del corpo, vivrete.</p>
<p class="C8 V14">Infatti tutti quelli che sono guidati dallo Spirito di Dio, questi sono figli di Dio.</p>
<p class="C8 V15">E voi non avete ricevuto uno spirito da schiavi per ricadere nella paura, ma avete ricevuto lo Spirito che rende figli adottivi, per mezzo del quale gridiamo: «Abbà! Padre!».</p>
<p class="C8 V16">Lo Spirito stesso, insieme al nostro spirito, attesta che siamo figli di Dio.</p>
<p class="C8 V17">E se siamo figli, siamo anche eredi: eredi di Dio, coeredi di Cristo, se davvero prendiamo parte alle sue sofferenze per partecipare anche alla sua gloria.</p>
<p class="C8 V18">Ritengo infatti che le sofferenze del tempo presente non siano paragonabili alla gloria futura che sarà rivelata in noi.</p>
<p class="C8 V19">L’ardente aspettativa della creazione, infatti, è protesa verso la rivelazione dei figli di Dio.</p>
<p class="C8 V20">La creazione infatti è stata sottoposta alla caducità – non per sua volontà, ma per volontà di colui che l’ha sottoposta – nella speranza</p>
<p class="C8 V21">che anche la stessa creazione sarà liberata dalla schiavitù della corruzione per entrare nella libertà della gloria dei figli di Dio.</p>
<p class="C8 V22">Sappiamo infatti che tutta insieme la creazione geme e soffre le doglie del parto fino ad oggi.</p>
<p class="C8 V23">Non solo, ma anche noi, che possediamo le primizie dello Spirito, gemiamo interiormente aspettando l’adozione a figli, la redenzione del nostro corpo.</p>
<p class="C8 V24">Nella speranza infatti siamo stati salvati. Ora, ciò che si spera, se è visto, non è più oggetto di speranza; infatti, ciò che uno già vede, come potrebbe sperarlo?</p>
<p class="C8 V25">Ma, se speriamo quello che non vediamo, lo attendiamo con perseveranza.</p>
<p class="C8 V26">Allo stesso modo anche lo Spirito viene in aiuto alla nostra debolezza; non sappiamo infatti come pregare in modo conveniente, ma lo Spirito stesso intercede con gemiti inesprimibili;</p>
<p class="C8 V27">e colui che scruta i cuori sa che cosa desidera lo Spirito, perché egli intercede per i santi secondo i disegni di Dio.</p>
<p class="C8 V28">Del resto, noi sappiamo che tutto concorre al bene, per quelli che amano Dio, per coloro che sono stati chiamati secondo il suo disegno.</p>
<p class="C8 V29">Poiché quelli che egli da sempre ha conosciuto, li ha anche predestinati a essere conformi all’immagine del Figlio suo, perché egli sia il primogenito tra molti fratelli;</p>
<p class="C8 V30">quelli poi che ha predestinato, li ha anche chiamati; quelli che ha chiamato, li ha anche giustificati; quelli che ha giustificato, li ha anche glorificati.</p>
<p class="C8 V31">Che diremo dunque di queste cose? Se Dio è per noi, chi sarà contro di noi?</p>
<p class="C8 V32">Egli, che non ha risparmiato il proprio Figlio, ma lo ha consegnato per tutti noi, non ci donerà forse ogni cosa insieme a lui?</p>
<p class="C8 V33">Chi muoverà accuse contro coloro che Dio ha scelto? Dio è colui che giustifica!</p>
<p class="C8 V34">Chi condannerà? Cristo Gesù è morto, anzi è risorto, sta alla destra di Dio e intercede per noi!</p>
<p class="C8 V35">Chi ci separerà dall’amore di Cristo? Forse la tribolazione, l’angoscia, la persecuzione, la fame, la nudità, il pericolo, la spada?</p>
<p class="C8 V36">Come sta scritto: Per causa tua siamo messi a morte tutto il giorno, siamo considerati come pecore da macello.</p>
<p class="C8 V37">Ma in tutte queste cose noi siamo più che vincitori grazie a colui che ci ha amati.</p>
<p class="C8 V38">Io sono infatti persuaso che né morte né vita, né angeli né principati, né presente né avvenire, né potenze,</p>
<p class="C8 V39">né altezza né profondità, né alcun’altra creatura potrà mai separarci dall’amore di Dio, che è in Cristo Gesù, nostro Signore. </p>
<p class="C9 V1">Dico la verità in Cristo, non mento, e la mia coscienza me ne dà testimonianza nello Spirito Santo:</p>
<p class="C9 V2">ho nel cuore un grande dolore e una sofferenza continua.</p>
<p class="C9 V3">Vorrei infatti essere io stesso anàtema, separato da Cristo a vantaggio dei miei fratelli, miei consanguinei secondo la carne.</p>
<p class="C9 V4">Essi sono Israeliti e hanno l’adozione a figli, la gloria, le alleanze, la legislazione, il culto, le promesse;</p>
<p class="C9 V5">a loro appartengono i patriarchi e da loro proviene Cristo secondo la carne, egli che è sopra ogni cosa, Dio benedetto nei secoli. Amen.</p>
<p class="C9 V6">Tuttavia la parola di Dio non è venuta meno. Infatti non tutti i discendenti d’Israele sono Israele,</p>
<p class="C9 V7">né per il fatto di essere discendenza di Abramo sono tutti suoi figli, ma: In Isacco ti sarà data una discendenza;</p>
<p class="C9 V8">cioè: non i figli della carne sono figli di Dio, ma i figli della promessa sono considerati come discendenza.</p>
<p class="C9 V9">Questa infatti è la parola della promessa: Io verrò in questo tempo e Sara avrà un figlio.</p>
<p class="C9 V10">E non è tutto: anche Rebecca ebbe figli da un solo uomo, Isacco nostro padre;</p>
<p class="C9 V11">quando essi non erano ancora nati e nulla avevano fatto di bene o di male – perché rimanesse fermo il disegno divino fondato sull’elezione, non in base alle opere, ma alla volontà di colui che chiama –,</p>
<p class="C9 V12">le fu dichiarato: Il maggiore sarà sottomesso al minore,</p>
<p class="C9 V13">come sta scritto: Ho amato Giacobbe e ho odiato Esaù.</p>
<p class="C9 V14">Che diremo dunque? C’è forse ingiustizia da parte di Dio? No, certamente!</p>
<p class="C9 V15">Egli infatti dice a Mosè: Avrò misericordia per chi vorrò averla, e farò grazia a chi vorrò farla.</p>
<p class="C9 V16">Quindi non dipende dalla volontà né dagli sforzi dell’uomo, ma da Dio che ha misericordia.</p>
<p class="C9 V17">Dice infatti la Scrittura al faraone: Ti ho fatto sorgere per manifestare in te la mia potenza e perché il mio nome sia proclamato in tutta la terra.</p>
<p class="C9 V18">Dio quindi ha misericordia verso chi vuole e rende ostinato chi vuole.</p>
<p class="C9 V19">Mi potrai però dire: «Ma allora perché ancora rimprovera? Chi infatti può resistere al suo volere?».</p>
<p class="C9 V20">O uomo, chi sei tu, per contestare Dio? Oserà forse dire il vaso plasmato a colui che lo plasmò: «Perché mi hai fatto così?».</p>
<p class="C9 V21">Forse il vasaio non è padrone dell’argilla, per fare con la medesima pasta un vaso per uso nobile e uno per uso volgare?</p>
<p class="C9 V22">Anche Dio, volendo manifestare la sua ira e far conoscere la sua potenza, ha sopportato con grande magnanimità gente meritevole di collera, pronta per la perdizione.</p>
<p class="C9 V23">E questo, per far conoscere la ricchezza della sua gloria verso gente meritevole di misericordia, da lui predisposta alla gloria,</p>
<p class="C9 V24">cioè verso di noi, che egli ha chiamato non solo tra i Giudei ma anche tra i pagani.</p>
<p class="C9 V25">Esattamente come dice Osea: Chiamerò mio popolo quello che non era mio popolo e mia amata quella che non era l’amata.</p>
<p class="C9 V26">E avverrà che, nel luogo stesso dove fu detto loro: «Voi non siete mio popolo», là saranno chiamati figli del Dio vivente.</p>
<p class="C9 V27">E quanto a Israele, Isaia esclama: Se anche il numero dei figli d’Israele fosse come la sabbia del mare, solo il resto sarà salvato;</p>
<p class="C9 V28">perché con pienezza e rapidità il Signore compirà la sua parola sulla terra.</p>
<p class="C9 V29">E come predisse Isaia: Se il Signore degli eserciti non ci avesse lasciato una discendenza, saremmo divenuti come Sòdoma e resi simili a Gomorra.</p>
<p class="C9 V30">Che diremo dunque? Che i pagani, i quali non cercavano la giustizia, hanno raggiunto la giustizia, la giustizia però che deriva dalla fede;</p>
<p class="C9 V31">mentre Israele, il quale cercava una Legge che gli desse la giustizia, non raggiunse lo scopo della Legge.</p>
<p class="C9 V32">E perché mai? Perché agiva non mediante la fede, ma mediante le opere. Hanno urtato contro la pietra d’inciampo,</p>
<p class="C9 V33">come sta scritto: Ecco, io pongo in Sion una pietra d’inciampo e un sasso che fa cadere; ma chi crede in lui non sarà deluso. </p>
<p class="C10 V1">Fratelli, il desiderio del mio cuore e la mia preghiera salgono a Dio per la loro salvezza.</p>
<p class="C10 V2">Infatti rendo loro testimonianza che hanno zelo per Dio, ma non secondo una retta conoscenza.</p>
<p class="C10 V3">Perché, ignorando la giustizia di Dio e cercando di stabilire la propria, non si sono sottomessi alla giustizia di Dio.</p>
<p class="C10 V4">Ora, il termine della Legge è Cristo, perché la giustizia sia data a chiunque crede.</p>
<p class="C10 V5">Mosè descrive così la giustizia che viene dalla Legge: L’uomo che la mette in pratica, per mezzo di essa vivrà.</p>
<p class="C10 V6">Invece, la giustizia che viene dalla fede parla così: Non dire nel tuo cuore: Chi salirà al cielo? – per farne cioè discendere Cristo –;</p>
<p class="C10 V7">oppure: Chi scenderà nell’abisso? – per fare cioè risalire Cristo dai morti.</p>
<p class="C10 V8">Che cosa dice dunque? Vicino a te è la Parola, sulla tua bocca e nel tuo cuore, cioè la parola della fede che noi predichiamo.</p>
<p class="C10 V9">Perché se con la tua bocca proclamerai: «Gesù è il Signore!», e con il tuo cuore crederai che Dio lo ha risuscitato dai morti, sarai salvo.</p>
<p class="C10 V10">Con il cuore infatti si crede per ottenere la giustizia, e con la bocca si fa la professione di fede per avere la salvezza.</p>
<p class="C10 V11">Dice infatti la Scrittura: Chiunque crede in lui non sarà deluso.</p>
<p class="C10 V12">Poiché non c’è distinzione fra Giudeo e Greco, dato che lui stesso è il Signore di tutti, ricco verso tutti quelli che lo invocano.</p>
<p class="C10 V13">Infatti: Chiunque invocherà il nome del Signore sarà salvato.</p>
<p class="C10 V14">Ora, come invocheranno colui nel quale non hanno creduto? Come crederanno in colui del quale non hanno sentito parlare? Come ne sentiranno parlare senza qualcuno che lo annunci?</p>
<p class="C10 V15">E come lo annunceranno, se non sono stati inviati? Come sta scritto: Quanto sono belli i piedi di coloro che recano un lieto annuncio di bene!</p>
<p class="C10 V16">Ma non tutti hanno obbedito al Vangelo. Lo dice Isaia: Signore, chi ha creduto dopo averci ascoltato?</p>
<p class="C10 V17">Dunque, la fede viene dall’ascolto e l’ascolto riguarda la parola di Cristo.</p>
<p class="C10 V18">Ora io dico: forse non hanno udito? Tutt’altro: Per tutta la terra è corsa la loro voce, e fino agli estremi confini del mondo le loro parole.</p>
<p class="C10 V19">E dico ancora: forse Israele non ha compreso? Per primo Mosè dice: Io vi renderò gelosi di una nazione che nazione non è; susciterò il vostro sdegno contro una nazione senza intelligenza.</p>
<p class="C10 V20">Isaia poi arriva fino a dire: Sono stato trovato da quelli che non mi cercavano, mi sono manifestato a quelli che non chiedevano di me,</p>
<p class="C10 V21">mentre d’Israele dice: Tutto il giorno ho steso le mani verso un popolo disobbediente e ribelle! </p>
<p class="C11 V1">Io domando dunque: Dio ha forse ripudiato il suo popolo? Impossibile! Anch’io infatti sono Israelita, della discendenza di Abramo, della tribù di Beniamino.</p>
<p class="C11 V2">Dio non ha ripudiato il suo popolo, che egli ha scelto fin da principio. Non sapete ciò che dice la Scrittura, nel passo in cui Elia ricorre a Dio contro Israele?</p>
<p class="C11 V3">Signore, hanno ucciso i tuoi profeti, hanno rovesciato i tuoi altari, sono rimasto solo e ora vogliono la mia vita.</p>
<p class="C11 V4">Che cosa gli risponde però la voce divina? Mi sono riservato settemila uomini, che non hanno piegato il ginocchio davanti a Baal.</p>
<p class="C11 V5">Così anche nel tempo presente vi è un resto, secondo una scelta fatta per grazia.</p>
<p class="C11 V6">E se lo è per grazia, non lo è per le opere; altrimenti la grazia non sarebbe più grazia.</p>
<p class="C11 V7">Che dire dunque? Israele non ha ottenuto quello che cercava; lo hanno ottenuto invece gli eletti. Gli altri invece sono stati resi ostinati,</p>
<p class="C11 V8">come sta scritto: Dio ha dato loro uno spirito di torpore, occhi per non vedere e orecchi per non sentire, fino al giorno d’oggi.</p>
<p class="C11 V9">E Davide dice: Diventi la loro mensa un laccio, un tranello, un inciampo e un giusto castigo!</p>
<p class="C11 V10">Siano accecati i loro occhi in modo che non vedano e fa’ loro curvare la schiena per sempre!</p>
<p class="C11 V11">Ora io dico: forse inciamparono per cadere per sempre? Certamente no. Ma a causa della loro caduta la salvezza è giunta alle genti, per suscitare la loro gelosia.</p>
<p class="C11 V12">Se la loro caduta è stata ricchezza per il mondo e il loro fallimento ricchezza per le genti, quanto più la loro totalità!</p>
<p class="C11 V13">A voi, genti, ecco che cosa dico: come apostolo delle genti, io faccio onore al mio ministero,</p>
<p class="C11 V14">nella speranza di suscitare la gelosia di quelli del mio sangue e di salvarne alcuni.</p>
<p class="C11 V15">Se infatti il loro essere rifiutati è stata una riconciliazione del mondo, che cosa sarà la loro riammissione se non una vita dai morti?</p>
<p class="C11 V16">Se le primizie sono sante, lo sarà anche l’impasto; se è santa la radice, lo saranno anche i rami.</p>
<p class="C11 V17">Se però alcuni rami sono stati tagliati e tu, che sei un olivo selvatico, sei stato innestato fra loro, diventando così partecipe della radice e della linfa dell’olivo,</p>
<p class="C11 V18">non vantarti contro i rami! Se ti vanti, ricordati che non sei tu che porti la radice, ma è la radice che porta te.</p>
<p class="C11 V19">Dirai certamente: i rami sono stati tagliati perché io vi fossi innestato!</p>
<p class="C11 V20">Bene; essi però sono stati tagliati per mancanza di fede, mentre tu rimani innestato grazie alla fede. Tu non insuperbirti, ma abbi timore!</p>
<p class="C11 V21">Se infatti Dio non ha risparmiato quelli che erano rami naturali, tanto meno risparmierà te!</p>
<p class="C11 V22">Considera dunque la bontà e la severità di Dio: la severità verso quelli che sono caduti; verso di te invece la bontà di Dio, a condizione però che tu sia fedele a questa bontà. Altrimenti anche tu verrai tagliato via.</p>
<p class="C11 V23">Anch’essi, se non persevereranno nell’incredulità, saranno innestati; Dio infatti ha il potere di innestarli di nuovo!</p>
<p class="C11 V24">Se tu infatti, dall’olivo selvatico, che eri secondo la tua natura, sei stato tagliato via e, contro natura, sei stato innestato su un olivo buono, quanto più essi, che sono della medesima natura, potranno venire di nuovo innestati sul proprio olivo!</p>
<p class="C11 V25">Non voglio infatti che ignoriate, fratelli, questo mistero, perché non siate presuntuosi: l’ostinazione di una parte d’Israele è in atto fino a quando non saranno entrate tutte quante le genti.</p>
<p class="C11 V26">Allora tutto Israele sarà salvato, come sta scritto: Da Sion uscirà il liberatore, egli toglierà l’empietà da Giacobbe.</p>
<p class="C11 V27">Sarà questa la mia alleanza con loro quando distruggerò i loro peccati.</p>
<p class="C11 V28">Quanto al Vangelo, essi sono nemici, per vostro vantaggio; ma quanto alla scelta di Dio, essi sono amati, a causa dei padri,</p>
<p class="C11 V29">infatti i doni e la chiamata di Dio sono irrevocabili!</p>
<p class="C11 V30">Come voi un tempo siete stati disobbedienti a Dio e ora avete ottenuto misericordia a motivo della loro disobbedienza,</p>
<p class="C11 V31">così anch’essi ora sono diventati disobbedienti a motivo della misericordia da voi ricevuta, perché anch’essi ottengano misericordia.</p>
<p class="C11 V32">Dio infatti ha rinchiuso tutti nella disobbedienza, per essere misericordioso verso tutti!</p>
<p class="C11 V33">O profondità della ricchezza, della sapienza e della conoscenza di Dio! Quanto insondabili sono i suoi giudizi e inaccessibili le sue vie!</p>
<p class="C11 V34">Infatti, chi mai ha conosciuto il pensiero del Signore? O chi mai è stato suo consigliere?</p>
<p class="C11 V35">O chi gli ha dato qualcosa per primo tanto da riceverne il contraccambio?</p>
<p class="C11 V36">Poiché da lui, per mezzo di lui e per lui sono tutte le cose. A lui la gloria nei secoli. Amen. </p>
<p class="C12 V1">Vi esorto dunque, fratelli, per la misericordia di Dio, a offrire i vostri corpi come sacrificio vivente, santo e gradito a Dio; è questo il vostro culto spirituale.</p>
<p class="C12 V2">Non conformatevi a questo mondo, ma lasciatevi trasformare rinnovando il vostro modo di pensare, per poter discernere la volontà di Dio, ciò che è buono, a lui gradito e perfetto.</p>
<p class="C12 V3">Per la grazia che mi è stata data, io dico a ciascuno di voi: non valutatevi più di quanto conviene, ma valutatevi in modo saggio e giusto, ciascuno secondo la misura di fede che Dio gli ha dato.</p>
<p class="C12 V4">Poiché, come in un solo corpo abbiamo molte membra e queste membra non hanno tutte la medesima funzione,</p>
<p class="C12 V5">così anche noi, pur essendo molti, siamo un solo corpo in Cristo e, ciascuno per la sua parte, siamo membra gli uni degli altri.</p>
<p class="C12 V6">Abbiamo doni diversi secondo la grazia data a ciascuno di noi: chi ha il dono della profezia la eserciti secondo ciò che detta la fede;</p>
<p class="C12 V7">chi ha un ministero attenda al ministero; chi insegna si dedichi all’insegnamento;</p>
<p class="C12 V8">chi esorta si dedichi all’esortazione. Chi dona, lo faccia con semplicità; chi presiede, presieda con diligenza; chi fa opere di misericordia, le compia con gioia.</p>
<p class="C12 V9">La carità non sia ipocrita: detestate il male, attaccatevi al bene;</p>
<p class="C12 V10">amatevi gli uni gli altri con affetto fraterno, gareggiate nello stimarvi a vicenda.</p>
<p class="C12 V11">Non siate pigri nel fare il bene, siate invece ferventi nello spirito; servite il Signore.</p>
<p class="C12 V12">Siate lieti nella speranza, costanti nella tribolazione, perseveranti nella preghiera.</p>
<p class="C12 V13">Condividete le necessità dei santi; siate premurosi nell’ospitalità.</p>
<p class="C12 V14">Benedite coloro che vi perseguitano, benedite e non maledite.</p>
<p class="C12 V15">Rallegratevi con quelli che sono nella gioia; piangete con quelli che sono nel pianto.</p>
<p class="C12 V16">Abbiate i medesimi sentimenti gli uni verso gli altri; non nutrite desideri di grandezza; volgetevi piuttosto a ciò che è umile. Non stimatevi sapienti da voi stessi.</p>
<p class="C12 V17">Non rendete a nessuno male per male. Cercate di compiere il bene davanti a tutti gli uomini.</p>
<p class="C12 V18">Se possibile, per quanto dipende da voi, vivete in pace con tutti.</p>
<p class="C12 V19">Non fatevi giustizia da voi stessi, carissimi, ma lasciate fare all’ira divina. Sta scritto infatti: Spetta a me fare giustizia, io darò a ciascuno il suo, dice il Signore.</p>
<p class="C12 V20">Al contrario, se il tuo nemico ha fame, dagli da mangiare; se ha sete, dagli da bere: facendo questo, infatti, accumulerai carboni ardenti sopra il suo capo.</p>
<p class="C12 V21">Non lasciarti vincere dal male, ma vinci il male con il bene. </p>
<p class="C13 V1">Ciascuno sia sottomesso alle autorità costituite. Infatti non c’è autorità se non da Dio: quelle che esistono sono stabilite da Dio.</p>
<p class="C13 V2">Quindi chi si oppone all’autorità, si oppone all’ordine stabilito da Dio. E quelli che si oppongono attireranno su di sé la condanna.</p>
<p class="C13 V3">I governanti infatti non sono da temere quando si fa il bene, ma quando si fa il male. Vuoi non aver paura dell’autorità? Fa’ il bene e ne avrai lode,</p>
<p class="C13 V4">poiché essa è al servizio di Dio per il tuo bene. Ma se fai il male, allora devi temere, perché non invano essa porta la spada; è infatti al servizio di Dio per la giusta condanna di chi fa il male.</p>
<p class="C13 V5">Perciò è necessario stare sottomessi, non solo per timore della punizione, ma anche per ragioni di coscienza.</p>
<p class="C13 V6">Per questo infatti voi pagate anche le tasse: quelli che svolgono questo compito sono a servizio di Dio.</p>
<p class="C13 V7">Rendete a ciascuno ciò che gli è dovuto: a chi si devono le tasse, date le tasse; a chi l’imposta, l’imposta; a chi il timore, il timore; a chi il rispetto, il rispetto.</p>
<p class="C13 V8">Non siate debitori di nulla a nessuno, se non dell’amore vicendevole; perché chi ama l’altro ha adempiuto la Legge.</p>
<p class="C13 V9">Infatti: Non commetterai adulterio, non ucciderai, non ruberai, non desidererai, e qualsiasi altro comandamento, si ricapitola in questa parola: Amerai il tuo prossimo come te stesso.</p>
<p class="C13 V10">La carità non fa alcun male al prossimo: pienezza della Legge infatti è la carità.</p>
<p class="C13 V11">E questo voi farete, consapevoli del momento: è ormai tempo di svegliarvi dal sonno, perché adesso la nostra salvezza è più vicina di quando diventammo credenti.</p>
<p class="C13 V12">La notte è avanzata, il giorno è vicino. Perciò gettiamo via le opere delle tenebre e indossiamo le armi della luce.</p>
<p class="C13 V13">Comportiamoci onestamente, come in pieno giorno: non in mezzo a orge e ubriachezze, non fra lussurie e impurità, non in litigi e gelosie.</p>
<p class="C13 V14">Rivestitevi invece del Signore Gesù Cristo e non lasciatevi prendere dai desideri della carne. </p>
<p class="C14 V1">Accogliete chi è debole nella fede, senza discuterne le opinioni.</p>
<p class="C14 V2">Uno crede di poter mangiare di tutto; l’altro, che invece è debole, mangia solo legumi.</p>
<p class="C14 V3">Colui che mangia, non disprezzi chi non mangia; colui che non mangia, non giudichi chi mangia: infatti Dio ha accolto anche lui.</p>
<p class="C14 V4">Chi sei tu, che giudichi un servo che non è tuo? Stia in piedi o cada, ciò riguarda il suo padrone. Ma starà in piedi, perché il Signore ha il potere di tenerlo in piedi.</p>
<p class="C14 V5">C’è chi distingue giorno da giorno, chi invece li giudica tutti uguali; ciascuno però sia fermo nella propria convinzione.</p>
<p class="C14 V6">Chi si preoccupa dei giorni, lo fa per il Signore; chi mangia di tutto, mangia per il Signore, dal momento che rende grazie a Dio; chi non mangia di tutto, non mangia per il Signore e rende grazie a Dio.</p>
<p class="C14 V7">Nessuno di noi, infatti, vive per se stesso e nessuno muore per se stesso,</p>
<p class="C14 V8">perché se noi viviamo, viviamo per il Signore, se noi moriamo, moriamo per il Signore. Sia che viviamo, sia che moriamo, siamo del Signore.</p>
<p class="C14 V9">Per questo infatti Cristo è morto ed è ritornato alla vita: per essere il Signore dei morti e dei vivi.</p>
<p class="C14 V10">Ma tu, perché giudichi il tuo fratello? E tu, perché disprezzi il tuo fratello? Tutti infatti ci presenteremo al tribunale di Dio,</p>
<p class="C14 V11">perché sta scritto: Io vivo, dice il Signore: ogni ginocchio si piegherà davanti a me e ogni lingua renderà gloria a Dio.</p>
<p class="C14 V12">Quindi ciascuno di noi renderà conto di se stesso a Dio.</p>
<p class="C14 V13">D’ora in poi non giudichiamoci più gli uni gli altri; piuttosto fate in modo di non essere causa di inciampo o di scandalo per il fratello.</p>
<p class="C14 V14">Io so, e ne sono persuaso nel Signore Gesù, che nulla è impuro in se stesso; ma se uno ritiene qualcosa come impuro, per lui è impuro.</p>
<p class="C14 V15">Ora se per un cibo il tuo fratello resta turbato, tu non ti comporti più secondo carità. Non mandare in rovina con il tuo cibo colui per il quale Cristo è morto!</p>
<p class="C14 V16">Non divenga motivo di rimprovero il bene di cui godete!</p>
<p class="C14 V17">Il regno di Dio infatti non è cibo o bevanda, ma giustizia, pace e gioia nello Spirito Santo:</p>
<p class="C14 V18">chi si fa servitore di Cristo in queste cose è bene accetto a Dio e stimato dagli uomini.</p>
<p class="C14 V19">Cerchiamo dunque ciò che porta alla pace e alla edificazione vicendevole.</p>
<p class="C14 V20">Non distruggere l’opera di Dio per una questione di cibo! Tutte le cose sono pure; ma è male per un uomo mangiare dando scandalo.</p>
<p class="C14 V21">Perciò è bene non mangiare carne né bere vino né altra cosa per la quale il tuo fratello possa scandalizzarsi.</p>
<p class="C14 V22">La convinzione che tu hai, conservala per te stesso davanti a Dio. Beato chi non condanna se stesso a causa di ciò che approva.</p>
<p class="C14 V23">Ma chi è nel dubbio, mangiando si condanna, perché non agisce secondo coscienza; tutto ciò, infatti, che non viene dalla coscienza è peccato. </p>
<p class="C15 V1">Noi, che siamo i forti, abbiamo il dovere di portare le infermità dei deboli, senza compiacere noi stessi.</p>
<p class="C15 V2">Ciascuno di noi cerchi di piacere al prossimo nel bene, per edificarlo.</p>
<p class="C15 V3">Anche Cristo infatti non cercò di piacere a se stesso, ma, come sta scritto: Gli insulti di chi ti insulta ricadano su di me.</p>
<p class="C15 V4">Tutto ciò che è stato scritto prima di noi, è stato scritto per nostra istruzione, perché, in virtù della perseveranza e della consolazione che provengono dalle Scritture, teniamo viva la speranza.</p>
<p class="C15 V5">E il Dio della perseveranza e della consolazione vi conceda di avere gli uni verso gli altri gli stessi sentimenti, sull’esempio di Cristo Gesù,</p>
<p class="C15 V6">perché con un solo animo e una voce sola rendiate gloria a Dio, Padre del Signore nostro Gesù Cristo.</p>
<p class="C15 V7">Accoglietevi perciò gli uni gli altri come anche Cristo accolse voi, per la gloria di Dio.</p>
<p class="C15 V8">Dico infatti che Cristo è diventato servitore dei circoncisi per mostrare la fedeltà di Dio nel compiere le promesse dei padri;</p>
<p class="C15 V9">le genti invece glorificano Dio per la sua misericordia, come sta scritto: Per questo ti loderò fra le genti e canterò inni al tuo nome.</p>
<p class="C15 V10">E ancora: Esultate, o nazioni, insieme al suo popolo.</p>
<p class="C15 V11">E di nuovo: Genti tutte, lodate il Signore; i popoli tutti lo esaltino.</p>
<p class="C15 V12">E a sua volta Isaia dice: Spunterà il rampollo di Iesse, colui che sorgerà a governare le nazioni: in lui le nazioni spereranno.</p>
<p class="C15 V13">Il Dio della speranza vi riempia, nel credere, di ogni gioia e pace, perché abbondiate nella speranza per la virtù dello Spirito Santo.</p>
<p class="C15 V14">Fratelli miei, sono anch’io convinto, per quel che vi riguarda, che voi pure siete pieni di bontà, colmi di ogni conoscenza e capaci di correggervi l’un l’altro.</p>
<p class="C15 V15">Tuttavia, su alcuni punti, vi ho scritto con un po’ di audacia, come per ricordarvi quello che già sapete, a motivo della grazia che mi è stata data da Dio</p>
<p class="C15 V16">per essere ministro di Cristo Gesù tra le genti, adempiendo il sacro ministero di annunciare il vangelo di Dio perché le genti divengano un’offerta gradita, santificata dallo Spirito Santo.</p>
<p class="C15 V17">Questo dunque è il mio vanto in Gesù Cristo nelle cose che riguardano Dio.</p>
<p class="C15 V18">Non oserei infatti dire nulla se non di quello che Cristo ha operato per mezzo mio per condurre le genti all’obbedienza, con parole e opere,</p>
<p class="C15 V19">con la potenza di segni e di prodigi, con la forza dello Spirito. Così da Gerusalemme e in tutte le direzioni fino all’Illiria, ho portato a termine la predicazione del vangelo di Cristo.</p>
<p class="C15 V20">Ma mi sono fatto un punto di onore di non annunciare il Vangelo dove era già conosciuto il nome di Cristo, per non costruire su un fondamento altrui,</p>
<p class="C15 V21">ma, come sta scritto: Coloro ai quali non era stato annunciato, lo vedranno, e coloro che non ne avevano udito parlare, comprenderanno.</p>
<p class="C15 V22">Appunto per questo fui impedito più volte di venire da voi.</p>
<p class="C15 V23">Ora però, non trovando più un campo d’azione in queste regioni e avendo già da parecchi anni un vivo desiderio di venire da voi,</p>
<p class="C15 V24">spero di vedervi, di passaggio, quando andrò in Spagna, e di essere da voi aiutato a recarmi in quella regione, dopo avere goduto un poco della vostra presenza.</p>
<p class="C15 V25">Per il momento vado a Gerusalemme, a rendere un servizio ai santi di quella comunità;</p>
<p class="C15 V26">la Macedonia e l’Acaia infatti hanno voluto realizzare una forma di comunione con i poveri tra i santi che sono a Gerusalemme.</p>
<p class="C15 V27">L’hanno voluto perché sono ad essi debitori: infatti le genti, avendo partecipato ai loro beni spirituali, sono in debito di rendere loro un servizio sacro anche nelle loro necessità materiali.</p>
<p class="C15 V28">Quando avrò fatto questo e avrò consegnato sotto garanzia quello che è stato raccolto, partirò per la Spagna passando da voi.</p>
<p class="C15 V29">So che, giungendo presso di voi, ci verrò con la pienezza della benedizione di Cristo.</p>
<p class="C15 V30">Perciò, fratelli, per il Signore nostro Gesù Cristo e l’amore dello Spirito, vi raccomando: lottate con me nelle preghiere che rivolgete a Dio,</p>
<p class="C15 V31">perché io sia liberato dagli infedeli della Giudea e il mio servizio a Gerusalemme sia bene accetto ai santi.</p>
<p class="C15 V32">Così, se Dio lo vuole, verrò da voi pieno di gioia per riposarmi in mezzo a voi.</p>
<p class="C15 V33">Il Dio della pace sia con tutti voi. Amen. </p>
<p class="C16 V1">Vi raccomando Febe, nostra sorella, che è al servizio della Chiesa di Cencre:</p>
<p class="C16 V2">accoglietela nel Signore, come si addice ai santi, e assistetela in qualunque cosa possa avere bisogno di voi; anch’essa infatti ha protetto molti, e anche me stesso.</p>
<p class="C16 V3">Salutate Prisca e Aquila, miei collaboratori in Cristo Gesù.</p>
<p class="C16 V4">Essi per salvarmi la vita hanno rischiato la loro testa, e a loro non io soltanto sono grato, ma tutte le Chiese del mondo pagano.</p>
<p class="C16 V5">Salutate anche la comunità che si riunisce nella loro casa. Salutate il mio amatissimo Epèneto, che è stato il primo a credere in Cristo nella provincia dell’Asia.</p>
<p class="C16 V6">Salutate Maria, che ha faticato molto per voi.</p>
<p class="C16 V7">Salutate Andrònico e Giunia, miei parenti e compagni di prigionia: sono insigni tra gli apostoli ed erano in Cristo già prima di me.</p>
<p class="C16 V8">Salutate Ampliato, che mi è molto caro nel Signore.</p>
<p class="C16 V9">Salutate Urbano, nostro collaboratore in Cristo, e il mio carissimo Stachi.</p>
<p class="C16 V10">Salutate Apelle, che ha dato buona prova in Cristo. Salutate quelli della casa di Aristòbulo.</p>
<p class="C16 V11">Salutate Erodione, mio parente. Salutate quelli della casa di Narciso che credono nel Signore.</p>
<p class="C16 V12">Salutate Trifena e Trifosa, che hanno faticato per il Signore. Salutate la carissima Pèrside, che ha tanto faticato per il Signore.</p>
<p class="C16 V13">Salutate Rufo, prescelto nel Signore, e sua madre, che è una madre anche per me.</p>
<p class="C16 V14">Salutate Asìncrito, Flegonte, Erme, Pàtroba, Erma e i fratelli che sono con loro.</p>
<p class="C16 V15">Salutate Filòlogo e Giulia, Nereo e sua sorella e Olimpas e tutti i santi che sono con loro.</p>
<p class="C16 V16">Salutatevi gli uni gli altri con il bacio santo. Vi salutano tutte le Chiese di Cristo.</p>
<p class="C16 V17">Vi raccomando poi, fratelli, di guardarvi da coloro che provocano divisioni e ostacoli contro l’insegnamento che avete appreso: tenetevi lontani da loro.</p>
<p class="C16 V18">Costoro, infatti, non servono Cristo nostro Signore, ma il proprio ventre e, con belle parole e discorsi affascinanti, ingannano il cuore dei semplici.</p>
<p class="C16 V19">La fama della vostra obbedienza è giunta a tutti: mentre dunque mi rallegro di voi, voglio che siate saggi nel bene e immuni dal male.</p>
<p class="C16 V20">Il Dio della pace schiaccerà ben presto Satana sotto i vostri piedi. La grazia del Signore nostro Gesù sia con voi.</p>
<p class="C16 V21">Vi saluta Timòteo mio collaboratore, e con lui Lucio, Giasone, Sosípatro, miei parenti.</p>
<p class="C16 V22">Anch’io, Terzo, che ho scritto la lettera, vi saluto nel Signore.</p>
<p class="C16 V23">Vi saluta Gaio, che ospita me e tutta la comunità. Vi salutano Erasto, tesoriere della città, e il fratello Quarto. </p>
<p class="C16 V24">A colui che ha il potere di confermarvi nel mio Vangelo, che annuncia Gesù Cristo, secondo la rivelazione del mistero, avvolto nel silenzio per secoli eterni,</p>
<p class="C16 V25">ma ora manifestato mediante le scritture dei Profeti, per ordine dell’eterno Dio, annunciato a tutte le genti perché giungano all’obbedienza della fede,</p>
<p class="C16 V26">a Dio, che solo è sapiente, per mezzo di Gesù Cristo, la gloria nei secoli. Amen.   </p>
</div>
</div>
<div class="edizione CEI1974">
<div class="libro Rm">
<p class="CCAPITOLO VVERSO">TESTO</p>
<p class="C1 V1">Paolo, servo di Cristo Gesù, apostolo per vocazione, prescelto per annunziare il vangelo di Dio,</p>
<p class="C1 V2">che egli aveva promesso per mezzo dei suoi profeti nelle sacre Scritture,</p>
<p class="C1 V3">riguardo al Figlio suo, nato dalla stirpe di Davide secondo la carne,</p>
<p class="C1 V4">costituito Figlio di Dio con potenza secondo lo Spirito di santificazione mediante la risurrezione dai morti, Gesù Cristo, nostro Signore.</p>
<p class="C1 V5">Per mezzo di lui abbiamo ricevuto la grazia dell'apostolato per ottenere l'obbedienza alla fede da parte di tutte le genti, a gloria del suo nome;</p>
<p class="C1 V6">e tra queste siete anche voi, chiamati da Gesù Cristo.</p>
<p class="C1 V7">A quanti sono in Roma diletti da Dio e santi per vocazione, grazia a voi e pace da Dio, Padre nostro, e dal Signore Gesù Cristo.</p>
<p class="C1 V8">Anzitutto rendo grazie al mio Dio per mezzo di Gesù Cristo riguardo a tutti voi, perché la fama della vostra fede si espande in tutto il mondo.</p>
<p class="C1 V9">Quel Dio, al quale rendo culto nel mio spirito annunziando il vangelo del Figlio suo, mi è testimone che io mi ricordo sempre di voi,</p>
<p class="C1 V10">chiedendo sempre nelle mie preghiere che per volontà di Dio mi si apra una strada per venire fino a voi.</p>
<p class="C1 V11">Ho infatti un vivo desiderio di vedervi per comunicarvi qualche dono spirituale perché ne siate fortificati,</p>
<p class="C1 V12">o meglio, per rinfrancarmi con voi e tra voi mediante la fede che abbiamo in comune, voi e io.</p>
<p class="C1 V13">Non voglio pertanto che ignoriate, fratelli, che più volte mi sono proposto di venire fino a voi - ma finora ne sono stato impedito - per raccogliere qualche frutto anche tra voi, come tra gli altri Gentili.</p>
<p class="C1 V14">Poiché sono in debito verso i Greci come verso i barbari, verso i dotti come verso gli ignoranti:</p>
<p class="C1 V15">sono quindi pronto, per quanto sta in me, a predicare il vangelo anche a voi di Roma.</p>
<p class="C1 V16">Io infatti non mi vergogno del vangelo, poiché è potenza di Dio per la salvezza di chiunque crede, del Giudeo prima e poi del Greco.</p>
<p class="C1 V17">È in esso che si rivela la giustizia di Dio di fede in fede, come sta scritto: Il giusto vivrà mediante la fede.</p>
<p class="C1 V18">In realtà l'ira di Dio si rivela dal cielo contro ogni empietà e ogni ingiustizia di uomini che soffocano la verità nell'ingiustizia,</p>
<p class="C1 V19">poiché ciò che di Dio si può conoscere è loro manifesto; Dio stesso lo ha loro manifestato.</p>
<p class="C1 V20">Infatti, dalla creazione del mondo in poi, le sue perfezioni invisibili possono essere contemplate con l'intelletto nelle opere da lui compiute, come la sua eterna potenza e divinità;</p>
<p class="C1 V21">essi sono dunque inescusabili, perché, pur conoscendo Dio, non gli hanno dato gloria né gli hanno reso grazie come a Dio, ma hanno vaneggiato nei loro ragionamenti e si è ottenebrata la loro mente ottusa.</p>
<p class="C1 V22">Mentre si dichiaravano sapienti, sono diventati stolti</p>
<p class="C1 V23">e hanno cambiato la gloria dell'incorruttibile Dio con l'immagine e la figura dell'uomo corruttibile, di uccelli, di quadrupedi e di rettili.</p>
<p class="C1 V24">Perciò Dio li ha abbandonati all'impurità secondo i desideri del loro cuore, sì da disonorare fra di loro i propri corpi,</p>
<p class="C1 V25">poiché essi hanno cambiato la verità di Dio con la menzogna e hanno venerato e adorato la creatura al posto del creatore, che è benedetto nei secoli. Amen.</p>
<p class="C1 V26">Per questo Dio li ha abbandonati a passioni infami; le loro donne hanno cambiato i rapporti naturali in rapporti contro natura.</p>
<p class="C1 V27">Egualmente anche gli uomini, lasciando il rapporto naturale con la donna, si sono accesi di passione gli uni per gli altri, commettendo atti ignominiosi uomini con uomini, ricevendo così in se stessi la punizione che s'addiceva al loro traviamento.</p>
<p class="C1 V28">E poiché hanno disprezzato la conoscenza di Dio, Dio li ha abbandonati in balìa d'una intelligenza depravata, sicché commettono ciò che è indegno,</p>
<p class="C1 V29">colmi come sono di ogni sorta di ingiustizia, di malvagità, di cupidigia, di malizia; pieni d'invidia, di omicidio, di rivalità, di frodi, di malignità; diffamatori,</p>
<p class="C1 V30">maldicenti, nemici di Dio, oltraggiosi, superbi, fanfaroni, ingegnosi nel male, ribelli ai genitori,</p>
<p class="C1 V31">insensati, sleali, senza cuore, senza misericordia.</p>
<p class="C1 V32">E pur conoscendo il giudizio di Dio, che cioè gli autori di tali cose meritano la morte, non solo continuano a farle, ma anche approvano chi le fa.</p>
<p class="C2 V1">Sei dunque inescusabile, chiunque tu sia, o uomo che giudichi; perché mentre giudichi gli altri, condanni te stesso; infatti, tu che giudichi, fai le medesime cose.</p>
<p class="C2 V2">Eppure noi sappiamo che il giudizio di Dio è secondo verità contro quelli che commettono tali cose.</p>
<p class="C2 V3">Pensi forse, o uomo che giudichi quelli che commettono tali azioni e intanto le fai tu stesso, di sfuggire al giudizio di Dio?</p>
<p class="C2 V4">O ti prendi gioco della ricchezza della sua bontà, della sua tolleranza e della sua pazienza, senza riconoscere che la bontà di Dio ti spinge alla conversione?</p>
<p class="C2 V5">Tu, però, con la tua durezza e il tuo cuore impenitente accumuli collera su di te per il giorno dell'ira e della rivelazione del giusto giudizio di Dio,</p>
<p class="C2 V6">il quale renderà a ciascuno secondo le sue opere:</p>
<p class="C2 V7">la vita eterna a coloro che perseverando nelle opere di bene cercano gloria, onore e incorruttibilità;</p>
<p class="C2 V8">sdegno ed ira contro coloro che per ribellione resistono alla verità e obbediscono all'ingiustizia.</p>
<p class="C2 V9">Tribolazione e angoscia per ogni uomo che opera il male, per il Giudeo prima e poi per il Greco;</p>
<p class="C2 V10">gloria invece, onore e pace per chi opera il bene, per il Giudeo prima e poi per il Greco,</p>
<p class="C2 V11">perché presso Dio non c'è parzialità.</p>
<p class="C2 V12">Tutti quelli che hanno peccato senza la legge, periranno anche senza la legge; quanti invece hanno peccato sotto la legge, saranno giudicati con la legge.</p>
<p class="C2 V13">Perché non coloro che ascoltano la legge sono giusti davanti a Dio, ma quelli che mettono in pratica la legge saranno giustificati.</p>
<p class="C2 V14">Quando i pagani, che non hanno la legge, per natura agiscono secondo la legge, essi, pur non avendo legge, sono legge a se stessi;</p>
<p class="C2 V15">essi dimostrano che quanto la legge esige è scritto nei loro cuori come risulta dalla testimonianza della loro coscienza e dai loro stessi ragionamenti, che ora li accusano ora li difendono.</p>
<p class="C2 V16">Così avverrà nel giorno in cui Dio giudicherà i segreti degli uomini per mezzo di Gesù Cristo, secondo il mio vangelo.</p>
<p class="C2 V17">Ora, se tu ti vanti di portare il nome di Giudeo e ti riposi sicuro sulla legge, e ti glori di Dio,</p>
<p class="C2 V18">del quale conosci la volontà e, istruito come sei dalla legge, sai discernere ciò che è meglio,</p>
<p class="C2 V19">e sei convinto di esser guida dei ciechi, luce di coloro che sono nelle tenebre,</p>
<p class="C2 V20">educatore degli ignoranti, maestro dei semplici, perché possiedi nella legge l'espressione della sapienza e della verità...</p>
<p class="C2 V21">ebbene, come mai tu, che insegni agli altri, non insegni a te stesso? Tu che predichi di non rubare, rubi?</p>
<p class="C2 V22">Tu che proibisci l'adulterio, sei adùltero? Tu che detesti gli idoli, ne derubi i templi?</p>
<p class="C2 V23">Tu che ti glori della legge, offendi Dio trasgredendo la legge?</p>
<p class="C2 V24">Infatti il nome di Dio è bestemmiato per causa vostra tra i pagani, come sta scritto.</p>
<p class="C2 V25">La circoncisione è utile, sì, se osservi la legge; ma se trasgredisci la legge, con la tua circoncisione sei come uno non circonciso.</p>
<p class="C2 V26">Se dunque chi non è circonciso osserva le prescrizioni della legge, la sua non circoncisione non gli verrà forse contata come circoncisione?</p>
<p class="C2 V27">E così, chi non è circonciso fisicamente, ma osserva la legge, giudicherà te che, nonostante la lettera della legge e la circoncisione, sei un trasgressore della legge.</p>
<p class="C2 V28">Infatti, Giudeo non è chi appare tale all'esterno, e la circoncisione non è quella visibile nella carne;</p>
<p class="C2 V29">ma Giudeo è colui che lo è interiormente e la circoncisione è quella del cuore, nello spirito e non nella lettera; la sua gloria non viene dagli uomini ma da Dio.</p>
<p class="C3 V1">Qual è dunque la superiorità del Giudeo? O quale l'utilità della circoncisione?</p>
<p class="C3 V2">Grande, sotto ogni aspetto. Anzitutto perché a loro sono state affidate le rivelazioni di Dio.</p>
<p class="C3 V3">Che dunque? Se alcuni non hanno creduto, la loro incredulità può forse annullare la fedeltà di Dio?</p>
<p class="C3 V4">Impossibile! Resti invece fermo che Dio è verace e ogni uomo mentitore, come sta scritto: Perché tu sia riconosciuto giusto nelle tue parole e trionfi quando sei giudicato.</p>
<p class="C3 V5">Se però la nostra ingiustizia mette in risalto la giustizia di Dio, che diremo? Forse è ingiusto Dio quando riversa su di noi la sua ira? Parlo alla maniera umana.</p>
<p class="C3 V6">Impossibile! Altrimenti, come potrà Dio giudicare il mondo?</p>
<p class="C3 V7">Ma se per la mia menzogna la verità di Dio risplende per sua gloria, perché dunque sono ancora giudicato come peccatore?</p>
<p class="C3 V8">Perché non dovremmo fare il male affinché venga il bene, come alcuni - la cui condanna è ben giusta - ci calunniano, dicendo che noi lo affermiamo?</p>
<p class="C3 V9">Che dunque? Dobbiamo noi ritenerci superiori? Niente affatto! Abbiamo infatti dimostrato precedentemente che Giudei e Greci, tutti, sono sotto il dominio del peccato,</p>
<p class="C3 V10">come sta scritto: Non c'è nessun giusto, nemmeno uno,</p>
<p class="C3 V11">non c'è sapiente, non c'è chi cerchi Dio!</p>
<p class="C3 V12">Tutti hanno traviato e si son pervertiti; non c'è chi compia il bene, non ce n'è neppure uno.</p>
<p class="C3 V13">La loro gola è un sepolcro spalancato, tramano inganni con la loro lingua, veleno di serpenti è sotto le loro labbra,</p>
<p class="C3 V14">la loro bocca è piena di maledizione e di amarezza.</p>
<p class="C3 V15">I loro piedi corrono a versare il sangue;</p>
<p class="C3 V16">strage e rovina è sul loro cammino</p>
<p class="C3 V17">e la via della pace non conoscono.</p>
<p class="C3 V18">Non c'è timore di Dio davanti ai loro occhi.</p>
<p class="C3 V19">Ora, noi sappiamo che tutto ciò che dice la legge lo dice per quelli che sono sotto la legge, perché sia chiusa ogni bocca e tutto il mondo sia riconosciuto colpevole di fronte a Dio.</p>
<p class="C3 V20">Infatti in virtù delle opere della legge nessun uomo sarà giustificato davanti a lui, perché per mezzo della legge si ha solo la conoscenza del peccato.</p>
<p class="C3 V21">Ora invece, indipendentemente dalla legge, si è manifestata la giustizia di Dio, testimoniata dalla legge e dai profeti;</p>
<p class="C3 V22">giustizia di Dio per mezzo della fede in Gesù Cristo, per tutti quelli che credono. E non c'è distinzione:</p>
<p class="C3 V23">tutti hanno peccato e sono privi della gloria di Dio,</p>
<p class="C3 V24">ma sono giustificati gratuitamente per la sua grazia, in virtù della redenzione realizzata da Cristo Gesù.</p>
<p class="C3 V25">Dio lo ha prestabilito a servire come strumento di espiazione per mezzo della fede, nel suo sangue, al fine di manifestare la sua giustizia, dopo la tolleranza usata verso i peccati passati,</p>
<p class="C3 V26">nel tempo della divina pazienza. Egli manifesta la sua giustizia nel tempo presente, per essere giusto e giustificare chi ha fede in Gesù.</p>
<p class="C3 V27">Dove sta dunque il vanto? Esso è stato escluso! Da quale legge? Da quella delle opere? No, ma dalla legge della fede.</p>
<p class="C3 V28">Noi riteniamo infatti che l'uomo è giustificato per la fede indipendentemente dalle opere della legge.</p>
<p class="C3 V29">Forse Dio è Dio soltanto dei Giudei? Non lo è anche dei pagani? Certo, anche dei pagani!</p>
<p class="C3 V30">Poiché non c'è che un solo Dio, il quale giustificherà per la fede i circoncisi, e per mezzo della fede anche i non circoncisi.</p>
<p class="C3 V31">Togliamo dunque ogni valore alla legge mediante la fede? Nient'affatto, anzi confermiamo la legge.</p>
<p class="C4 V1">Che diremo dunque di Abramo, nostro antenato secondo la carne?</p>
<p class="C4 V2">Se infatti Abramo è stato giustificato per le opere, certo ha di che gloriarsi, ma non davanti a Dio.</p>
<p class="C4 V3">Ora, che cosa dice la Scrittura? Abramo ebbe fede in Dio e ciò gli fu accreditato come giustizia.</p>
<p class="C4 V4">A chi lavora, il salario non viene calcolato come un dono, ma come debito;</p>
<p class="C4 V5">a chi invece non lavora, ma crede in colui che giustifica l'empio, la sua fede gli viene accreditata come giustizia.</p>
<p class="C4 V6">Così anche Davide proclama beato l'uomo a cui Dio accredita la giustizia indipendentemente dalle opere:</p>
<p class="C4 V7">Beati quelli le cui iniquità sono state perdonate e i peccati sono stati ricoperti;</p>
<p class="C4 V8">beato l'uomo al quale il Signore non mette in conto il peccato!</p>
<p class="C4 V9">Orbene, questa beatitudine riguarda chi è circonciso o anche chi non è circonciso? Noi diciamo infatti che la fede fu accreditata ad Abramo come giustizia.</p>
<p class="C4 V10">Come dunque gli fu accreditata? Quando era circonciso o quando non lo era? Non certo dopo la circoncisione, ma prima.</p>
<p class="C4 V11">Infatti egli ricevette il segno della circoncisione quale sigillo della giustizia derivante dalla fede che aveva già ottenuta quando non era ancora circonciso; questo perché fosse padre di tutti i non circoncisi che credono e perché anche a loro venisse accreditata la giustizia</p>
<p class="C4 V12">e fosse padre anche dei circoncisi, di quelli che non solo hanno la circoncisione, ma camminano anche sulle orme della fede del nostro padre Abramo prima della sua circoncisione.</p>
<p class="C4 V13">Non infatti in virtù della legge fu data ad Abramo o alla sua discendenza la promessa di diventare erede del mondo, ma in virtù della giustizia che viene dalla fede;</p>
<p class="C4 V14">poiché se diventassero eredi coloro che provengono dalla legge, sarebbe resa vana la fede e nulla la promessa.</p>
<p class="C4 V15">La legge infatti provoca l'ira; al contrario, dove non c'è legge, non c'è nemmeno trasgressione.</p>
<p class="C4 V16">Eredi quindi si diventa per la fede, perché ciò sia per grazia e così la promessa sia sicura per tutta la discendenza, non soltanto per quella che deriva dalla legge, ma anche per quella che deriva dalla fede di Abramo, il quale è padre di tutti noi.</p>
<p class="C4 V17">Infatti sta scritto: Ti ho costituito padre di molti popoli; [è nostro padre] davanti al Dio nel quale credette, che dà vita ai morti e chiama all'esistenza le cose che ancora non esistono.</p>
<p class="C4 V18">Egli ebbe fede sperando contro ogni speranza e così divenne padre di molti popoli, come gli era stato detto: Così sarà la tua discendenza.</p>
<p class="C4 V19">Egli non vacillò nella fede, pur vedendo già come morto il proprio corpo - aveva circa cento anni - e morto il seno di Sara.</p>
<p class="C4 V20">Per la promessa di Dio non esitò con incredulità, ma si rafforzò nella fede e diede gloria a Dio,</p>
<p class="C4 V21">pienamente convinto che quanto egli aveva promesso era anche capace di portarlo a compimento.</p>
<p class="C4 V22">Ecco perché gli fu accreditato come giustizia.</p>
<p class="C4 V23">E non soltanto per lui è stato scritto che gli fu accreditato come giustizia,</p>
<p class="C4 V24">ma anche per noi, ai quali sarà egualmente accreditato: a noi che crediamo in colui che ha risuscitato dai morti Gesù nostro Signore,</p>
<p class="C4 V25">il quale è stato messo a morte per i nostri peccati ed è stato risuscitato per la nostra giustificazione.</p>
<p class="C5 V1">Giustificati dunque per la fede, noi siamo in pace con Dio per mezzo del Signore nostro Gesù Cristo;</p>
<p class="C5 V2">per suo mezzo abbiamo anche ottenuto, mediante la fede, di accedere a questa grazia nella quale ci troviamo e ci vantiamo nella speranza della gloria di Dio.</p>
<p class="C5 V3">E non soltanto questo: noi ci vantiamo anche nelle tribolazioni, ben sapendo che la tribolazione produce pazienza, la pazienza una virtù provata</p>
<p class="C5 V4">e la virtù provata la speranza.</p>
<p class="C5 V5">La speranza poi non delude, perché l'amore di Dio è stato riversato nei nostri cuori per mezzo dello Spirito Santo che ci è stato dato.</p>
<p class="C5 V6">Infatti, mentre noi eravamo ancora peccatori, Cristo morì per gli empi nel tempo stabilito.</p>
<p class="C5 V7">Ora, a stento si trova chi sia disposto a morire per un giusto; forse ci può essere chi ha il coraggio di morire per una persona dabbene.</p>
<p class="C5 V8">Ma Dio dimostra il suo amore verso di noi perché, mentre eravamo ancora peccatori, Cristo è morto per noi.</p>
<p class="C5 V9">A maggior ragione ora, giustificati per il suo sangue, saremo salvati dall'ira per mezzo di lui.</p>
<p class="C5 V10">Se infatti, quand'eravamo nemici, siamo stati riconciliati con Dio per mezzo della morte del Figlio suo, molto più ora che siamo riconciliati, saremo salvati mediante la sua vita.</p>
<p class="C5 V11">Non solo, ma ci gloriamo pure in Dio, per mezzo del Signore nostro Gesù Cristo, dal quale ora abbiamo ottenuto la riconciliazione.</p>
<p class="C5 V12">Quindi, come a causa di un solo uomo il peccato è entrato nel mondo e con il peccato la morte, così anche la morte ha raggiunto tutti gli uomini, perché tutti hanno peccato.</p>
<p class="C5 V13">Fino alla legge infatti c'era peccato nel mondo e, anche se il peccato non può essere imputato quando manca la legge,</p>
<p class="C5 V14">la morte regnò da Adamo fino a Mosè anche su quelli che non avevano peccato con una trasgressione simile a quella di Adamo, il quale è figura di colui che doveva venire.</p>
<p class="C5 V15">Ma il dono di grazia non è come la caduta: se infatti per la caduta di uno solo morirono tutti, molto di più la grazia di Dio e il dono concesso in grazia di un solo uomo, Gesù Cristo, si sono riversati in abbondanza su tutti gli uomini.</p>
<p class="C5 V16">E non è accaduto per il dono di grazia come per il peccato di uno solo: il giudizio partì da un solo atto per la condanna, il dono di grazia invece da molte cadute per la giustificazione.</p>
<p class="C5 V17">Infatti se per la caduta di uno solo la morte ha regnato a causa di quel solo uomo, molto di più quelli che ricevono l'abbondanza della grazia e del dono della giustizia regneranno nella vita per mezzo del solo Gesù Cristo.</p>
<p class="C5 V18">Come dunque per la colpa di uno solo si è riversata su tutti gli uomini la condanna, così anche per l'opera di giustizia di uno solo si riversa su tutti gli uomini la giustificazione che dà vita.</p>
<p class="C5 V19">Similmente, come per la disobbedienza di uno solo tutti sono stati costituiti peccatori, così anche per l'obbedienza di uno solo tutti saranno costituiti giusti.</p>
<p class="C5 V20">La legge poi sopraggiunse a dare piena coscienza della caduta, ma laddove è abbondato il peccato, ha sovrabbondato la grazia,</p>
<p class="C5 V21">perché come il peccato aveva regnato con la morte, così regni anche la grazia con la giustizia per la vita eterna, per mezzo di Gesù Cristo nostro Signore.</p>
<p class="C6 V1">Che diremo dunque? Continuiamo a restare nel peccato perché abbondi la grazia?</p>
<p class="C6 V2">È assurdo! Noi che già siamo morti al peccato, come potremo ancora vivere nel peccato?</p>
<p class="C6 V3">O non sapete che quanti siamo stati battezzati in Cristo Gesù, siamo stati battezzati nella sua morte?</p>
<p class="C6 V4">Per mezzo del battesimo siamo dunque stati sepolti insieme a lui nella morte, perché come Cristo fu risuscitato dai morti per mezzo della gloria del Padre, così anche noi possiamo camminare in una vita nuova.</p>
<p class="C6 V5">Se infatti siamo stati completamente uniti a lui con una morte simile alla sua, lo saremo anche con la sua risurrezione.</p>
<p class="C6 V6">Sappiamo bene che il nostro uomo vecchio è stato crocifisso con lui, perché fosse distrutto il corpo del peccato, e noi non fossimo più schiavi del peccato.</p>
<p class="C6 V7">Infatti chi è morto, è ormai libero dal peccato.</p>
<p class="C6 V8">Ma se siamo morti con Cristo, crediamo che anche vivremo con lui,</p>
<p class="C6 V9">sapendo che Cristo risuscitato dai morti non muore più; la morte non ha più potere su di lui.</p>
<p class="C6 V10">Per quanto riguarda la sua morte, egli morì al peccato una volta per tutte; ora invece per il fatto che egli vive, vive per Dio.</p>
<p class="C6 V11">Così anche voi consideratevi morti al peccato, ma viventi per Dio, in Cristo Gesù.</p>
<p class="C6 V12">Non regni più dunque il peccato nel vostro corpo mortale, sì da sottomettervi ai suoi desideri;</p>
<p class="C6 V13">non offrite le vostre membra come strumenti di ingiustizia al peccato, ma offrite voi stessi a Dio come vivi tornati dai morti e le vostre membra come strumenti di giustizia per Dio.</p>
<p class="C6 V14">Il peccato infatti non dominerà più su di voi poiché non siete più sotto la legge, ma sotto la grazia.</p>
<p class="C6 V15">Che dunque? Dobbiamo commettere peccati perché non siamo più sotto la legge, ma sotto la grazia? È assurdo!</p>
<p class="C6 V16">Non sapete voi che, se vi mettete a servizio di qualcuno come schiavi per obbedirgli, siete schiavi di colui al quale servite: sia del peccato che porta alla morte, sia dell'obbedienza che conduce alla giustizia?</p>
<p class="C6 V17">Rendiamo grazie a Dio, perché voi eravate schiavi del peccato, ma avete obbedito di cuore a quell'insegnamento che vi è stato trasmesso</p>
<p class="C6 V18">e così, liberati dal peccato, siete diventati servi della giustizia.</p>
<p class="C6 V19">Parlo con esempi umani, a causa della debolezza della vostra carne. Come avete messo le vostre membra a servizio dell'impurità e dell'iniquità a pro dell'iniquità, così ora mettete le vostre membra a servizio della giustizia per la vostra santificazione.</p>
<p class="C6 V20">Quando infatti eravate sotto la schiavitù del peccato, eravate liberi nei riguardi della giustizia.</p>
<p class="C6 V21">Ma quale frutto raccoglievate allora da cose di cui ora vi vergognate? Infatti il loro destino è la morte.</p>
<p class="C6 V22">Ora invece, liberati dal peccato e fatti servi di Dio, voi raccogliete il frutto che vi porta alla santificazione e come destino avete la vita eterna.</p>
<p class="C6 V23">Perché il salario del peccato è la morte; ma il dono di Dio è la vita eterna in Cristo Gesù nostro Signore.</p>
<p class="C7 V1">O forse ignorate, fratelli - parlo a gente esperta di legge - che la legge ha potere sull'uomo solo per il tempo in cui egli vive?</p>
<p class="C7 V2">La donna sposata, infatti, è legata dalla legge al marito finché egli vive; ma se il marito muore, è libera dalla legge che la lega al marito.</p>
<p class="C7 V3">Essa sarà dunque chiamata adultera se, mentre vive il marito, passa a un altro uomo, ma se il marito muore, essa è libera dalla legge e non è più adultera se passa a un altro uomo.</p>
<p class="C7 V4">Alla stessa maniera, fratelli miei, anche voi, mediante il corpo di Cristo, siete stati messi a morte quanto alla legge, per appartenere ad un altro, cioè a colui che fu risuscitato dai morti, affinché noi portiamo frutti per Dio.</p>
<p class="C7 V5">Quando infatti eravamo nella carne, le passioni peccaminose, stimolate dalla legge, si scatenavano nelle nostre membra al fine di portare frutti per la morte.</p>
<p class="C7 V6">Ora però siamo stati liberati dalla legge, essendo morti a ciò che ci teneva prigionieri, per servire nel regime nuovo dello Spirito e non nel regime vecchio della lettera.</p>
<p class="C7 V7">Che diremo dunque? Che la legge è peccato? No certamente! Però io non ho conosciuto il peccato se non per la legge, né avrei conosciuto la concupiscenza, se la legge non avesse detto: Non desiderare.</p>
<p class="C7 V8">Prendendo pertanto occasione da questo comandamento, il peccato scatenò in me ogni sorta di desideri. Senza la legge infatti il peccato è morto</p>
<p class="C7 V9">e io un tempo vivevo senza la legge. Ma, sopraggiunto quel comandamento, il peccato ha preso vita</p>
<p class="C7 V10">e io sono morto; la legge, che doveva servire per la vita, è divenuta per me motivo di morte.</p>
<p class="C7 V11">Il peccato infatti, prendendo occasione dal comandamento, mi ha sedotto e per mezzo di esso mi ha dato la morte.</p>
<p class="C7 V12">Così la legge è santa e santo e giusto e buono è il comandamento.</p>
<p class="C7 V13">Ciò che è bene è allora diventato morte per me? No davvero! È invece il peccato: esso per rivelarsi peccato mi ha dato la morte servendosi di ciò che è bene, perché il peccato apparisse oltre misura peccaminoso per mezzo del comandamento.</p>
<p class="C7 V14">Sappiamo infatti che la legge è spirituale, mentre io sono di carne, venduto come schiavo del peccato.</p>
<p class="C7 V15">Io non riesco a capire neppure ciò che faccio: infatti non quello che voglio io faccio, ma quello che detesto.</p>
<p class="C7 V16">Ora, se faccio quello che non voglio, io riconosco che la legge è buona;</p>
<p class="C7 V17">quindi non sono più io a farlo, ma il peccato che abita in me.</p>
<p class="C7 V18">Io so infatti che in me, cioè nella mia carne, non abita il bene; c'è in me il desiderio del bene, ma non la capacità di attuarlo;</p>
<p class="C7 V19">infatti io non compio il bene che voglio, ma il male che non voglio.</p>
<p class="C7 V20">Ora, se faccio quello che non voglio, non sono più io a farlo, ma il peccato che abita in me.</p>
<p class="C7 V21">Io trovo dunque in me questa legge: quando voglio fare il bene, il male è accanto a me.</p>
<p class="C7 V22">Infatti acconsento nel mio intimo alla legge di Dio,</p>
<p class="C7 V23">ma nelle mie membra vedo un'altra legge, che muove guerra alla legge della mia mente e mi rende schiavo della legge del peccato che è nelle mie membra.</p>
<p class="C7 V24">Sono uno sventurato! Chi mi libererà da questo corpo votato alla morte?</p>
<p class="C7 V25">Siano rese grazie a Dio per mezzo di Gesù Cristo nostro Signore! Io dunque, con la mente, servo la legge di Dio, con la carne invece la legge del peccato.</p>
<p class="C8 V1">Non c'è dunque più nessuna condanna per quelli che sono in Cristo Gesù.</p>
<p class="C8 V2">Poiché la legge dello Spirito che dà vita in Cristo Gesù ti ha liberato dalla legge del peccato e della morte.</p>
<p class="C8 V3">Infatti ciò che era impossibile alla legge, perché la carne la rendeva impotente, Dio lo ha reso possibile: mandando il proprio Figlio in una carne simile a quella del peccato e in vista del peccato, egli ha condannato il peccato nella carne,</p>
<p class="C8 V4">perché la giustizia della legge si adempisse in noi, che non camminiamo secondo la carne ma secondo lo Spirito.</p>
<p class="C8 V5">Quelli infatti che vivono secondo la carne, pensano alle cose della carne; quelli invece che vivono secondo lo Spirito, alle cose dello Spirito.</p>
<p class="C8 V6">Ma i desideri della carne portano alla morte, mentre i desideri dello Spirito portano alla vita e alla pace.</p>
<p class="C8 V7">Infatti i desideri della carne sono in rivolta contro Dio, perché non si sottomettono alla sua legge e neanche lo potrebbero.</p>
<p class="C8 V8">Quelli che vivono secondo la carne non possono piacere a Dio.</p>
<p class="C8 V9">Voi però non siete sotto il dominio della carne, ma dello Spirito, dal momento che lo Spirito di Dio abita in voi. Se qualcuno non ha lo Spirito di Cristo, non gli appartiene.</p>
<p class="C8 V10">E se Cristo è in voi, il vostro corpo è morto a causa del peccato, ma lo spirito è vita a causa della giustificazione.</p>
<p class="C8 V11">E se lo Spirito di colui che ha risuscitato Gesù dai morti abita in voi, colui che ha risuscitato Cristo dai morti darà la vita anche ai vostri corpi mortali per mezzo del suo Spirito che abita in voi.</p>
<p class="C8 V12">Così dunque fratelli, noi siamo debitori, ma non verso la carne per vivere secondo la carne;</p>
<p class="C8 V13">poiché se vivete secondo la carne, voi morirete; se invece con l'aiuto dello Spirito voi fate morire le opere del corpo, vivrete.</p>
<p class="C8 V14">Tutti quelli infatti che sono guidati dallo Spirito di Dio, costoro sono figli di Dio.</p>
<p class="C8 V15">E voi non avete ricevuto uno spirito da schiavi per ricadere nella paura, ma avete ricevuto uno spirito da figli adottivi per mezzo del quale gridiamo: «Abbà, Padre!».</p>
<p class="C8 V16">Lo Spirito stesso attesta al nostro spirito che siamo figli di Dio.</p>
<p class="C8 V17">E se siamo figli, siamo anche eredi: eredi di Dio, coeredi di Cristo, se veramente partecipiamo alle sue sofferenze per partecipare anche alla sua gloria.</p>
<p class="C8 V18">Io ritengo, infatti, che le sofferenze del momento presente non sono paragonabili alla gloria futura che dovrà essere rivelata in noi.</p>
<p class="C8 V19">La creazione stessa attende con impazienza la rivelazione dei figli di Dio;</p>
<p class="C8 V20">essa infatti è stata sottomessa alla caducità - non per suo volere, ma per volere di colui che l'ha sottomessa - e nutre la speranza</p>
<p class="C8 V21">di essere lei pure liberata dalla schiavitù della corruzione, per entrare nella libertà della gloria dei figli di Dio.</p>
<p class="C8 V22">Sappiamo bene infatti che tutta la creazione geme e soffre fino ad oggi nelle doglie del parto;</p>
<p class="C8 V23">essa non è la sola, ma anche noi, che possediamo le primizie dello Spirito, gemiamo interiormente aspettando l'adozione a figli, la redenzione del nostro corpo.</p>
<p class="C8 V24">Poiché nella speranza noi siamo stati salvati. Ora, ciò che si spera, se visto, non è più speranza; infatti, ciò che uno già vede, come potrebbe ancora sperarlo?</p>
<p class="C8 V25">Ma se speriamo quello che non vediamo, lo attendiamo con perseveranza.</p>
<p class="C8 V26">Allo stesso modo anche lo Spirito viene in aiuto alla nostra debolezza, perché nemmeno sappiamo che cosa sia conveniente domandare, ma lo Spirito stesso intercede con insistenza per noi, con gemiti inesprimibili;</p>
<p class="C8 V27">e colui che scruta i cuori sa quali sono i desideri dello Spirito, poiché egli intercede per i credenti secondo i disegni di Dio.</p>
<p class="C8 V28">Del resto, noi sappiamo che tutto concorre al bene di coloro che amano Dio, che sono stati chiamati secondo il suo disegno.</p>
<p class="C8 V29">Poiché quelli che egli da sempre ha conosciuto li ha anche predestinati ad essere conformi all'immagine del Figlio suo, perché egli sia il primogenito tra molti fratelli;</p>
<p class="C8 V30">quelli poi che ha predestinati li ha anche chiamati; quelli che ha chiamati li ha anche giustificati; quelli che ha giustificati li ha anche glorificati.</p>
<p class="C8 V31">Che diremo dunque in proposito? Se Dio è per noi, chi sarà contro di noi?</p>
<p class="C8 V32">Egli che non ha risparmiato il proprio Figlio, ma lo ha dato per tutti noi, come non ci donerà ogni cosa insieme con lui?</p>
<p class="C8 V33">Chi accuserà gli eletti di Dio? Dio giustifica.</p>
<p class="C8 V34">Chi condannerà? Cristo Gesù, che è morto, anzi, che è risuscitato, sta alla destra di Dio e intercede per noi?</p>
<p class="C8 V35">Chi ci separerà dunque dall'amore di Cristo? Forse la tribolazione, l'angoscia, la persecuzione, la fame, la nudità, il pericolo, la spada?</p>
<p class="C8 V36">Proprio come sta scritto: Per causa tua siamo messi a morte tutto il giorno, siamo trattati come pecore da macello.</p>
<p class="C8 V37">Ma in tutte queste cose noi siamo più che vincitori per virtù di colui che ci ha amati.</p>
<p class="C8 V38">Io sono infatti persuaso che né morte né vita, né angeli né principati, né presente né avvenire,</p>
<p class="C8 V39">né potenze, né altezza né profondità, né alcun'altra creatura potrà mai separarci dall'amore di Dio, in Cristo Gesù, nostro Signore.</p>
<p class="C9 V1">Dico la verità in Cristo, non mentisco, e la mia coscienza me ne dà testimonianza nello Spirito Santo:</p>
<p class="C9 V2">ho nel cuore un grande dolore e una sofferenza continua.</p>
<p class="C9 V3">Vorrei infatti essere io stesso anàtema, separato da Cristo a vantaggio dei miei fratelli, miei consanguinei secondo la carne.</p>
<p class="C9 V4">Essi sono Israeliti e possiedono l'adozione a figli, la gloria, le alleanze, la legislazione, il culto, le promesse,</p>
<p class="C9 V5">i patriarchi; da essi proviene Cristo secondo la carne, egli che è sopra ogni cosa, Dio benedetto nei secoli. Amen.</p>
<p class="C9 V6">Tuttavia la parola di Dio non è venuta meno. Infatti non tutti i discendenti di Israele sono Israele,</p>
<p class="C9 V7">né per il fatto di essere discendenza di Abramo sono tutti suoi figli. No, ma: in Isacco ti sarà data una discendenza,</p>
<p class="C9 V8">cioè: non sono considerati figli di Dio i figli della carne, ma come discendenza sono considerati solo i figli della promessa.</p>
<p class="C9 V9">Queste infatti sono le parole della promessa: Io verrò in questo tempo e Sara avrà un figlio.</p>
<p class="C9 V10">E non è tutto; c'è anche Rebecca che ebbe figli da un solo uomo, Isacco nostro padre:</p>
<p class="C9 V11">quando essi ancora non eran nati e nulla avevano fatto di bene o di male - perché rimanesse fermo il disegno divino fondato sull'elezione non in base alle opere, ma alla volontà di colui che chiama -</p>
<p class="C9 V12">le fu dichiarato: Il maggiore sarà sottomesso al minore,</p>
<p class="C9 V13">come sta scritto: Ho amato Giacobbe e ho odiato Esaù.</p>
<p class="C9 V14">Che diremo dunque? C'è forse ingiustizia da parte di Dio? No certamente!</p>
<p class="C9 V15">Egli infatti dice a Mosè: Userò misericordia con chi vorrò, e avrò pietà di chi vorrò averla.</p>
<p class="C9 V16">Quindi non dipende dalla volontà né dagli sforzi dell'uomo, ma da Dio che usa misericordia.</p>
<p class="C9 V17">Dice infatti la Scrittura al faraone: Ti ho fatto sorgere per manifestare in te la mia potenza e perché il mio nome sia proclamato in tutta la terra.</p>
<p class="C9 V18">Dio quindi usa misericordia con chi vuole e indurisce chi vuole</p>
<p class="C9 V19">Mi potrai però dire: «Ma allora perché ancora rimprovera? Chi può infatti resistere al suo volere?».</p>
<p class="C9 V20">O uomo, tu chi sei per disputare con Dio? Oserà forse dire il vaso plasmato a colui che lo plasmò: «Perché mi hai fatto così?».</p>
<p class="C9 V21">Forse il vasaio non è padrone dell'argilla, per fare con la medesima pasta un vaso per uso nobile e uno per uso volgare?</p>
<p class="C9 V22">Se pertanto Dio, volendo manifestare la sua ira e far conoscere la sua potenza, ha sopportato con grande pazienza vasi di collera, già pronti per la perdizione,</p>
<p class="C9 V23">e questo per far conoscere la ricchezza della sua gloria verso vasi di misericordia, da lui predisposti alla gloria,</p>
<p class="C9 V24">cioè verso di noi, che egli ha chiamati non solo tra i Giudei ma anche tra i pagani, che potremmo dire?</p>
<p class="C9 V25">Esattamente come dice Osea: Chiamerò mio popolo quello che non era mio popolo e mia diletta quella che non era la diletta.</p>
<p class="C9 V26">E avverrà che nel luogo stesso dove fu detto loro: «Voi non siete mio popolo», là saranno chiamati figli del Dio vivente.</p>
<p class="C9 V27">E quanto a Israele, Isaia esclama: Se anche il numero dei figli d'Israele fosse come la sabbia del mare, sarà salvato solo il resto;</p>
<p class="C9 V28">perché con pienezza e rapidità il Signore compirà la sua parola sopra la terra.</p>
<p class="C9 V29">E ancora secondo ciò che predisse Isaia: Se il Signore degli eserciti non ci avesse lasciato una discendenza, saremmo divenuti come Sòdoma e resi simili a Gomorra.</p>
<p class="C9 V30">Che diremo dunque? Che i pagani, che non ricercavano la giustizia, hanno raggiunto la giustizia: la giustizia però che deriva dalla fede;</p>
<p class="C9 V31">mentre Israele, che ricercava una legge che gli desse la giustizia, non è giunto alla pratica della legge.</p>
<p class="C9 V32">E perché mai? Perché non la ricercava dalla fede, ma come se derivasse dalle opere. Hanno urtato così contro la pietra d'inciampo,</p>
<p class="C9 V33">come sta scritto: Ecco che io pongo in Sion una pietra di scandalo e un sasso d'inciampo; ma chi crede in lui non sarà deluso.</p>
<p class="C10 V1">Fratelli, il desiderio del mio cuore e la mia preghiera sale a Dio per la loro salvezza.</p>
<p class="C10 V2">Rendo infatti loro testimonianza che hanno zelo per Dio, ma non secondo una retta conoscenza;</p>
<p class="C10 V3">poiché, ignorando la giustizia di Dio e cercando di stabilire la propria, non si sono sottomessi alla giustizia di Dio.</p>
<p class="C10 V4">Ora, il termine della legge è Cristo, perché sia data la giustizia a chiunque crede.</p>
<p class="C10 V5">Mosè infatti descrive la giustizia che viene dalla legge così: L'uomo che la pratica vivrà per essa.</p>
<p class="C10 V6">Invece la giustizia che viene dalla fede parla così: Non dire nel tuo cuore: Chi salirà al cielo? Questo significa farne discendere Cristo;</p>
<p class="C10 V7">oppure: Chi discenderà nell'abisso? Questo significa far risalire Cristo dai morti.</p>
<p class="C10 V8">Che dice dunque? Vicino a te è la parola, sulla tua bocca e nel tuo cuore: cioè la parola della fede che noi predichiamo.</p>
<p class="C10 V9">Poiché se confesserai con la tua bocca che Gesù è il Signore, e crederai con il tuo cuore che Dio lo ha risuscitato dai morti, sarai salvo.</p>
<p class="C10 V10">Con il cuore infatti si crede per ottenere la giustizia e con la bocca si fa la professione di fede per avere la salvezza.</p>
<p class="C10 V11">Dice infatti la Scrittura: Chiunque crede in lui non sarà deluso.</p>
<p class="C10 V12">Poiché non c'è distinzione fra Giudeo e Greco, dato che lui stesso è il Signore di tutti, ricco verso tutti quelli che l'invocano.</p>
<p class="C10 V13">Infatti: Chiunque invocherà il nome del Signore sarà salvato.</p>
<p class="C10 V14">Ora, come potranno invocarlo senza aver prima creduto in lui? E come potranno credere, senza averne sentito parlare? E come potranno sentirne parlare senza uno che lo annunzi?</p>
<p class="C10 V15">E come lo annunzieranno, senza essere prima inviati? Come sta scritto: Quanto son belli i piedi di coloro che recano un lieto annunzio di bene!</p>
<p class="C10 V16">Ma non tutti hanno obbedito al vangelo. Lo dice Isaia: Signore, chi ha creduto alla nostra predicazione?</p>
<p class="C10 V17">La fede dipende dunque dalla predicazione e la predicazione a sua volta si attua per la parola di Cristo.</p>
<p class="C10 V18">Ora io dico: Non hanno forse udito? Tutt'altro: per tutta la terra è corsa la loro voce, e fino ai confini del mondo le loro parole.</p>
<p class="C10 V19">E dico ancora: Forse Israele non ha compreso? Già per primo Mosè dice: Io vi renderò gelosi di un popolo che non è popolo; contro una nazione senza intelligenza susciterò il vostro sdegno.</p>
<p class="C10 V20">Isaia poi arriva fino ad affermare: Sono stato trovato da quelli che non mi cercavano, mi sono manifestato a quelli che non si rivolgevano a me,</p>
<p class="C10 V21">mentre di Israele dice: Tutto il giorno ho steso le mani verso un popolo disobbediente e ribelle!</p>
<p class="C11 V1">Io domando dunque: Dio avrebbe forse ripudiato il suo popolo? Impossibile! Anch'io infatti sono Israelita, della discendenza di Abramo, della tribù di Beniamino.</p>
<p class="C11 V2">Dio non ha ripudiato il suo popolo, che egli ha scelto fin da principio. O non sapete forse ciò che dice la Scrittura, nel passo in cui Elia ricorre a Dio contro Israele?</p>
<p class="C11 V3">Signore, hanno ucciso i tuoi profeti, hanno rovesciato i tuoi altari e io sono rimasto solo e ora vogliono la mia vita.</p>
<p class="C11 V4">Cosa gli risponde però la voce divina? Mi sono riservato settemila uomini, quelli che non hanno piegato il ginocchio davanti a Baal.</p>
<p class="C11 V5">Così anche al presente c'è un resto, conforme a un'elezione per grazia.</p>
<p class="C11 V6">E se lo è per grazia, non lo è per le opere; altrimenti la grazia non sarebbe più grazia.</p>
<p class="C11 V7">Che dire dunque? Israele non ha ottenuto quello che cercava; lo hanno ottenuto invece gli eletti; gli altri sono stati induriti,</p>
<p class="C11 V8">come sta scritto: Dio ha dato loro uno spirito di torpore, occhi per non vedere e orecchi per non sentire, fino al giorno d'oggi.</p>
<p class="C11 V9">E Davide dice: Diventi la loro mensa un laccio, un tranello e un inciampo e serva loro di giusto castigo!</p>
<p class="C11 V10">Siano oscurati i loro occhi sì da non vedere, e fa' loro curvare la schiena per sempre!</p>
<p class="C11 V11">Ora io domando: Forse inciamparono per cadere per sempre? Certamente no. Ma a causa della loro caduta la salvezza è giunta ai pagani, per suscitare la loro gelosia.</p>
<p class="C11 V12">Se pertanto la loro caduta è stata ricchezza del mondo e il loro fallimento ricchezza dei pagani, che cosa non sarà la loro partecipazione totale!</p>
<p class="C11 V13">Pertanto, ecco che cosa dico a voi, Gentili: come apostolo dei Gentili, io faccio onore al mio ministero,</p>
<p class="C11 V14">nella speranza di suscitare la gelosia di quelli del mio sangue e di salvarne alcuni.</p>
<p class="C11 V15">Se infatti il loro rifiuto ha segnato la riconciliazione del mondo, quale potrà mai essere la loro riammissione, se non una risurrezione dai morti?</p>
<p class="C11 V16">Se le primizie sono sante, lo sarà anche tutta la pasta; se è santa la radice, lo saranno anche i rami.</p>
<p class="C11 V17">Se però alcuni rami sono stati tagliati e tu, essendo oleastro, sei stato innestato al loro posto, diventando così partecipe della radice e della linfa dell'olivo,</p>
<p class="C11 V18">non menar tanto vanto contro i rami! Se ti vuoi proprio vantare, sappi che non sei tu che porti la radice, ma è la radice che porta te.</p>
<p class="C11 V19">Dirai certamente: Ma i rami sono stati tagliati perché vi fossi innestato io!</p>
<p class="C11 V20">Bene; essi però sono stati tagliati a causa dell'infedeltà, mentre tu resti lì in ragione della fede. Non montare dunque in superbia, ma temi!</p>
<p class="C11 V21">Se infatti Dio non ha risparmiato quelli che erano rami naturali, tanto meno risparmierà te!</p>
<p class="C11 V22">Considera dunque la bontà e la severità di Dio: severità verso quelli che sono caduti; bontà di Dio invece verso di te, a condizione però che tu sia fedele a questa bontà. Altrimenti anche tu verrai reciso.</p>
<p class="C11 V23">Quanto a loro, se non persevereranno nell'infedeltà, saranno anch'essi innestati; Dio infatti ha la potenza di innestarli di nuovo!</p>
<p class="C11 V24">Se tu infatti sei stato reciso dall'oleastro che eri secondo la tua natura e contro natura sei stato innestato su un olivo buono, quanto più essi, che sono della medesima natura, potranno venire di nuovo innestati sul proprio olivo!</p>
<p class="C11 V25">Non voglio infatti che ignoriate, fratelli, questo mistero, perché non siate presuntuosi: l'indurimento di una parte di Israele è in atto fino a che saranno entrate tutte le genti.</p>
<p class="C11 V26">Allora tutto Israele sarà salvato come sta scritto: Da Sion uscirà il liberatore, egli toglierà le empietà da Giacobbe.</p>
<p class="C11 V27">Sarà questa la mia alleanza con loro quando distruggerò i loro peccati.</p>
<p class="C11 V28">Quanto al vangelo, essi sono nemici, per vostro vantaggio; ma quanto alla elezione, sono amati, a causa dei padri,</p>
<p class="C11 V29">perché i doni e la chiamata di Dio sono irrevocabili!</p>
<p class="C11 V30">Come voi un tempo siete stati disobbedienti a Dio e ora avete ottenuto misericordia per la loro disobbedienza,</p>
<p class="C11 V31">così anch'essi ora sono diventati disobbedienti in vista della misericordia usata verso di voi, perché anch'essi ottengano misericordia.</p>
<p class="C11 V32">Dio infatti ha rinchiuso tutti nella disobbedienza, per usare a tutti misericordia!</p>
<p class="C11 V33">O profondità della ricchezza, della sapienza e della scienza di Dio! Quanto sono imperscrutabili i suoi giudizi e inaccessibili le sue vie!</p>
<p class="C11 V34">Infatti, chi mai ha potuto conoscere il pensiero del Signore? O chi mai è stato suo consigliere?</p>
<p class="C11 V35">O chi gli ha dato qualcosa per primo, sì che abbia a riceverne il contraccambio?</p>
<p class="C11 V36">Poiché da lui, grazie a lui e per lui sono tutte le cose. A lui la gloria nei secoli. Amen.</p>
<p class="C12 V1">Vi esorto dunque, fratelli, per la misericordia di Dio, ad offrire i vostri corpi come sacrificio vivente, santo e gradito a Dio; è questo il vostro culto spirituale.</p>
<p class="C12 V2">Non conformatevi alla mentalità di questo secolo, ma trasformatevi rinnovando la vostra mente, per poter discernere la volontà di Dio, ciò che è buono, a lui gradito e perfetto.</p>
<p class="C12 V3">Per la grazia che mi è stata concessa, io dico a ciascuno di voi: non valutatevi più di quanto è conveniente valutarsi, ma valutatevi in maniera da avere di voi una giusta valutazione, ciascuno secondo la misura di fede che Dio gli ha dato.</p>
<p class="C12 V4">Poiché, come in un solo corpo abbiamo molte membra e queste membra non hanno tutte la medesima funzione,</p>
<p class="C12 V5">così anche noi, pur essendo molti, siamo un solo corpo in Cristo e ciascuno per la sua parte siamo membra gli uni degli altri.</p>
<p class="C12 V6">Abbiamo pertanto doni diversi secondo la grazia data a ciascuno di noi. Chi ha il dono della profezia la eserciti secondo la misura della fede;</p>
<p class="C12 V7">chi ha un ministero attenda al ministero; chi l'insegnamento, all'insegnamento;</p>
<p class="C12 V8">chi l'esortazione, all'esortazione. Chi dà, lo faccia con semplicità; chi presiede, lo faccia con diligenza; chi fa opere di misericordia, le compia con gioia.</p>
<p class="C12 V9">La carità non abbia finzioni: fuggite il male con orrore, attaccatevi al bene;</p>
<p class="C12 V10">amatevi gli uni gli altri con affetto fraterno, gareggiate nello stimarvi a vicenda.</p>
<p class="C12 V11">Non siate pigri nello zelo; siate invece ferventi nello spirito, servite il Signore.</p>
<p class="C12 V12">Siate lieti nella speranza, forti nella tribolazione, perseveranti nella preghiera,</p>
<p class="C12 V13">solleciti per le necessità dei fratelli, premurosi nell'ospitalità.</p>
<p class="C12 V14">Benedite coloro che vi perseguitano, benedite e non maledite.</p>
<p class="C12 V15">Rallegratevi con quelli che sono nella gioia, piangete con quelli che sono nel pianto.</p>
<p class="C12 V16">Abbiate i medesimi sentimenti gli uni verso gli altri; non aspirate a cose troppo alte, piegatevi invece a quelle umili. Non fatevi un'idea troppo alta di voi stessi.</p>
<p class="C12 V17">Non rendete a nessuno male per male. Cercate di compiere il bene davanti a tutti gli uomini.</p>
<p class="C12 V18">Se possibile, per quanto questo dipende da voi, vivete in pace con tutti.</p>
<p class="C12 V19">Non fatevi giustizia da voi stessi, carissimi, ma lasciate fare all'ira divina. Sta scritto infatti: A me la vendetta, sono io che ricambierò, dice il Signore.</p>
<p class="C12 V20">Al contrario, se il tuo nemico ha fame, dagli da mangiare; se ha sete, dagli da bere: facendo questo, infatti, ammasserai carboni ardenti sopra il suo capo.</p>
<p class="C12 V21">Non lasciarti vincere dal male, ma vinci con il bene il male.</p>
<p class="C13 V1">Ciascuno stia sottomesso alle autorità costituite; poiché non c'è autorità se non da Dio e quelle che esistono sono stabilite da Dio.</p>
<p class="C13 V2">Quindi chi si oppone all'autorità, si oppone all'ordine stabilito da Dio. E quelli che si oppongono si attireranno addosso la condanna.</p>
<p class="C13 V3">I governanti infatti non sono da temere quando si fa il bene, ma quando si fa il male. Vuoi non aver da temere l'autorità? Fa' il bene e ne avrai lode,</p>
<p class="C13 V4">poiché essa è al servizio di Dio per il tuo bene. Ma se fai il male, allora temi, perché non invano essa porta la spada; è infatti al servizio di Dio per la giusta condanna di chi opera il male.</p>
<p class="C13 V5">Perciò è necessario stare sottomessi, non solo per timore della punizione, ma anche per ragioni di coscienza.</p>
<p class="C13 V6">Per questo dunque dovete pagare i tributi, perché quelli che sono dediti a questo compito sono funzionari di Dio.</p>
<p class="C13 V7">Rendete a ciascuno ciò che gli è dovuto: a chi il tributo, il tributo; a chi le tasse le tasse; a chi il timore il timore; a chi il rispetto il rispetto.</p>
<p class="C13 V8">Non abbiate alcun debito con nessuno, se non quello di un amore vicendevole; perché chi ama il suo simile ha adempiuto la legge.</p>
<p class="C13 V9">Infatti il precetto: Non commettere adulterio, non uccidere, non rubare, non desiderare e qualsiasi altro comandamento, si riassume in queste parole: Amerai il prossimo tuo come te stesso.</p>
<p class="C13 V10">L'amore non fa nessun male al prossimo: pieno compimento della legge è l'amore.</p>
<p class="C13 V11">Questo voi farete, consapevoli del momento: è ormai tempo di svegliarvi dal sonno, perché la nostra salvezza è più vicina ora di quando diventammo credenti.</p>
<p class="C13 V12">La notte è avanzata, il giorno è vicino. Gettiamo via perciò le opere delle tenebre e indossiamo le armi della luce.</p>
<p class="C13 V13">Comportiamoci onestamente, come in pieno giorno: non in mezzo a gozzoviglie e ubriachezze, non fra impurità e licenze, non in contese e gelosie.</p>
<p class="C13 V14">Rivestitevi invece del Signore Gesù Cristo e non seguite la carne nei suoi desideri.</p>
<p class="C14 V1">Accogliete tra voi chi è debole nella fede, senza discuterne le esitazioni.</p>
<p class="C14 V2">Uno crede di poter mangiare di tutto, l'altro invece, che è debole, mangia solo legumi.</p>
<p class="C14 V3">Colui che mangia non disprezzi chi non mangia; chi non mangia, non giudichi male chi mangia, perché Dio lo ha accolto.</p>
<p class="C14 V4">Chi sei tu per giudicare un servo che non è tuo? Stia in piedi o cada, ciò riguarda il suo padrone; ma starà in piedi, perché il Signore ha il potere di farcelo stare.</p>
<p class="C14 V5">C'è chi distingue giorno da giorno, chi invece li giudica tutti uguali; ciascuno però cerchi di approfondire le sue convinzioni personali.</p>
<p class="C14 V6">Chi si preoccupa del giorno, se ne preoccupa per il Signore; chi mangia, mangia per il Signore, dal momento che rende grazie a Dio; anche chi non mangia, se ne astiene per il Signore e rende grazie a Dio.</p>
<p class="C14 V7">Nessuno di noi, infatti, vive per se stesso e nessuno muore per se stesso,</p>
<p class="C14 V8">perché se noi viviamo, viviamo per il Signore, se noi moriamo, moriamo per il Signore. Sia che viviamo, sia che moriamo, siamo dunque del Signore.</p>
<p class="C14 V9">Per questo infatti Cristo è morto ed è ritornato alla vita: per essere il Signore dei morti e dei vivi.</p>
<p class="C14 V10">Ma tu, perché giudichi il tuo fratello? E anche tu, perché disprezzi il tuo fratello? Tutti infatti ci presenteremo al tribunale di Dio,</p>
<p class="C14 V11">poiché sta scritto: Come è vero che io vivo, dice il Signore, ogni ginocchio si piegherà davanti a me e ogni lingua renderà gloria a Dio.</p>
<p class="C14 V12">Quindi ciascuno di noi renderà conto a Dio di se stesso.</p>
<p class="C14 V13">Cessiamo dunque di giudicarci gli uni gli altri; pensate invece a non esser causa di inciampo o di scandalo al fratello.</p>
<p class="C14 V14">Io so, e ne sono persuaso nel Signore Gesù, che nulla è immondo in se stesso; ma se uno ritiene qualcosa come immondo, per lui è immondo.</p>
<p class="C14 V15">Ora se per il tuo cibo il tuo fratello resta turbato, tu non ti comporti più secondo carità. Guardati perciò dal rovinare con il tuo cibo uno per il quale Cristo è morto!</p>
<p class="C14 V16">Non divenga motivo di biasimo il bene di cui godete!</p>
<p class="C14 V17">Il regno di Dio infatti non è questione di cibo o di bevanda, ma è giustizia, pace e gioia nello Spirito Santo:</p>
<p class="C14 V18">chi serve il Cristo in queste cose, è bene accetto a Dio e stimato dagli uomini.</p>
<p class="C14 V19">Diamoci dunque alle opere della pace e alla edificazione vicendevole.</p>
<p class="C14 V20">Non distruggere l'opera di Dio per una questione di cibo! Tutto è mondo, d'accordo; ma è male per un uomo mangiare dando scandalo.</p>
<p class="C14 V21">Perciò è bene non mangiare carne, né bere vino, né altra cosa per la quale il tuo fratello possa scandalizzarsi.</p>
<p class="C14 V22">La fede che possiedi, conservala per te stesso davanti a Dio. Beato chi non si condanna per ciò che egli approva.</p>
<p class="C14 V23">Ma chi è nel dubbio, mangiando si condanna, perché non agisce per fede; tutto quello, infatti, che non viene dalla fede è peccato.</p>
<p class="C15 V1">Noi che siamo i forti abbiamo il dovere di sopportare l'infermità dei deboli, senza compiacere noi stessi.</p>
<p class="C15 V2">Ciascuno di noi cerchi di compiacere il prossimo nel bene, per edificarlo.</p>
<p class="C15 V3">Cristo infatti non cercò di piacere a se stesso, ma come sta scritto: gli insulti di coloro che ti insultano sono caduti sopra di me.</p>
<p class="C15 V4">Ora, tutto ciò che è stato scritto prima di noi, è stato scritto per nostra istruzione, perché in virtù della perseveranza e della consolazione che ci vengono dalle Scritture teniamo viva la nostra speranza.</p>
<p class="C15 V5">E il Dio della perseveranza e della consolazione vi conceda di avere gli uni verso gli altri gli stessi sentimenti ad esempio di Cristo Gesù,</p>
<p class="C15 V6">perché con un solo animo e una voce sola rendiate gloria a Dio, Padre del Signore nostro Gesù Cristo.</p>
<p class="C15 V7">Accoglietevi perciò gli uni gli altri come Cristo accolse voi, per la gloria di Dio.</p>
<p class="C15 V8">Dico infatti che Cristo si è fatto servitore dei circoncisi in favore della veracità di Dio, per compiere le promesse dei padri;</p>
<p class="C15 V9">le nazioni pagane invece glorificano Dio per la sua misericordia, come sta scritto: Per questo ti celebrerò tra le nazioni pagane, e canterò inni al tuo nome.</p>
<p class="C15 V10">E ancora: Rallegratevi, o nazioni, insieme al suo popolo.</p>
<p class="C15 V11">E di nuovo: Lodate, nazioni tutte, il Signore; i popoli tutti lo esaltino.</p>
<p class="C15 V12">E a sua volta Isaia dice: Spunterà il rampollo di Iesse, colui che sorgerà a giudicare le nazioni: in lui le nazioni spereranno.</p>
<p class="C15 V13">Il Dio della speranza vi riempia di ogni gioia e pace nella fede, perché abbondiate nella speranza per la virtù dello Spirito Santo.</p>
<p class="C15 V14">Fratelli miei, sono anch'io convinto, per quel che vi riguarda, che voi pure siete pieni di bontà, colmi di ogni conoscenza e capaci di correggervi l'un l'altro.</p>
<p class="C15 V15">Tuttavia vi ho scritto con un po' di audacia, in qualche parte, come per ricordarvi quello che già sapete, a causa della grazia che mi è stata concessa da parte di Dio</p>
<p class="C15 V16">di essere un ministro di Gesù Cristo tra i pagani, esercitando l'ufficio sacro del vangelo di Dio perché i pagani divengano una oblazione gradita, santificata dallo Spirito Santo.</p>
<p class="C15 V17">Questo è in realtà il mio vanto in Gesù Cristo di fronte a Dio;</p>
<p class="C15 V18">non oserei infatti parlare di ciò che Cristo non avesse operato per mezzo mio per condurre i pagani all'obbedienza, con parole e opere,</p>
<p class="C15 V19">con la potenza di segni e di prodigi, con la potenza dello Spirito. Così da Gerusalemme e dintorni fino all'Illiria, ho portato a termine la predicazione del vangelo di Cristo.</p>
<p class="C15 V20">Ma mi sono fatto un punto di onore di non annunziare il vangelo se non dove ancora non era giunto il nome di Cristo, per non costruire su un fondamento altrui,</p>
<p class="C15 V21">ma come sta scritto: Lo vedranno coloro ai quali non era stato annunziato e coloro che non ne avevano udito parlare, comprenderanno.</p>
<p class="C15 V22">Per questo appunto fui impedito più volte di venire da voi.</p>
<p class="C15 V23">Ora però, non trovando più un campo d'azione in queste regioni e avendo già da parecchi anni un vivo desiderio di venire da voi,</p>
<p class="C15 V24">quando andrò in Spagna spero, passando, di vedervi, e di esser da voi aiutato per recarmi in quella regione, dopo avere goduto un poco della vostra presenza.</p>
<p class="C15 V25">Per il momento vado a Gerusalemme, a rendere un servizio a quella comunità;</p>
<p class="C15 V26">la Macedonia e l'Acaia infatti hanno voluto fare una colletta a favore dei poveri che sono nella comunità di Gerusalemme.</p>
<p class="C15 V27">L'hanno voluto perché sono ad essi debitori: infatti, avendo i pagani partecipato ai loro beni spirituali, sono in debito di rendere un servizio sacro nelle loro necessità materiali.</p>
<p class="C15 V28">Fatto questo e presentato ufficialmente ad essi questo frutto, andrò in Spagna passando da voi.</p>
<p class="C15 V29">E so che, giungendo presso di voi, verrò con la pienezza della benedizione di Cristo.</p>
<p class="C15 V30">Vi esorto perciò, fratelli, per il Signore nostro Gesù Cristo e l'amore dello Spirito, a lottare con me nelle preghiere che rivolgete per me a Dio,</p>
<p class="C15 V31">perché io sia liberato dagli infedeli della Giudea e il mio servizio a Gerusalemme torni gradito a quella comunità,</p>
<p class="C15 V32">sicché io possa venire da voi nella gioia, se così vuole Dio, e riposarmi in mezzo a voi. Il Dio della pace sia con tutti voi. Amen.</p>
<p class="C16 V1">Vi raccomando Febe, nostra sorella, diaconessa della Chiesa di Cencre:</p>
<p class="C16 V2">ricevetela nel Signore, come si conviene ai credenti, e assistetela in qualunque cosa abbia bisogno; anch'essa infatti ha protetto molti, e anche me stesso.</p>
<p class="C16 V3">Salutate Prisca e Aquila, miei collaboratori in Cristo Gesù; per salvarmi la vita essi hanno rischiato la loro testa,</p>
<p class="C16 V4">e ad essi non io soltanto sono grato, ma tutte le Chiese dei Gentili;</p>
<p class="C16 V5">salutate anche la comunità che si riunisce nella loro casa. Salutate il mio caro Epèneto, primizia dell'Asia per Cristo.</p>
<p class="C16 V6">Salutate Maria, che ha faticato molto per voi.</p>
<p class="C16 V7">Salutate Andronìco e Giunia, miei parenti e compagni di prigionia; sono degli apostoli insigni che erano in Cristo già prima di me.</p>
<p class="C16 V8">Salutate Ampliato, mio diletto nel Signore.</p>
<p class="C16 V9">Salutate Urbano, nostro collaboratore in Cristo, e il mio caro Stachi.</p>
<p class="C16 V10">Salutate Apelle che ha dato buona prova in Cristo. Salutate i familiari di Aristòbulo.</p>
<p class="C16 V11">Salutate Erodione, mio parente. Salutate quelli della casa di Narcìso che sono nel Signore.</p>
<p class="C16 V12">Salutate Trifèna e Trifòsa che hanno lavorato per il Signore. Salutate la carissima Pèrside che ha lavorato per il Signore.</p>
<p class="C16 V13">Salutate Rufo, questo eletto nel Signore, e la madre sua che è anche mia.</p>
<p class="C16 V14">Salutate Asìncrito, Flegonte, Erme, Pàtroba, Erma e i fratelli che sono con loro.</p>
<p class="C16 V15">Salutate Filòlogo e Giulia, Nèreo e sua sorella e Olimpas e tutti i credenti che sono con loro.</p>
<p class="C16 V16">Salutatevi gli uni gli altri con il bacio santo. Vi salutano tutte le chiese di Cristo.</p>
<p class="C16 V17">Mi raccomando poi, fratelli, di ben guardarvi da coloro che provocano divisioni e ostacoli contro la dottrina che avete appreso: tenetevi lontani da loro.</p>
<p class="C16 V18">Costoro, infatti, non servono Cristo nostro Signore, ma il proprio ventre e con un parlare solenne e lusinghiero ingannano il cuore dei semplici.</p>
<p class="C16 V19">La fama della vostra obbedienza è giunta dovunque; mentre quindi mi rallegro di voi, voglio che siate saggi nel bene e immuni dal male.</p>
<p class="C16 V20">Il Dio della pace stritolerà ben presto satana sotto i vostri piedi. La grazia del Signor nostro Gesù Cristo sia con voi.</p>
<p class="C16 V21">Vi saluta Timòteo mio collaboratore, e con lui Lucio, Giasone, Sosìpatro, miei parenti.</p>
<p class="C16 V22">Vi saluto nel Signore anch'io, Terzo, che ho scritto la lettera.</p>
<p class="C16 V23">Vi saluta Gaio, che ospita me e tutta la comunità. Vi salutano Erasto, tesoriere della città, e il fratello Quarto.</p>
<p class="C16 V25">A colui che ha il potere di confermarvi secondo il vangelo che io annunzio e il messaggio di Gesù Cristo, secondo la rivelazione del mistero taciuto per secoli eterni,</p>
<p class="C16 V26">ma rivelato ora e annunziato mediante le scritture profetiche, per ordine dell'eterno Dio, a tutte le genti perché obbediscano alla fede,</p>
<p class="C16 V27">a Dio che solo è sapiente, per mezzo di Gesù Cristo, la gloria nei secoli dei secoli. Amen.</p>
</div>
</div>
<div class="edizione DIODATI">
<div class="libro Rm">
<p class="CCAPITOLO VVERSO">TESTO</p>
<p class="C1 V1">Paolo, servo di Gesú Cristo, chiamato ad essere apostolo, appartato per l'evangelo di Dio,</p>
<p class="C1 V2">come egli aveva già promesso per mezzo dei suoi profeti nelle sante Scritture,</p>
<p class="C1 V3">riguardo a suo Figlio, nato dal seme di Davide secondo la carne,</p>
<p class="C1 V4">dichiarato Figlio di Dio in potenza, secondo lo Spirito di santità mediante la resurrezione dai morti: Gesú Cristo, nostro Signore,</p>
<p class="C1 V5">per mezzo del quale noi abbiamo ricevuto grazia e apostolato, per l'ubbidienza di fede fra tutte le genti per amore del suo nome,</p>
<p class="C1 V6">fra le quali anche voi siete stati chiamati da Gesú Cristo;</p>
<p class="C1 V7">a voi tutti che siete in Roma, amati da Dio, chiamati santi: grazia e pace da Dio nostro Padre e dal Signore Gesú Cristo.</p>
<p class="C1 V8">Prima di tutto, rendo grazie al mio Dio per mezzo di Gesú Cristo per tutti voi, perché la vostra fede è pubblicata in tutto il mondo.</p>
<p class="C1 V9">Perché Dio, a cui io servo nel mio spirito mediante l'evangelo di suo Figlio, mi è testimone che non smetto mai di menzionarvi,</p>
<p class="C1 V10">chiedendo continuamente nelle mie preghiere che mi sia finalmente concessa dalla volontà di Dio l'opportunità di venire da voi,</p>
<p class="C1 V11">perché io desidero grandemente vedervi per comunicarvi qualche dono spirituale, affinché siate fortificati.</p>
<p class="C1 V12">E questo è per essere in mezzo a voi consolato insieme mediante la fede che abbiamo in comune, vostra e mia.</p>
<p class="C1 V13">Ora, fratelli, io non voglio che ignoriate che molte volte mi sono proposto di venire da voi per avere qualche frutto fra voi come ne ho avuto fra le altre genti, ma finora ne sono stato impedito.</p>
<p class="C1 V14">Io sono debitore ai Greci e ai barbari, ai savi e agli ignoranti.</p>
<p class="C1 V15">Cosí, quanto a me, sono pronto ad evangelizzare anche voi che siete in Roma.</p>
<p class="C1 V16">Infatti io non mi vergogno dell'evangelo di Cristo, perché esso è la potenza di Dio per la salvezza, di chiunque crede, del Giudeo prima e poi del Greco.</p>
<p class="C1 V17">Perché la giustizia di Dio è rivelata in esso di fede in fede, come sta scritto: «Il giusto vivrà per fede».</p>
<p class="C1 V18">Perché l'ira di Dio si rivela dal cielo sopra ogni empietà e ingiustizia degli uomini, che soffocano la verità nell'ingiustizia,</p>
<p class="C1 V19">poiché ciò che si può conoscere di Dio è manifesto in loro, perché Dio lo ha loro manifestato.</p>
<p class="C1 V20">Infatti le sue qualità invisibili, la sua eterna potenza e divinità, essendo evidenti per mezzo delle sue opere fin dalla creazione del mondo, si vedono chiaramente, affinché siano inescusabili.</p>
<p class="C1 V21">Poiché, pur avendo conosciuto Dio, non l'hanno però glorificato né l'hanno ringraziato come Dio, anzi sono divenuti insensati nei loro ragionamenti e il loro cuore senza intendimento si è ottenebrato.</p>
<p class="C1 V22">Dichiarandosi di essere savi, sono diventati stolti,</p>
<p class="C1 V23">e hanno mutato la gloria dell'incorruttibile Dio in un'immagine simile a quella di un uomo corruttibile, di uccelli, di bestie quadrupedi e di rettili.</p>
<p class="C1 V24">Perciò Dio li ha abbandonati all'impurità nelle concupiscenze dei loro cuori, sí da vituperare i loro corpi tra loro stessi.</p>
<p class="C1 V25">Essi che hanno cambiato la verità di Dio in menzogna e hanno adorato e servito la creatura, al posto del Creatore che è benedetto in eterno. Amen.</p>
<p class="C1 V26">Per questo Dio li ha abbandonati a passioni infami, poiché anche le loro donne hanno mutato la relazione naturale in quella che è contro natura.</p>
<p class="C1 V27">Nello stesso modo gli uomini, lasciata la relazione naturale con la donna, si sono accesi nella loro libidine gli uni verso gli altri, commettendo atti indecenti uomini con uomini, ricevendo in se stessi la ricompensa dovuta al loro traviamento.</p>
<p class="C1 V28">E siccome non ritennero opportuno conoscere Dio, Dio li ha abbandonati ad una mente perversa, da far cose sconvenienti,</p>
<p class="C1 V29">essendo ripieni d'ogni ingiustizia fornicazione, malvagità, cupidigia, malizia; pieni d'invidia, omicidio, contesa frode, malignità,</p>
<p class="C1 V30">ingannatori, maldicenti, nemici di Dio, ingiuriosi, superbi, vanagloriosi ideatori di cose malvagie, disubbidienti, al genitori,</p>
<p class="C1 V31">senza intendimento, senza affidamento, senza affetto naturale, implacabili, spietati.</p>
<p class="C1 V32">Or essi, pur avendo riconosciuto il decreto di Dio secondo cui quelli che fanno tali cose sono degni di morte, non solo le fanno, ma approvano anche coloro che le commettono.</p>
<p class="C2 V1">Perciò, o uomo, chiunque tu sia che, giudichi, sei inescusabile perché in quel che giudichi l'altro, condanni te stesso, poiché tu che giudichi fai le medesime cose.</p>
<p class="C2 V2">Or noi sappiamo che il giudizio di Dio è secondo verità su coloro che fanno tali cose.</p>
<p class="C2 V3">E pensi forse, o uomo che giudichi coloro che fanno tali cose e tu pure le fai, di scampare al giudizio di Dio?</p>
<p class="C2 V4">Ovvero disprezzi le ricchezze della sua benignità, della sua pazienza e longanimità, non conoscendo che la bontà di Dio ti spinge al ravvedimento?</p>
<p class="C2 V5">Ma tu, per la tua durezza ed il cuore impenitente, ti accumuli un tesoro d'ira, per il giorno dell'ira e della manifestazione del giusto giudizio di Dio,</p>
<p class="C2 V6">che renderà a ciascuno secondo le sue opere:</p>
<p class="C2 V7">la vita eterna a coloro che cercano gloria, onore e immortalità, perseverando nelle opere di bene</p>
<p class="C2 V8">a coloro invece che contendono e non ubbidiscono alla verità, ma ubbidiscono all'ingiustizia, spetta indignazione ed ira.</p>
<p class="C2 V9">Tribolazione e angoscia spetta ad ogni anima d'uomo che fa il male del Giudeo prima e poi del Greco;</p>
<p class="C2 V10">ma gloria, onore e pace a chiunque fa il bene, al Giudeo prima e poi al Greco.</p>
<p class="C2 V11">Perché presso Dio non v'è parzialità.</p>
<p class="C2 V12">Infatti tutti quelli che hanno peccato senza la legge, periranno pure senza la legge; e tutti quelli che hanno peccato sotto la legge, saranno giudicati secondo la legge,</p>
<p class="C2 V13">perché non coloro che odono la legge sono giusti presso Dio, ma coloro che mettono in pratica la legge saranno giustificati.</p>
<p class="C2 V14">Infatti quando i gentili, che non hanno la legge, fanno per natura le cose della legge, essi, non avendo legge, sono legge a se stessi;</p>
<p class="C2 V15">questi dimostrano che l'opera della legge è scritta nei loro cuori per la testimonianza che rende la loro coscienza, e perché i loro pensieri si scusano o anche si accusano a vicenda,</p>
<p class="C2 V16">nel giorno in cui Dio giudicherà i segreti degli uomini per mezzo di Gesú Cristo, secondo il mio evangelo.</p>
<p class="C2 V17">Ecco, tu ti chiami Giudeo, ti fondi sulla legge e ti glori in Dio,</p>
<p class="C2 V18">conosci la sua volontà e distingui le cose importanti, essendo ammaestrato dalla legge,</p>
<p class="C2 V19">e sei convinto di essere guida di ciechi, luce di quelli che sono nelle tenebre,</p>
<p class="C2 V20">istruttore degli insensati, insegnante dei bambini, avendo la forma della conoscenza e della verità nella legge.</p>
<p class="C2 V21">Tu dunque che insegni agli altri, non insegni a te stesso? Tu che predichi che non si deve rubare, rubi?</p>
<p class="C2 V22">Tu che dici che non si deve commettere adulterio, commetti adulterio? Tu che hai in abominio gli idoli, ne derubi i templi?</p>
<p class="C2 V23">Tu che ti glori nella legge, disonori Dio trasgredendo la legge?</p>
<p class="C2 V24">Infatti: «Per causa vostra, come sta scritto, il nome di Dio è bestemmiato fra i gentili».</p>
<p class="C2 V25">Perché la circoncisione, è vantaggiosa se tu osservi la legge, ma se sei trasgressore della legge, la tua circoncisione diventa incirconcisione.</p>
<p class="C2 V26">Perciò se un incirconciso osserva gli statuti della legge, non sarà la sua incirconcisione reputata circoncisione?</p>
<p class="C2 V27">E se colui che per natura è incirconciso adempie la legge, non giudicherà egli te che con la lettera e la circoncisione sei trasgressore della legge?</p>
<p class="C2 V28">Infatti il Giudeo non è colui che appare tale all'esterno, e la circoncisione non è quella visibile nella carne;</p>
<p class="C2 V29">ma Giudeo è colui che lo è interiormente, e la circoncisione è quella del cuore, nello spirito, e non nella lettera; e d'un tal Giudeo la lode non proviene dagli uomini, ma da Dio.</p>
<p class="C3 V1">Qual è dunque il vantaggio del Giudeo, o qual è l'utilità della circoncisione?</p>
<p class="C3 V2">Grande in ogni maniera; prima di tutto perché gli oracoli di Dio furono affidati a loro.</p>
<p class="C3 V3">Che dire allora? Se alcuni sono stati increduli, la loro incredulità annullerà forse la fedeltà di Dio?</p>
<p class="C3 V4">Non sia mai; anzi, sia Dio verace e ogni uomo bugiardo, come sta scritto: «Affinché tu sia giustificato nelle tue parole e vinca quando sei giudicato».</p>
<p class="C3 V5">Ora se la nostra ingiustizia fa risaltare la giustizia di Dio, che diremo? Dio è ingiusto quando dà corso alla sua ira? (Io parlo da uomo).</p>
<p class="C3 V6">Niente affatto! Altrimenti, come giudicherebbe Dio il mondo?</p>
<p class="C3 V7">Per cui se la verità di Dio per la mia menzogna è sovrabbondata alla sua gloria, perché sono io ancora giudicato un peccatore?</p>
<p class="C3 V8">E perché non dire come alcuni calunniandoci affermano che noi diciamo «Facciamo il male affinché ne venga il bene» La condanna di costoro è giusta.</p>
<p class="C3 V9">Che dunque? Abbiamo noi qualche superiorità? Niente affatto! Abbiamo infatti dimostrato precedentemente che tanto Giudei che Greci sono tutti sotto peccato,</p>
<p class="C3 V10">come sta scritto: «Non c'è alcun giusto, neppure uno.</p>
<p class="C3 V11">Non c'è alcuno che abbia intendimento, non c'è alcuno che ricerchi Dio.</p>
<p class="C3 V12">Tutti si sono sviati, tutti quanti sono divenuti inutili; non c'è alcuno che faccia il bene, neppure uno.</p>
<p class="C3 V13">La loro gola è un sepolcro aperto con le loro lingue hanno tramato inganni, c'è un veleno di aspidi sotto le loro labbra;</p>
<p class="C3 V14">la loro bocca è piena di maledizione e di amarezza;</p>
<p class="C3 V15">i loro piedi sono veloci per spandere il sangue;</p>
<p class="C3 V16">sulle loro vie c'è rovina e calamità,</p>
<p class="C3 V17">e non hanno conosciuto la via della pace;</p>
<p class="C3 V18">non c'è il timore di Dio davanti ai loro occhi».</p>
<p class="C3 V19">Or noi sappiamo che tutto quello che la legge dice, lo dice per coloro che sono sotto la legge, affinché ogni bocca sia messa a tacere e tutto il mondo sia sottoposto al giudizio di Dio,</p>
<p class="C3 V20">perché nessuna carne sarà giustificata davanti a lui per le opere della legge; mediante la legge infatti vi è la conoscenza del peccato.</p>
<p class="C3 V21">Ma ora, indipendentemente dalla legge, è stata manifestata la giustizia di Dio, alla quale rendono testimonianza la legge e i profeti,</p>
<p class="C3 V22">cioè la giustizia di Dio mediante la fede in Gesú Cristo verso tutti e sopra tutti coloro che credono, perché non c'è distinzione;</p>
<p class="C3 V23">poiché tutti hanno peccato e sono privi della gloria di Dio,</p>
<p class="C3 V24">ma sono gratuitamente giustificati per la sua grazia, mediante la redenzione che è in Cristo Gesú.</p>
<p class="C3 V25">Lui ha Dio preordinato per far l'espiazione mediante la fede nel suo sangue, per dimostrare cosí la sua giustizia per il perdono dei peccati, che sono stati precedentemente commessi durante il tempo della pazienza di Dio,</p>
<p class="C3 V26">per manifestare la sua giustizia nel tempo presente, affinché egli sia giusto e giustificatore di colui che ha la fede di Gesú.</p>
<p class="C3 V27">Dov'è dunque il vanto? E' escluso. Per quale legge? Quella delle opere? No, ma per la legge della fede.</p>
<p class="C3 V28">Noi dunque riteniamo che l'uomo è giustificato mediante la fede senza le opere della legge.</p>
<p class="C3 V29">Dio è forse soltanto il Dio dei Giudei? Non lo è anche dei gentili? Certo, è anche il Dio dei gentili.</p>
<p class="C3 V30">Poiché vi è un solo Dio, che giustificherà il circonciso per fede e anche l'incirconciso mediante la fede.</p>
<p class="C3 V31">Annulliamo noi dunque la legge mediante la fede? Cosí non sia, anzi stabiliamo la legge.</p>
<p class="C4 V1">Che cosa diremo dunque in merito a ciò, che il nostro padre Abrahamo ha ottenuto secondo la carne?</p>
<p class="C4 V2">Perché se Abrahamo è stato giustificato per le opere, egli ha di che gloriarsi; egli invece davanti a Dio non ha nulla di che gloriarsi.</p>
<p class="C4 V3">Infatti, che dice la Scrittura? «Or Abrahamo credette a Dio e ciò gli fu imputato a giustizia».</p>
<p class="C4 V4">Ora a colui che opera, la ricompensa non è considerata come grazia, ma come debito;</p>
<p class="C4 V5">invece colui che non opera, ma crede in colui che giustifica l'empio, la sua fede gli è imputata come giustizia.</p>
<p class="C4 V6">Davide stesso proclama la beatitudine dell'uomo a cui Dio imputa la giustizia senza opere, dicendo:</p>
<p class="C4 V7">«Beati coloro le cui iniquità sono perdonate e i cui peccati sono coperti.</p>
<p class="C4 V8">Beato l'uomo a cui il Signore non imputerà il peccato».</p>
<p class="C4 V9">Ora dunque questa beatitudine vale solo per i circoncisi, o anche per gli incirconcisi? Perché noi diciamo che la fede fu imputata ad Abrahamo come giustizia.</p>
<p class="C4 V10">In che modo dunque gli fu imputata? Mentre egli era circonciso o incirconciso? Non mentre era circonciso, ma quando era incirconciso.</p>
<p class="C4 V11">Poi ricevette il segno della circoncisione, come sigillo della giustizia della fede che aveva avuto mentre era ancora incirconciso, affinché fosse il padre di tutti quelli che credono anche se incirconcisi, affinché anche a loro sia imputata la giustizia,</p>
<p class="C4 V12">e fosse il padre dei veri circoncisi, di quelli cioè che non solo sono circoncisi ma che seguono anche le orme della fede del nostro padre Abrahamo, che egli ebbe mentre era incirconciso.</p>
<p class="C4 V13">Infatti la promessa di essere erede del mondo non fu fatta ad Abrahamo e alla sua progenie mediante la legge, ma attraverso la giustizia della fede.</p>
<p class="C4 V14">Poiché se sono eredi quelli che sono della legge, la fede è resa vana e la promessa è annullata,</p>
<p class="C4 V15">perché la legge produce ira; infatti dove non c'è legge, non vi è neppure trasgressione.</p>
<p class="C4 V16">Perciò l'eredità è per fede, in tal modo essa è per grazia, affinché la promessa sia assicurata a tutta la progenie, non solamente a quella che è dalla legge, ma anche a quella che deriva dalla fede di Abrahamo, il quale</p>
<p class="C4 V17">(come sta scritto: «Io ti ho costituito padre di molte nazioni»), è padre di tutti noi davanti a Dio a cui egli credette, il quale fa vivere i morti e chiama le cose che non sono come se fossero.</p>
<p class="C4 V18">Egli, sperando contro ogni speranza, credette per diventare padre di molte nazioni secondo ciò che gli era stato detto: «Cosí sarà la tua progenie».</p>
<p class="C4 V19">E, non essendo affatto debole nella fede, non riguardò al suo corpo già reso come morto (avendo egli quasi cent'anni), né al grembo già morto di Sara.</p>
<p class="C4 V20">Neppure dubitò per incredulità riguardo alla promessa di Dio, ma fu fortificato nella fede e diede gloria a Dio,</p>
<p class="C4 V21">pienamente convinto che ciò che egli aveva promesso era anche potente da farlo.</p>
<p class="C4 V22">Perciò anche questo gli fu imputato a giustizia.</p>
<p class="C4 V23">Ora non per lui solo è scritto che questo gli fu imputato,</p>
<p class="C4 V24">ma anche per noi ai quali sarà imputato, a noi che crediamo in colui che ha risuscitato dai morti Gesú, nostro Signore,</p>
<p class="C4 V25">il quale è stato dato a causa delle nostre offese ed è stato risuscitato per la nostra giustificazione.</p>
<p class="C5 V1">Giustificati dunque per fede abbiamo pace presso Dio per mezzo di Gesú Cristo, nostro Signore,</p>
<p class="C5 V2">per mezzo del quale abbiamo anche avuto, mediante la fede, l'accesso a questa grazia nella quale stiamo saldi e ci vantiamo nella speranza della gloria di Dio.</p>
<p class="C5 V3">E non soltanto questo, ma ci vantiamo anche nelle afflizioni, sapendo che l'afflizione produce perseveranza,</p>
<p class="C5 V4">la perseveranza esperienza e l'esperienza speranza.</p>
<p class="C5 V5">Or la speranza non confonde, perché l'amore di Dio è stato sparso nei nostri cuori per mezzo dello Spirito Santo che ci è stato dato.</p>
<p class="C5 V6">Perché, mentre eravamo ancora senza forza, Cristo a suo tempo è morto per gli empi.</p>
<p class="C5 V7">Difficilmente infatti qualcuno muore per un giusto; forse qualcuno ardirebbe morire per un uomo dabbene.</p>
<p class="C5 V8">Ma Dio manifesta il suo amore verso di noi in questo che, mentre eravamo ancora peccatori, Cristo è morto per noi.</p>
<p class="C5 V9">Molto piú dunque, essendo ora giustificati nel suo sangue, saremo salvati dall'ira per mezzo di lui.</p>
<p class="C5 V10">Infatti, se mentre eravamo nemici siamo stati riconciliati con Dio per mezzo della morte del suo Figlio, molto piú ora, che siamo stati riconciliati, saremo salvati mediante la sua vita.</p>
<p class="C5 V11">E non solo, ma anche ci vantiamo in Dio per mezzo del Signor nostro Gesú Cristo, tramite il quale ora abbiamo ricevuto la riconciliazione.</p>
<p class="C5 V12">Perciò, come per mezzo di un solo uomo il peccato è entrato nel mondo e per mezzo del peccato la morte, cosí la morte si è estesa a tutti gli uomini, perché tutti hanno peccato;</p>
<p class="C5 V13">perché, fino a che fu promulgata la legge, il peccato era nel mondo; ora il peccato non è imputato se non vi è legge;</p>
<p class="C5 V14">ma la morte regnò da Adamo fino a Mosé anche su quelli che non avevano peccato con una trasgressione simile a quella di Adamo, che è figura di colui che doveva venire.</p>
<p class="C5 V15">La grazia però non è come la trasgressione; se infatti per la trasgressione di uno solo quei molti sono morti, molto piú la grazia di Dio e il dono per la grazia di un uomo, Gesú Cristo, hanno abbondato verso molti altri.</p>
<p class="C5 V16">Riguardo al dono, non è avvenuto come per quell'uno che ha peccato, perché il giudizio produsse la condanna da una sola trasgressione, ma la grazia produsse la giustificazione da molte trasgressioni.</p>
<p class="C5 V17">Infatti, se per la trasgressione di quell'uno solo la morte ha regnato a causa di quell'uno, molto di piú coloro che ricevono l'abbondanza della grazia e del dono della giustizia regneranno nella vita per mezzo di quell'uno, che è Gesú Cristo.</p>
<p class="C5 V18">Per cui, come per una sola trasgressione la condanna si è estesa a tutti gli uomini, cosí pure con un solo atto di giustizia la grazia si è estesa a tutti gli uomini in giustificazione di vita.</p>
<p class="C5 V19">Infatti, come per la disubbidienza di un solo uomo i molti sono stati costituiti peccatori, cosí ancora per l'ubbidienza di uno solo i molti saranno costituiti giusti.</p>
<p class="C5 V20">Or la legge intervenne affinché la trasgressione abbondasse; ma dove il peccato è abbondato, la grazia è sovrabbondata,</p>
<p class="C5 V21">affinché come il peccato ha regnato nella morte, cosí anche la grazia regni per la giustizia a vita eterna per mezzo di Gesú Cristo, nostro Signore.</p>
<p class="C6 V1">Che diremo dunque? Rimarremo nel peccato, affinché abbondi la grazia?</p>
<p class="C6 V2">Niente affatto! Noi che siamo morti al peccato, come vivremo ancora in esso?</p>
<p class="C6 V3">Ignorate voi, che noi tutti che siamo stati battezzati in Gesú Cristo, siamo stati battezzati nella sua morte?</p>
<p class="C6 V4">Noi dunque siamo stati sepolti con lui per mezzo del battesimo nella morte affinché, come Cristo è risuscitato dai morti per la gloria del Padre, cosí anche noi similmente camminiamo in novità di vita.</p>
<p class="C6 V5">Poiché, se siamo stati uniti a Cristo per una morte simile alla sua, saremo anche partecipi della sua risurrezione,</p>
<p class="C6 V6">sapendo questo: che il nostro vecchio uomo è stato crocifisso con lui, perché il corpo del peccato possa essere annullato e affinché noi non serviamo piú al peccato.</p>
<p class="C6 V7">Infatti colui che è morto è libero dal peccato.</p>
<p class="C6 V8">Ora se siamo morti con Cristo, noi crediamo pure che vivremo con lui,</p>
<p class="C6 V9">sapendo che Cristo, essendo risuscitato dai morti, non muore piú; la morte non ha piú alcun potere su di lui.</p>
<p class="C6 V10">Perché, in quanto egli è morto, è morto al peccato una volta per sempre; ma in quanto egli vive, vive a Dio.</p>
<p class="C6 V11">Cosí anche voi consideratevi morti al peccato, ma viventi a Dio, in Gesú Cristo, nostro Signore.</p>
<p class="C6 V12">Non regni quindi il peccato nel vostro corpo mortale, per ubbidirgli nelle sue concupiscenze.</p>
<p class="C6 V13">Non prestate le vostre membra al peccato come strumenti d'iniquità, ma presentate voi stessi a Dio, come dei morti fatti viventi, e le vostre membra a Dio come strumenti di giustizia.</p>
<p class="C6 V14">Infatti il peccato non avrà piú potere su di voi, poiché non siete sotto la legge, ma sotto la grazia.</p>
<p class="C6 V15">Che dunque? Peccheremo noi, perché non siamo sotto la legge, ma sotto la grazia? Cosí non sia.</p>
<p class="C6 V16">Non sapete voi che a chiunque vi offrite come servi per ubbidirgli, siete servi di colui al quale ubbidite, o del peccato per la morte, o dell'ubbidienza per la giustizia?</p>
<p class="C6 V17">Ora sia ringraziato Dio, perché eravate servi del peccato, ma avete ubbidito di cuore a quell'insegnamento che vi è stato trasmesso.</p>
<p class="C6 V18">E, essendo stati liberati dal peccato, siete stati fatti servi della giustizia.</p>
<p class="C6 V19">Io parlo in termini umani per la debolezza della vostra carne. Perché, come un tempo prestaste le vostre membra per essere serve dell'impurità e dell'iniquità per commettere l'iniquità, così ora prestate le vostre membra per essere serve della giustizia, per la santificazione.</p>
<p class="C6 V20">Perché, quando eravate servi del peccato, eravate liberi in rapporto alla giustizia.</p>
<p class="C6 V21">Quale frutto dunque avevate allora dalle cose delle quali ora vi vergognate? Poiché la loro fine è la morte.</p>
<p class="C6 V22">Ora invece, essendo stati liberati dal peccato e fatti servi di Dio, voi avete per vostro frutto la santificazione e per fine la vita eterna.</p>
<p class="C6 V23">Infatti il salario del peccato è la morte, ma il dono di Dio è la vita eterna in Cristo Gesú, nostro Signore.</p>
<p class="C7 V1">Ignorate, fratelli (perché parlo a persone che hanno conoscenza della legge), che la legge ha potere sull'uomo per tutto il tempo che egli vive?</p>
<p class="C7 V2">Infatti una donna sposata è per legge legata al marito finché egli vive, ma se il marito muore, ella è sciolta dalla legge del marito.</p>
<p class="C7 V3">Perciò, se mentre vive il marito ella diventa moglie di un altro uomo, sarà chiamata adultera; ma quando il marito muore, ella è liberata da quella legge, per cui non è considerata adultera se diventa moglie di un altro uomo.</p>
<p class="C7 V4">Così dunque, fratelli miei, anche voi siete morti alla legge mediante il corpo di Cristo per appartenere ad un altro, che è risuscitato dai morti, affinché portiamo frutti a Dio.</p>
<p class="C7 V5">Infatti, mentre eravamo nella carne, le passioni peccaminose che erano mosse dalla legge operavano nelle nostre membra, portando frutti per la morte,</p>
<p class="C7 V6">ma ora siamo stati sciolti dalla legge, essendo morti a ciò che ci teneva soggetti, per cui serviamo in novità di spirito e non il vecchio sistema della lettera.</p>
<p class="C7 V7">Che diremo dunque? Che la legge è peccato? Cosí non sia; anzi io non avrei conosciuto il peccato, se non mediante la legge; infatti io non avrei conosciuta la concupiscenza, se la legge non avesse detto: «Non concupire».</p>
<p class="C7 V8">Il peccato invece, presa occasione da questo comandamento, ha prodotto in me ogni concupiscenza,</p>
<p class="C7 V9">perché senza la legge, il peccato è morto. Ci fu un tempo in cui io vivevo senza la legge, ma essendo venuto il comandamento, il peccato prese vita ed io morii,</p>
<p class="C7 V10">e trovai che proprio il comandamento, che è in funzione della vita, mi era motivo di morte.</p>
<p class="C7 V11">Infatti il peccato, colta l'occasione per mezzo del comandamento, mi ingannò e mediante quello mi uccise.</p>
<p class="C7 V12">Cosí, la legge è certamente santa, e il comandamento santo, giusto e buono.</p>
<p class="C7 V13">Ciò che è buono è dunque diventato morte per me? Cosí non sia; anzi il peccato mi è diventato morte, affinché appaia che il peccato produce in me la morte per mezzo di ciò che è buono, affinché il peccato divenisse estremamente peccaminoso per mezzo del comandamento,</p>
<p class="C7 V14">Infatti noi sappiamo che la legge è spirituale, ma io sono carnale, venduto come schiavo al peccato.</p>
<p class="C7 V15">Giacché non capisco quel che faccio, perché non faccio quello che vorrei, ma faccio quello che odio.</p>
<p class="C7 V16">Ora, se faccio ciò che non voglio, io riconosco che la legge è buona.</p>
<p class="C7 V17">Quindi non sono piú io ad agire, ma è il peccato che abita in me.</p>
<p class="C7 V18">Infatti io so che in me, cioè nella mia carne, non abita alcun bene, poiché ben si trova in me la volontà di fare il bene, ma io non trovo il modo di compierlo.</p>
<p class="C7 V19">Infatti il bene che io voglio, non lo faccio; ma il male che non voglio, quello faccio.</p>
<p class="C7 V20">Ora, se faccio ciò che non voglio, non sono piú io che lo faccio, ma è il peccato che abita in me.</p>
<p class="C7 V21">Io scopro dunque questa legge: che volendo fare il bene, in me è presente il male.</p>
<p class="C7 V22">Infatti io mi diletto nella legge di Dio secondo l'uomo interiore,</p>
<p class="C7 V23">ma vedo un'altra legge nelle mie membra, che combatte contro la legge della mia mente e che mi rende schiavo della legge del peccato che è nelle mie membra.</p>
<p class="C7 V24">O miserabile uomo che sono! Chi mi libererà da questo corpo di morte?</p>
<p class="C7 V25">Io rendo grazie a Dio per mezzo di Gesú Cristo, nostro Signore. Io stesso dunque con la mente servo la legge di Dio, ma con la carne la legge del peccato.</p>
<p class="C8 V1">Ora dunque non vi è alcuna condanna per coloro che sono in Cristo Gesú, i quali non camminano secondo la carne ma secondo lo Spirito,</p>
<p class="C8 V2">perché la legge dello Spirito della vita in Cristo Gesú mi ha liberato dalla legge del peccato e della morte.</p>
<p class="C8 V3">Infatti ciò che era impossibile alla legge, in quanto era senza forza a motivo della carne, Dio, mandando il proprio Figlio in carne simile a quella del peccato e a motivo del peccato, ha condannato il peccato nella carne,</p>
<p class="C8 V4">affinche la giustizia della legge si adempia in noi che non camminiamo secondo la carne, ma secondo lo Spirito.</p>
<p class="C8 V5">Infatti coloro che sono secondo la carne volgono la mente alle cose della carne, ma coloro che sono secondo lo Spirito alle cose dello Spirito.</p>
<p class="C8 V6">Infatti la mente controllata dalla carne produce morte, ma la mente controllata dallo Spirito produce vita e pace.</p>
<p class="C8 V7">Per questo la mente controllata dalla carne è inimicizia contro Dio, perché non è sottomessa alla legge di Dio e neppure può esserlo.</p>
<p class="C8 V8">Quindi quelli che sono nella carne non possono piacere a Dio.</p>
<p class="C8 V9">Se lo Spirito di Dio abita in voi, non siete piú nella carne ma nello Spirito. Ma se uno non ha lo Spirito di Cristo, non appartiene a lui.</p>
<p class="C8 V10">Se Cristo è in voi, certo il corpo è morto a causa del peccato, ma lo Spirito è vita a causa della giustizia.</p>
<p class="C8 V11">E se lo Spirito di colui che ha risuscitato Gesú dai morti abita in voi, colui che risuscitò Cristo dai morti vivificherà anche i vostri corpi mortali mediante il suo Spirito che abita in voi.</p>
<p class="C8 V12">Perciò, fratelli, noi siamo debitori non alla carne per vivere secondo la carne,</p>
<p class="C8 V13">perché se vivete secondo la carne voi morrete; ma se per mezzo dello Spirito fate morire le opere del corpo, voi vivrete.</p>
<p class="C8 V14">Poiché tutti quelli che sono condotti dallo Spirito di Dio sono figli di Dio.</p>
<p class="C8 V15">Voi infatti non avete ricevuto uno spirito di schiavitú per cadere nuovamente nella paura, ma avete ricevuto lo Spirito di adozione per il quale gridiamo: «Abba, Padre»</p>
<p class="C8 V16">Lo Spirito stesso rende testimonianza al nostro spirito che noi siamo figli di Dio.</p>
<p class="C8 V17">E se siamo figli, siamo anche eredi, eredi di Dio e coeredi di Cristo, se pure soffriamo con lui per essere anche con lui glorificati.</p>
<p class="C8 V18">Io ritengo infatti che le sofferenze del tempo presente non sono affatto da eguagliarsi alla gloria che sarà manifestata in noi.</p>
<p class="C8 V19">Infatti il desiderio intenso della creazione aspetta con bramosia la manifestazione dei figli di Dio,</p>
<p class="C8 V20">perché la creazione è stata sottoposta alla vanità non di sua propria volontà, ma per colui che ve l'ha sottoposta,</p>
<p class="C8 V21">nella speranza che la creazione stessa venga essa pure liberata dalla servitú della corruzione per entrare nella libertà della gloria dei figli di Dio.</p>
<p class="C8 V22">Infatti noi sappiamo che fino ad ora tutto il mondo creato geme insieme ed è in travaglio.</p>
<p class="C8 V23">E non solo esso, ma anche noi stessi, che abbiamo le primizie dello Spirito noi stessi, dico, soffriamo in noi stessi, aspettando intensamente l'adozione, la redenzione del nostro corpo.</p>
<p class="C8 V24">Perché noi siamo stati salvati in speranza; or la speranza che si vede non è speranza, poiché ciò che uno vede come può sperarlo ancora?</p>
<p class="C8 V25">Ma se speriamo ciò che non vediamo, l'aspettiamo con pazienza.</p>
<p class="C8 V26">Nello stesso modo anche lo Spirito sovviene alle nostre debolezze, perché non sappiamo ciò che dobbiamo chiedere in preghiera, come si conviene, ma lo Spirito stesso intercede per noi con sospiri ineffabili.</p>
<p class="C8 V27">E colui che investiga i cuori conosce quale sia la mente dello Spirito, poiché egli intercede per i santi, secondo Dio.</p>
<p class="C8 V28">Or noi sappiamo che tutte le cose cooperano al bene per coloro che amano Dio, i quali sono chiamati secondo il suo proponimento.</p>
<p class="C8 V29">Poiché quelli che egli ha preconosciuti, li ha anche predestinati ad essere conformi all'immagine del suo Figlio affinché egli sia il primogenito fra molti fratelli.</p>
<p class="C8 V30">E quelli che ha predestinati, li ha pure chiamati, quelli che ha chiamati, li ha pure giustificati e quelli che ha giustificati, li ha pure glorificati.</p>
<p class="C8 V31">Che diremo dunque circa queste cose? Se Dio è per noi, chi sarà contro di noi?</p>
<p class="C8 V32">Certamente colui che non ha risparmiato il suo proprio Figlio, ma lo ha dato per tutti noi, come non ci donerà anche tutte le cose con lui?</p>
<p class="C8 V33">Chi accuserà gli eletti di Dio? Dio è colui che li giustifica.</p>
<p class="C8 V34">Chi è colui che li condannerà? Cristo è colui che è morto, e inoltre è anche risuscitato; egli è alla destra di Dio, ed anche intercede per noi,</p>
<p class="C8 V35">Chi ci separerà dall'amore di Cristo? Sarà l'afflizione, o la distretta, o la persecuzione, o la fame, o la nudità, o il pericolo, o la spada?</p>
<p class="C8 V36">Come sta scritto: «Per amor tuo siamo tutto il giorno messi a morte; siamo stati reputati come pecore da macello».</p>
<p class="C8 V37">Ma in tutte queste cose noi siamo piú che vincitori in virtú di colui che ci ha amati.</p>
<p class="C8 V38">Infatti io sono persuaso che né morte né vita né angeli né principati né potenze né cose presenti né cose future,</p>
<p class="C8 V39">né altezze né profondità, né alcun'altra creatura potrà separarci dall'amore di Dio che è in Cristo Gesú, nostro Signore.</p>
<p class="C9 V1">Io dico la verità in Cristo, non mento, perché me lo attesta la mia coscienza nello Spirito Santo;</p>
<p class="C9 V2">ho grande tristezza e continuo dolore nel mio cuore.</p>
<p class="C9 V3">Infatti desidererei essere io stesso anatema e separato da Cristo per i miei fratelli, miei parenti secondo la carne,</p>
<p class="C9 V4">che sono Israeliti, dei quali sono l'adozione, la gloria, i patti, la promulgazione della legge, il servizio divino e le promesse;</p>
<p class="C9 V5">dei quali sono i padri e dai quali proviene secondo la carne il Cristo che è sopra tutte le cose Dio, benedetto in eterno. Amen.</p>
<p class="C9 V6">Tuttavia non è che la parola di Dio sia caduta a terra, poiché non tutti quelli che sono d'Israele sono Israele.</p>
<p class="C9 V7">E neppure perché sono progenie di Abrahamo sono tutti figli; ma: «In Isacco ti sarà nominata una progenie».</p>
<p class="C9 V8">Cioè non i figli della carne sono figli di Dio, ma i figli della promessa sono considerati come progenie.</p>
<p class="C9 V9">Questa fu infatti la parola della promessa: «In questo tempo ritornerò e Sara avrà un figlio».</p>
<p class="C9 V10">E non solo questo, ma anche Rebecca concepí da un solo uomo, Isacco nostro padre.</p>
<p class="C9 V11">(infatti, quando non erano ancora nati i figli e non avevano fatto bene o male alcuno, affinché rimanesse fermo il proponimento di Dio secondo l'elezione e non a motivo delle opere, ma per colui che chiama),</p>
<p class="C9 V12">le fu detto: «Il maggiore servirà al minore»,</p>
<p class="C9 V13">come sta scritto: «Io ho amato Giacobbe e ho odiato Esaú».</p>
<p class="C9 V14">Che diremo dunque? C'è ingiustizia presso Dio? Cosí non sia.</p>
<p class="C9 V15">Egli dice infatti a Mosé: «Io avrò misericordia di chi avrò misericordia, e avrò compassione di chi avrò compassione».</p>
<p class="C9 V16">Non dipende dunque né da chi vuole né da chi corre, ma da Dio che fa misericordia.</p>
<p class="C9 V17">Dice infatti la Scrittura al Faraone: «Proprio per questo ti ho suscitato, per mostrare in te la mia potenza e affinché il mio nome sia proclamato in tutta la terra».</p>
<p class="C9 V18">Cosí egli fa misericordia a chi vuole e indurisce chi vuole.</p>
<p class="C9 V19">Tu mi dirai dunque: «Perché trova ancora egli da ridire? Chi può infatti resistere alla sua volontà?».</p>
<p class="C9 V20">Piuttosto chi sei tu, o uomo, che disputi con Dio? La cosa formata dirà a colui che la formò: «Perché mi hai fatto cosí?».</p>
<p class="C9 V21">Non ha il vasaio autorità sull'argilla, per fare di una stessa pasta un vaso ad onore e un altro a disonore?</p>
<p class="C9 V22">E che dire se Dio, volendo mostrare la sua ira e far conoscere la sua potenza, ha sopportato con molta pazienza i vasi d'ira preparati per la perdizione?</p>
<p class="C9 V23">E questo per far conoscere le ricchezze della sua gloria verso dei vasi di misericordia, che lui ha già preparato per la gloria,</p>
<p class="C9 V24">cioè noi che egli ha chiamato, non solo fra i Giudei ma anche fra i gentili?</p>
<p class="C9 V25">Come ancora egli dice in Osea: «Io chiamerò il mio popolo quello che non è mio popolo, e amata quella che non è amata.</p>
<p class="C9 V26">E avverrà che là dove fu loro detto «Voi non siete mio popolo», saranno chiamati figli del Dio vivente».</p>
<p class="C9 V27">Ma Isaia esclama riguardo a Israele: «Anche se il numero dei figli d'Israele fosse come la sabbia del mare, solo il residuo sarà salvato».</p>
<p class="C9 V28">Infatti egli manda ad effetto la decisione con giustizia, perché il Signore manderà ad effetto e accelererà la decisione sopra la terra.</p>
<p class="C9 V29">E come Isaia aveva predetto: «Se il Signore degli eserciti non ci avesse lasciato un seme, saremmo diventati come Sodoma e saremmo stati simili a Gomorra».</p>
<p class="C9 V30">Che diremo dunque? Che i gentili, che non cercavano la giustizia, hanno ottenuta la giustizia, quella giustizia però che deriva dalla fede,</p>
<p class="C9 V31">mentre Israele, che cercava la legge della giustizia, non è arrivato alla legge della giustizia.</p>
<p class="C9 V32">Perché? Perché la cercava non mediante la fede ma mediante le opere della legge; essi infatti hanno urtato nella pietra d'inciampo.</p>
<p class="C9 V33">come sta scritto «Ecco, io pongo in Sion una pietra d'inciampo e una roccia di scandalo, ma chiunque crede in lui non sarà svergognato».</p>
<p class="C10 V1">Fratelli, il desiderio del mio cuore e la preghiera che rivolgo a Dio per Israele è per la sua salvezza.</p>
<p class="C10 V2">Rendo loro testimonianza infatti che hanno lo zelo per Dio, ma non secondo conoscenza.</p>
<p class="C10 V3">Poiché ignorando la giustizia di Dio e cercando di stabilire la propria giustizia non si sono sottoposti alla giustizia di Dio</p>
<p class="C10 V4">perché il fine della legge è Cristo, per la giustificazione di ognuno che crede.</p>
<p class="C10 V5">Mosé infatti descrive cosí la giustizia che proviene dalla legge: «L'uomo che fa quelle cose, vivrà per esse».</p>
<p class="C10 V6">Ma la giustizia che proviene dalla fede dice cosí: «Non dire in cuor tuo: Chi salirà in Cielo?». Questo significa farne discendere Cristo.</p>
<p class="C10 V7">Ovvero: «Chi scenderà nell'abisso?». Questo significa far risalire Cristo dai morti.</p>
<p class="C10 V8">Ma che dice essa? «La parola è presso di te, nella tua bocca e nel tuo cuore». Questa è la parola della fede, che noi predichiamo;</p>
<p class="C10 V9">poiché se confessi con la tua bocca il Signore Gesú, e credi nel tuo cuore che Dio lo ha risuscitato dai morti, sarai salvato.</p>
<p class="C10 V10">Col cuore infatti si crede per ottenere giustizia e con la bocca si fa confessione, per ottenere salvezza,.</p>
<p class="C10 V11">perché la Scrittura dice: «Chiunque crede in lui non sarà svergognato».</p>
<p class="C10 V12">Poiché non c'è distinzione fra il Giudeo e il Greco, perché uno stesso è il Signore di tutti, ricco verso tutti quelli che lo invocano.</p>
<p class="C10 V13">Infatti: «Chiunque avrà invocato il nome del Signore sarà salvato».</p>
<p class="C10 V14">Come dunque invocheranno colui nel quale non hanno creduto? E come crederanno in colui del quale non hanno udito parlare? E come udiranno, se non c'è chi predichi?</p>
<p class="C10 V15">E come predicheranno, se non sono mandati? Come sta scritto: «Quanto sono belli i piedi di coloro che annunziano la pace, che annunziano buone novelle!».</p>
<p class="C10 V16">Ma non tutti hanno ubbidito all'evangelo, perché Isaia dice: «Signore, chi ha creduto alla nostra predicazione?».</p>
<p class="C10 V17">La fede dunque viene dall'udire, e l'udire viene dalla parola di Dio.</p>
<p class="C10 V18">Ma io dico: Non hanno essi udito? Anzi, «La loro voce è corsa per tutta la terra, e le loro parole fino agli estremi confini del mondo».</p>
<p class="C10 V19">Ma io dico: Non ha Israele compreso? Mosé dice per primo: «Io vi muoverò a gelosia per una nazione che non è nazione; vi provocherò a sdegno per una nazione stolta».</p>
<p class="C10 V20">E Isaia arditamente dice: «Io sono stato trovato da quelli che non mi cercavano, mi sono manifestato a quelli che non chiedevano di me».</p>
<p class="C10 V21">Ma riguardo ad Israele dice: «Tutto il giorno ho steso le mani verso un popolo disubbidiente, e contraddicente».</p>
<p class="C11 V1">Io dico dunque: Ha Dio rigettato il suo popolo? Cosí non sia, perché anch'io sono Israelita, della progenie di Abrahamo, della tribú di Beniamino.</p>
<p class="C11 V2">Dio non ha rigettato il suo popolo, che ha preconosciuto. Non sapete voi ciò che la Scrittura dice nella storia di Elia? Come egli si rivolge a Dio contro Israele, dicendo:</p>
<p class="C11 V3">«Signore, hanno ucciso i tuoi profeti e hanno distrutto i tuoi altari, e io sono rimasto solo, ed essi cercano la mia vita».</p>
<p class="C11 V4">Ma che gli disse la voce divina? «Io mi sono riservato settemila uomini, che non hanno piegato il ginocchio davanti a Baal».</p>
<p class="C11 V5">Cosí dunque, anche nel tempo presente è stato lasciato un residuo secondo l'elezione della grazia.</p>
<p class="C11 V6">E se è per grazia, non è piú per opere, altrimenti la grazia non sarebbe piú grazia; ma se è per opere, non è piú grazia, altrimenti l'opera non sarebbe piú opera.</p>
<p class="C11 V7">Che dunque? Israele non ha ottenuto quello che cercava, ma gli eletti l'hanno ottenuto, e gli altri sono stati induriti,</p>
<p class="C11 V8">come sta scritto: «Dio ha dato loro uno spirito di stordimento, occhi per non vedere e orecchi per non udire».</p>
<p class="C11 V9">E Davide dice: «La loro mensa di venti per loro un laccio, una trappola, un intoppo e una retribuzione.</p>
<p class="C11 V10">Siano oscurati i loro occhi da non vedere, e piega loro la schiena del continuo».</p>
<p class="C11 V11">Io dico dunque: Hanno inciampato perché cadessero? Cosí non sia; ma per la loro caduta la salvezza è giunta ai gentili per provocarli a gelosia.</p>
<p class="C11 V12">Ora, se la loro caduta è la ricchezza del mondo e la loro diminuzione la ricchezza dei gentili, quanto piú lo sarà la loro pienezza?</p>
<p class="C11 V13">Infatti io parlo a voi gentili, in quanto sono apostolo dei gentili; io onoro il mio ministero,</p>
<p class="C11 V14">per provare se in qualche maniera posso provocare a gelosia quelli della mia carne e salvarne alcuni.</p>
<p class="C11 V15">Infatti, se il loro rigetto è la riconciliazione del mondo, che sarà la loro riammissione, se non la vita dai morti?</p>
<p class="C11 V16">Ora, se le primizie sono sante, anche la massa è santa; e se la radice è santa, anche i rami sono santi.</p>
<p class="C11 V17">E se pure alcuni rami sono stati troncati, e tu che sei olivastro sei stato innestato al loro posto e fatto partecipe della radice e della grassezza dell'olivo,</p>
<p class="C11 V18">non vantarti contro i rami, ma se ti vanti contro di loro ricordati che non sei tu a portare la radice, ma è la radice che porta te.</p>
<p class="C11 V19">Forse dunque dirai: «I rami sono stati troncati, affinché io fossi innestato».</p>
<p class="C11 V20">Bene; essi sono stati troncati per l'incredulità e tu stai ritto per la fede; non insuperbirti, ma temi.</p>
<p class="C11 V21">Se Dio infatti non ha risparmiato i rami naturali, guarda che talora non risparmi neanche te.</p>
<p class="C11 V22">Vedi dunque la bontà e la severità di Dio: la severità su quelli che sono caduti, e la bontà verso di te, se pure perseveri nella bontà, altrimenti anche tu sarai reciso.</p>
<p class="C11 V23">E anche essi, se non perseverano nell'incredulità, saranno innestati, perché Dio è potente da innestarli di nuovo.</p>
<p class="C11 V24">Infatti, se tu sei stato tagliato dall'olivo per natura selvatico e innestato contro natura nell'olivo domestico, quanto piú costoro, che sono rami naturali, saranno innestati nel proprio olivo.</p>
<p class="C11 V25">Perché non voglio, fratelli, che ignoriate questo mistero, affinché non siate presuntuosi in voi stessi, che ad Israele è avvenuto un indurimento parziale finché sarà entrata la pienezza dei gentili,</p>
<p class="C11 V26">e cosí tutto Israele sarà salvato come sta scritto: «Il liberatore verrà da Sion, e rimuoverà l'empietà da Giacobbe.</p>
<p class="C11 V27">E questo sarà il mio patto con loro quando io avrò tolto via i loro peccati».</p>
<p class="C11 V28">Quanto all'evangelo, essi sono nemici per causa vostra, ma quanto all'elezione, sono amati a causa dei padri</p>
<p class="C11 V29">perché i doni e la vocazione di Dio sono senza pentimento.</p>
<p class="C11 V30">Come infatti pure voi una volta foste disubbidienti a Dio, ma ora avete ottenuta misericordia per la disubbidienza di costoro,</p>
<p class="C11 V31">così anche costoro al presente sono stati disubbidienti affinché, per la misericordia a voi fatta, anch'essi ottengano misericordia.</p>
<p class="C11 V32">Poiché Dio ha rinchiuso tutti nella disubbidienza, per far misericordia a tutti.</p>
<p class="C11 V33">O profondità di ricchezze, di sapienza e di conoscenza di Dio! Quanto imperscrutabili sono i suoi giudizi e inesplorabili le sue vie!</p>
<p class="C11 V34">«Chi infatti ha conosciuto la mente del Signore? O chi è stato suo consigliere?</p>
<p class="C11 V35">O chi gli ha dato per primo, sí che ne abbia a ricevere la ricompensa?».</p>
<p class="C11 V36">Poiché da lui, per mezzo di lui e in vista di lui sono tutte le cose. A lui sia la gloria in eterno. Amen.</p>
<p class="C12 V1">Vi esorto dunque, fratelli, per le compassioni di Dio, a presentare i vostri corpi, il che è il vostro ragionevole servizio, quale sacrificio vivente, santo e accettevole a Dio.</p>
<p class="C12 V2">E non vi conformate a questo mondo, ma siate trasformati mediante il rinnovamento della vostra mente, affinché conosciate per esperienza qual sia la buona, accettevole e perfetta volontà di Dio.</p>
<p class="C12 V3">Infatti, per la grazia che mi è stata data, dico a ciascuno che si trovi fra voi di non avere alcun concetto piú alto di quello che conviene avere, ma di avere un concetto sobrio, secondo la misura della fede che Dio ha distribuito a ciascuno.</p>
<p class="C12 V4">Infatti, come in uno stesso corpo abbiamo molte membra e tutte le membra non hanno la medesima funzione,</p>
<p class="C12 V5">cosí noi, che siamo molti, siamo un medesimo corpo in Cristo, e ciascuno siamo membra l'uno dell'altro.</p>
<p class="C12 V6">Ora, avendo noi doni differenti secondo la grazia che ci è stata data, se abbiamo profezia, profetizziamo secondo la proporzione della fede;</p>
<p class="C12 V7">se di ministero, attendiamo al ministero; similmente il dottore attenda all'insegnamento;</p>
<p class="C12 V8">e colui che esorta, attenda all'esortare; colui che distribuisce, lo faccia con semplicità; colui che presiede, presieda con diligenza; colui che fa opere di pietà le faccia con gioia.</p>
<p class="C12 V9">L'amore sia senza ipocrisia, detestate il male e attenetevi fermamente al bene.</p>
<p class="C12 V10">Nell'amore fraterno, amatevi teneramente gli uni gli altri nell'onore usate riguardo gli uni verso gli altri.</p>
<p class="C12 V11">Non siate pigri nello zelo, siate ferventi nello spirito, servite il Signore</p>
<p class="C12 V12">allegri nella speranza, costanti nell'afflizione, perseveranti nella preghiera;</p>
<p class="C12 V13">provvedete ai bisogni dei santi, esercitate l'ospitalità.</p>
<p class="C12 V14">Benedite quelli che vi perseguitano benedite e non maledite.</p>
<p class="C12 V15">Rallegratevi con quelli che sono allegri, piangete con quelli che piangono.</p>
<p class="C12 V16">Abbiate gli stessi pensieri gli uni verso gli altri; non aspirate alle cose alte, ma attenetevi alle umili; non siate savi da voi stessi.</p>
<p class="C12 V17">Non rendete ad alcuno male per male, cercate di fare il bene davanti a tutti gli uomini.</p>
<p class="C12 V18">Se è possibile e per quanto dipende da voi, vivete in pace con tutti gli uomini.</p>
<p class="C12 V19">Non fate le vostre vendette, cari miei, ma lasciate posto all'ira di Dio, perché sta scritto: «A me la vendetta, io renderò la retribuzione, dice il Signore».</p>
<p class="C12 V20">«Se dunque il tuo nemico ha fame dagli da mangiare, se ha sete dagli da bere; perché, facendo questo, radunerai dei carboni accesi sul suo capo»</p>
<p class="C12 V21">Non essere vinto dal male, ma vinci il male con il bene.</p>
<p class="C13 V1">Ogni persona sia sottoposta alle autorità superiori, poiché non c'è autorità se non da Dio, e le autorità che esistono sono istituite da Dio.</p>
<p class="C13 V2">Perciò chi resiste all'autorità, resiste all'ordine di Dio; e quelli che vi resistono attireranno su di sé la condanna.</p>
<p class="C13 V3">I magistrati infatti non sono da temere per le opere buone, ma per le malvagie; ora vuoi non temere l'autorità? Fa' ciò che è bene, e tu riceverai lode da essa,</p>
<p class="C13 V4">perché il magistrato è ministro di Dio per te nel bene; ma se tu fai il male, temi, perché egli non porta la spada invano; poiché egli è ministro di Dio, un vendicatore con ira contro colui che fa il male.</p>
<p class="C13 V5">Perciò è necessario essergli sottomessi, non solo per timore dell'ira ma anche per ragione di coscienza.</p>
<p class="C13 V6">Infatti per questo motivo pagate anche i tributi, perché essi sono ministri di Dio, dediti continuamente a questo servizio.</p>
<p class="C13 V7">Rendete dunque a ciascuno ciò che gli è dovuto: il tributo a chi dovete il tributo, l'imposta a chi dovete l'imposta, il timore a chi dovete il timore, l'onore a chi l'onore.</p>
<p class="C13 V8">Non abbiate alcun debito con nessuno, se non di amarvi gli uni gli altri, perché chi ama il suo simile ha adempiuto la legge.</p>
<p class="C13 V9">Infatti questi comandamenti: «Non commettere adulterio, non uccidere, non rubare, non dir falsa testimonianza, non desiderare», e se vi è qualche altro comandamento, si riassumono tutti in questo: «Ama il tuo prossimo come te stesso».</p>
<p class="C13 V10">L'amore non fa alcun male al prossimo; l'adempimento dunque della legge è l'amore.</p>
<p class="C13 V11">E questo tanto piú dobbiamo fare, conoscendo il tempo, perché è ormai ora che ci svegliamo dal sonno, poiché la salvezza ci è ora piú vicina di quando credemmo.</p>
<p class="C13 V12">La notte è avanzata e il giorno è vicino; gettiamo dunque via le opere delle tenebre e indossiamo le armi della luce.</p>
<p class="C13 V13">Camminiamo onestamente, come di giorno, non in gozzoviglie ed ebbrezze, non in immoralità e sensualità, non in contese ed invidie.</p>
<p class="C13 V14">Ma siate rivestiti del Signor Gesú Cristo e non abbiate cura della carne per soddisfarne le sue concupiscenze.</p>
<p class="C14 V1">Or accogliete chi è debole nella fede, ma non per giudicare le sue opinioni.</p>
<p class="C14 V2">L'uno crede di poter mangiare d'ogni cosa, mentre l'altro, che è debole, mangia solo legumi.</p>
<p class="C14 V3">Colui che mangia non disprezzi colui che non mangia, e colui che non mangia non giudichi colui che mangia, poiché Dio lo ha accettato.</p>
<p class="C14 V4">Chi sei tu che giudichi il domestico altrui? Stia egli in piedi o cada, ciò riguarda il suo proprio signore, ma sarà mantenuto saldo, perché Dio è capace di tenerlo in piedi.</p>
<p class="C14 V5">L'uno stima un giorno piú dell'altro, e l'altro stima tutti i giorni uguali; ciascuno sia pienamente convinto nella sua mente.</p>
<p class="C14 V6">Chi ha riguardo al giorno, lo fa per il Signore; chi non ha alcun riguardo al giorno lo fa per il Signore; chi mangia lo fa per il Signore e rende grazie a Dio; e chi non mangia non mangia per il Signore e rende grazie a Dio.</p>
<p class="C14 V7">Nessuno di noi infatti vive per se stesso, e neppure muore per se stesso,</p>
<p class="C14 V8">perché, se pure viviamo, viviamo per il Signore; e se moriamo, moriamo per il Signore, dunque sia che viviamo, sia che moriamo, siamo del Signore.</p>
<p class="C14 V9">Poiché a questo fine Cristo è morto, è risuscitato ed è tornato in vita: per signoreggiare sui morti e sui vivi.</p>
<p class="C14 V10">Ora tu, perché giudichi il tuo fratello? O perché disprezzi il tuo fratello? Poiché tutti dobbiamo comparire davanti al tribunale di Cristo.</p>
<p class="C14 V11">Sta infatti scritto: «Come io vivo, dice il Signore, ogni ginocchio si piegherà davanti a me e ogni lingua darà gloria a Dio».</p>
<p class="C14 V12">Cosí dunque ognuno di noi renderà conto di se stesso a Dio.</p>
<p class="C14 V13">Perciò non giudichiamo piú gli uni gli altri ma piuttosto giudicate questo: di non porre intoppo o scandalo al fratello.</p>
<p class="C14 V14">Io so e sono persuaso nel Signore Gesú, che nessuna cosa è immonda in se stessa, ma chi stima qualche cosa immonda, per lui è immonda.</p>
<p class="C14 V15">Ma se tuo fratello è contristato a motivo di un cibo, tu non cammini piú secondo amore; non far perire col tuo cibo colui per il quale Cristo è morto.</p>
<p class="C14 V16">Perciò quel che per voi è bene non diventi motivo di biasimo</p>
<p class="C14 V17">poiché il regno di Dio non è mangiare e bere, ma giustizia, pace e gioia nello Spirito Santo.</p>
<p class="C14 V18">Infatti chi serve Cristo in queste cose è gradito a Dio e approvato dagli uomini.</p>
<p class="C14 V19">Perseguiamo dunque le cose che contribuiscono alla pace e alla edificazione reciproca.</p>
<p class="C14 V20">Non distruggere l'opera di Dio per il cibo; certo, tutte le cose sono pure, ma è sbagliato quando uno mangia qualcosa che è occasione di peccato.</p>
<p class="C14 V21">E' bene non mangiare carne, né bere vino, né fare cosa alcuna che porti tuo fratello a inciampare o ad essere scandalizzato o essere indebolito.</p>
<p class="C14 V22">Hai tu fede? Tienila per te stesso davanti a Dio; beato chi non condanna se stesso in ciò che approva.</p>
<p class="C14 V23">Ma colui che sta in dubbio, se mangia è condannato, perché non mangia con fede; or tutto ciò che non viene da fede è peccato.</p>
<p class="C15 V1">Or noi, che siamo forti, dobbiamo sopportare le debolezze dei deboli e non compiacere a noi stessi.</p>
<p class="C15 V2">Ciascuno di noi compiaccia al prossimo nel bene, per l'edificazione,</p>
<p class="C15 V3">poiché anche Cristo non ha compiaciuto a se stesso, ma come sta scritto: «Gli oltraggi di coloro che ti oltraggiano sono caduti su di me».</p>
<p class="C15 V4">Infatti tutte le cose che furono scritte in passato furono scritte per nostro ammaestramento, affinché mediante la perseveranza e la consolazione delle Scritture noi riteniamo la speranza.</p>
<p class="C15 V5">Ora il Dio della pazienza e della consolazione vi dia di avere gli uni verso gli altri gli stessi pensieri, secondo Cristo Gesù,</p>
<p class="C15 V6">affinché con una sola mente e una sola bocca glorifichiate Dio, che è Padre del nostro Signore Gesú Cristo.</p>
<p class="C15 V7">Perciò accoglietevi gli uni gli altri come anche Cristo ci ha accolti per la gloria di Dio.</p>
<p class="C15 V8">Or io dico che Gesú Cristo è diventato ministro dei circoncisi a difesa della verità di Dio, per confermare le promesse fatte ai padri,</p>
<p class="C15 V9">ed ha accolto i gentili per la sua misericordia, affinché glorifichino Dio come sta scritto: «Per questo ti celebrerò fra le genti, e canterò le lodi del tuo nome».</p>
<p class="C15 V10">E altrove la Scrittura dice: «Rallegratevi, o genti, col suo popolo».</p>
<p class="C15 V11">E di nuovo «Lodate il Signore, tutte le genti; e lo celebrino i popoli tutti».</p>
<p class="C15 V12">Ed ancora Isaia dice: «Spunterà un germoglio dalla radice di Iesse, e colui che sorgerà per reggere le genti; le nazioni spereranno in lui».</p>
<p class="C15 V13">Ora il Dio della speranza vi riempia di ogni gioia e pace nel credere, affinché abbondiate nella speranza, per la potenza dello Spirito Santo.</p>
<p class="C15 V14">Ora, fratelli miei, io stesso sono persuaso a vostro riguardo, che anche voi siete pieni di bontà, ripieni d'ogni conoscenza, capaci anche di ammonirvi gli uni gli altri.</p>
<p class="C15 V15">Ma, fratelli, io vi ho scritto alquanto piú arditamente, come per ricordarvi per la grazia che mi è stata data da Dio,</p>
<p class="C15 V16">per essere ministro di Gesú Cristo presso i gentili, adoperandomi nel sacro servizio dell'evangelo di Dio, affinché l'offerta dei gentili sia accettevole, santificata dallo Spirito Santo.</p>
<p class="C15 V17">Io ho dunque di che gloriarmi in Cristo Gesú nelle cose che riguardano Dio.</p>
<p class="C15 V18">Infatti non ardirei dir cosa che Cristo non abbia operata per mezzo mio, per condurre all'ubbidienza i gentili con la parola e con l'opera,</p>
<p class="C15 V19">con potenza di segni e di prodigi, con la potenza dello Spirito di Dio; cosí, da Gerusalemme e nei dintorni fino all'Illiria, ho compiuto il servizio dell'evangelo di Cristo,</p>
<p class="C15 V20">avendo l'ambizione di evangelizzare là dove non era ancora stato nominato Cristo, per non edificare sul fondamento altrui.</p>
<p class="C15 V21">Ma, come sta scritto: «Coloro ai quali non era stato annunziato nulla di lui vedranno, e coloro che non avevano udito parlare intenderanno».</p>
<p class="C15 V22">Anche per questo motivo sono stato spesse volte impedito di venire da voi.</p>
<p class="C15 V23">Ma ora, non avendo piú luogo da evangelizzare in queste contrade, avendo da molti anni un grande desiderio di venire da voi,</p>
<p class="C15 V24">quando andrò in Spagna, verrò da voi; passando, spero infatti di vedervi e di essere accompagnato da voi fin là, dopo aver goduto un poco della vostra compagnia.</p>
<p class="C15 V25">Ma ora vado a Gerusalemme per sovvenire ai santi,</p>
<p class="C15 V26">perché a quelli della Macedonia e dell'Acaia è piaciuto di fare contribuzione per i poveri che sono fra i santi in Gerusalemme.</p>
<p class="C15 V27">Ora è piaciuto loro di far questo, perché sono ad essi debitori; se i gentili infatti hanno avuto parte dei loro beni spirituali, devono anche sovvenire loro nei beni materiali.</p>
<p class="C15 V28">Dopo dunque aver compiuto questo ed aver consegnato loro questo frutto, andrò in Spagna, passando da voi.</p>
<p class="C15 V29">Ma io so che, venendo da voi, verrò nella pienezza della benedizione dell'evangelo di Cristo.</p>
<p class="C15 V30">Or vi esorto, fratelli, per il Signor nostro Gesú Cristo e per l'amore dello Spirito, a combattere con me presso Dio per me nelle vostre preghiere,</p>
<p class="C15 V31">affinché io sia liberato dagli increduli che sono nella Giudea, perché il mio servizio per Gerusalemme sia accettevole ai santi,</p>
<p class="C15 V32">affinché, se piace a Dio, io venga con gioia da voi e sia ricreato insieme a voi.</p>
<p class="C15 V33">Ora il Dio della pace sia con tutti voi Amen.</p>
<p class="C16 V1">Or io vi raccomando Febe, nostra sorella, che è diaconessa della chiesa che è in Cencrea,</p>
<p class="C16 V2">affinché l'accogliate nel Signore, come si conviene ai santi, assistendola in qualunque cosa avrà bisogno di voi, perché ella ha prestato assistenza a molti e anche a me stesso.</p>
<p class="C16 V3">Salutate Priscilla ed Aquila miei compagni d'opera in Cristo Gesú,</p>
<p class="C16 V4">i quali hanno rischiato la loro testa per la mia vita; a loro non solo io, ma anche tutte le chiese dei gentili rendono grazie.</p>
<p class="C16 V5">Salutate anche la chiesa che è in casa loro; salutate il mio caro Epeneto il quale è la primizia dell'Acaia in Cristo.</p>
<p class="C16 V6">Salutate Maria, la quale si è molto affaticata per noi.</p>
<p class="C16 V7">Salutate Andronico e Giunia, miei parenti e compagni di prigione, i quali sono segnalati fra gli apostoli, e anche sono stati in Cristo prima di me.</p>
<p class="C16 V8">Salutate Amplia, mio diletto nel Signore.</p>
<p class="C16 V9">Salutate Urbano, nostro compagno d'opera in Cristo, e il mio caro Stachi.</p>
<p class="C16 V10">Salutate Apelle, che è approvato in Cristo. Salutate quelli della casa di Aristobulo.</p>
<p class="C16 V11">Salutate Erodione, mio parente. Salutate quelli della casa di Narcisso che sono nel Signore.</p>
<p class="C16 V12">Salutate Trifena e Trifosa, che si affaticano nel Signore. Salutate la cara Perside, che si è molto affaticata nel Signore.</p>
<p class="C16 V13">Salutate Rufo, che è eletto nel Signore, e sua madre che è pure mia.</p>
<p class="C16 V14">Salutate Asincrito, Flegonte, Erma Patroba, Erme e i fratelli che sono con loro.</p>
<p class="C16 V15">Salutate Filologo, Giulia, Nereo e sua sorella Olimpa, e tutti i santi che sono con loro.</p>
<p class="C16 V16">Salutatevi gli uni gli altri con un santo bacio; le chiese di Cristo vi salutano.</p>
<p class="C16 V17">Or io vi esorto, fratelli, a guardarvi da quelli che fomentano le divisioni e gli scandali contro la dottrina che avete appreso, e ritiratevi da loro;</p>
<p class="C16 V18">costoro infatti non servono il nostro Signore Gesú Cristo ma il proprio ventre, e con dolce e lusinghevole parlare seducono i cuori dei semplici.</p>
<p class="C16 V19">La vostra ubbidienza infatti si è divulgata fra tutti; io mi rallegro quindi per voi; or io desidero che siate savi nel bene e semplici nel male.</p>
<p class="C16 V20">Ora il Dio della pace schiaccerà presto Satana sotto i vostri piedi. La grazia del Signore nostro Gesú Cristo sia con voi. Amen.</p>
<p class="C16 V21">Timoteo, mio compagno d'opera, Lucio, Giasone e Sosipatro, miei parenti, vi salutano.</p>
<p class="C16 V22">Io, Terzio, che ho scritto questa epistola, vi saluto nel Signore.</p>
<p class="C16 V23">Gaio, che ospita me e tutta la chiesa, vi saluta. Erasto, il tesoriere della città e il fratello Quarto vi salutano.</p>
<p class="C16 V24">La grazia del Signor nostro Gesú Cristo sia con tutti voi. Amen.</p>
<p class="C16 V25">Or a colui che vi può raffermare secondo il mio evangelo e la predicazione di Gesú Cristo, secondo la rivelazione del mistero celato per molti secoli addietro,</p>
<p class="C16 V26">e ora manifestato e rivelato fra tutte le genti mediante le Scritture profetiche, secondo il comandamento dell'eterno Dio, per indurli all'ubbidienza della fede.</p>
<p class="C16 V27">a Dio, unico sapiente, sia la gloria in eterno, per mezzo di Gesú Cristo. Amen.</p>
</div>
</div>
<div class="edizione RIVEDUTA">
<div class="libro Rm">
<p class="CCAPITOLO VVERSO">TESTO</p>
<p class="C1 V1">Paolo, servo di Cristo Gesù, chiamato a essere apostolo, messo a parte per il vangelo di Dio,</p>
<p class="C1 V2">che egli aveva già promesso per mezzo dei suoi profeti nelle sante Scritture</p>
<p class="C1 V3">riguardo al Figlio suo, nato dalla stirpe di Davide secondo la carne,</p>
<p class="C1 V4">dichiarato Figlio di Dio con potenza secondo lo Spirito di santità mediante la risurrezione dai morti; cioè Gesù Cristo, nostro Signore,</p>
<p class="C1 V5">per mezzo del quale abbiamo ricevuto grazia e apostolato perché si ottenga l'ubbidienza della fede fra tutti gli stranieri, per il suo nome-</p>
<p class="C1 V6">fra i quali siete anche voi, chiamati da Gesù Cristo-</p>
<p class="C1 V7">a quanti sono in Roma, amati da Dio, chiamati a essere santi, grazia a voi e pace da Dio nostro Padre, e dal Signore Gesù Cristo.</p>
<p class="C1 V8">Prima di tutto rendo grazie al mio Dio per mezzo di Gesù Cristo riguardo a tutti voi, perché la vostra fede è divulgata in tutto il mondo.</p>
<p class="C1 V9">Dio, che servo nel mio spirito annunziando il vangelo del Figlio suo, mi è testimone che faccio continuamente menzione di voi</p>
<p class="C1 V10">chiedendo sempre nelle mie preghiere che in qualche modo finalmente, per volontà di Dio, io riesca a venire da voi.</p>
<p class="C1 V11">Infatti desidero vivamente vedervi per comunicarvi qualche dono spirituale affinché siate fortificati;</p>
<p class="C1 V12">o meglio, perché quando sarò tra di voi ci confortiamo a vicenda mediante la fede che abbiamo in comune, voi e io.</p>
<p class="C1 V13">Non voglio che ignoriate, fratelli, che molte volte mi sono proposto di recarmi da voi (ma finora ne sono stato impedito) per avere qualche frutto anche tra di voi, come fra le altre nazioni.</p>
<p class="C1 V14">Io sono debitore verso i Greci come verso i barbari, verso i sapienti come verso gli ignoranti;</p>
<p class="C1 V15">così, per quanto dipende da me, sono pronto ad annunziare il vangelo anche a voi che siete a Roma.</p>
<p class="C1 V16">Infatti non mi vergogno del vangelo; perché esso è potenza di Dio per la salvezza di chiunque crede; del Giudeo prima e poi del Greco;</p>
<p class="C1 V17">poiché in esso la giustizia di Dio è rivelata da fede a fede, com'è scritto: «Il giusto per fede vivrà».</p>
<p class="C1 V18">L'ira di Dio si rivela dal cielo contro ogni empietà e ingiustizia degli uomini che soffocano la verità con l'ingiustizia;</p>
<p class="C1 V19">poiché quel che si può conoscere di Dio è manifesto in loro, avendolo Dio manifestato loro;</p>
<p class="C1 V20">infatti le sue qualità invisibili, la sua eterna potenza e divinità, si vedono chiaramente fin dalla creazione del mondo essendo percepite per mezzo delle opere sue; perciò essi sono inescusabili,</p>
<p class="C1 V21">perché, pur avendo conosciuto Dio, non l'hanno glorificato come Dio, né l'hanno ringraziato; ma si son dati a vani ragionamenti e il loro cuore privo d'intelligenza si è ottenebrato.</p>
<p class="C1 V22">Benché si dichiarino sapienti, son diventati stolti,</p>
<p class="C1 V23">e hanno mutato la gloria del Dio incorruttibile in immagini simili a quelle dell'uomo corruttibile, di uccelli, di quadrupedi e di rettili.</p>
<p class="C1 V24">Per questo Dio li ha abbandonati all'impurità, secondo i desideri dei loro cuori, in modo da disonorare fra di loro i loro corpi;</p>
<p class="C1 V25">essi, che hanno mutato la verità di Dio in menzogna e hanno adorato e servito la creatura invece del Creatore, che è benedetto in eterno. Amen.</p>
<p class="C1 V26">Perciò Dio li ha abbandonati a passioni infami: infatti le loro donne hanno cambiato l'uso naturale in quello che è contro natura;</p>
<p class="C1 V27">similmente anche gli uomini, lasciando il rapporto naturale con la donna, si sono infiammati nella loro libidine gli uni per gli altri commettendo uomini con uomini atti infami, ricevendo in loro stessi la meritata ricompensa del proprio traviamento.</p>
<p class="C1 V28">Siccome non si sono curati di conoscere Dio, Dio li ha abbandonati in balìa della loro mente perversa sì che facessero ciò che è sconveniente;</p>
<p class="C1 V29">ricolmi di ogni ingiustizia, malvagità, cupidigia, malizia; pieni d'invidia, di omicidio, di contesa, di frode, di malignità;</p>
<p class="C1 V30">calunniatori, maldicenti, abominevoli a Dio, insolenti, superbi, vanagloriosi, ingegnosi nel male, ribelli ai genitori,</p>
<p class="C1 V31">insensati, sleali, senza affetti naturali, spietati.</p>
<p class="C1 V32">Essi, pur conoscendo che secondo i decreti di Dio quelli che fanno tali cose sono degni di morte, non soltanto le fanno, ma anche approvano chi le commette.</p>
<p class="C2 V1">Perciò, o uomo, chiunque tu sia che giudichi, sei inescusabile; perché nel giudicare gli altri condanni te stesso; infatti tu che giudichi, fai le stesse cose.</p>
<p class="C2 V2">Ora noi sappiamo che il giudizio di Dio su quelli che fanno tali cose è conforme a verità.</p>
<p class="C2 V3">Pensi tu, o uomo, che giudichi quelli che fanno tali cose e le fai tu stesso, di scampare al giudizio di Dio?</p>
<p class="C2 V4">Oppure disprezzi le ricchezze della sua bontà, della sua pazienza e della sua costanza, non riconoscendo che la bontà di Dio ti spinge al ravvedimento?</p>
<p class="C2 V5">Tu, invece, con la tua ostinazione e con l'impenitenza del tuo cuore, ti accumuli un tesoro d'ira per il giorno dell'ira e della rivelazione del giusto giudizio di Dio.</p>
<p class="C2 V6">Egli renderà a ciascuno secondo le sue opere:</p>
<p class="C2 V7">vita eterna a quelli che con perseveranza nel fare il bene cercano gloria, onore e immortalità;</p>
<p class="C2 V8">ma ira e indignazione a quelli che, per spirito di contesa, invece di ubbidire alla verità ubbidiscono all'ingiustizia.</p>
<p class="C2 V9">Tribolazione e angoscia sopra ogni uomo che fa il male; sul Giudeo prima e poi sul Greco;</p>
<p class="C2 V10">ma gloria, onore e pace a chiunque opera bene; al Giudeo prima e poi al Greco;</p>
<p class="C2 V11">perché davanti a Dio non c'è favoritismo.</p>
<p class="C2 V12">Infatti, tutti coloro che hanno peccato senza legge periranno pure senza legge; e tutti coloro che hanno peccato avendo la legge saranno giudicati in base a quella legge;</p>
<p class="C2 V13">perché non quelli che ascoltano la legge sono giusti davanti a Dio, ma quelli che l'osservano saranno giustificati.</p>
<p class="C2 V14">Infatti quando degli stranieri, che non hanno legge, adempiono per natura le cose richieste dalla legge, essi, che non hanno legge, sono legge a sé stessi;</p>
<p class="C2 V15">essi dimostrano che quanto la legge comanda è scritto nei loro cuori, perché la loro coscienza ne rende testimonianza e i loro pensieri si accusano o anche si scusano a vicenda.</p>
<p class="C2 V16">Tutto ciò si vedrà nel giorno in cui Dio giudicherà i segreti degli uomini per mezzo di Gesù Cristo, secondo il mio vangelo.</p>
<p class="C2 V17">Ora, se tu ti chiami Giudeo, ti riposi sulla legge, ti vanti in Dio,</p>
<p class="C2 V18">conosci la sua volontà, e sai distinguere ciò che è meglio, essendo istruito dalla legge,</p>
<p class="C2 V19">e ti persuadi di essere guida dei ciechi, luce di quelli che sono nelle tenebre,</p>
<p class="C2 V20">educatore degli insensati, maestro dei fanciulli, perché hai nella legge la formula della conoscenza e della verità;</p>
<p class="C2 V21">come mai dunque, tu che insegni agli altri non insegni a te stesso? Tu che predichi: «Non rubare!» rubi?</p>
<p class="C2 V22">Tu che dici: «Non commettere adulterio!» commetti adulterio? Tu che detesti gli idoli, ne spogli i templi?</p>
<p class="C2 V23">Tu che ti vanti della legge, disonori Dio trasgredendo la legge?</p>
<p class="C2 V24">Infatti, com'è scritto: «Il nome di Dio è bestemmiato per causa vostra fra gli stranieri».</p>
<p class="C2 V25">La circoncisione è utile se tu osservi la legge; ma se tu sei trasgressore della legge, la tua circoncisione diventa incirconcisione.</p>
<p class="C2 V26">Se l'incirconciso osserva le prescrizioni della legge, la sua incirconcisione non sarà considerata come circoncisione?</p>
<p class="C2 V27">Così colui che è per natura incirconciso, se adempie la legge, giudicherà te, che con la lettera e la circoncisione sei un trasgressore della legge.</p>
<p class="C2 V28">Giudeo infatti non è colui che è tale all'esterno; e la circoncisione non è quella esterna, nella carne;</p>
<p class="C2 V29">ma Giudeo è colui che lo è interiormente; e la circoncisione è quella del cuore, nello spirito, non nella lettera; di un tale Giudeo la lode proviene non dagli uomini, ma da Dio.</p>
<p class="C3 V1">Qual è dunque il vantaggio del Giudeo? Qual è l'utilità della circoncisione?</p>
<p class="C3 V2">Grande in ogni senso. Prima di tutto, perché a loro furono affidate le rivelazioni di Dio.</p>
<p class="C3 V3">Che vuol dire infatti se alcuni sono stati increduli? La loro incredulità annullerà la fedeltà di Dio?</p>
<p class="C3 V4">No di certo! Anzi, sia Dio riconosciuto veritiero e ogni uomo bugiardo, com'è scritto: «Affinché tu sia riconosciuto giusto nelle tue parole e trionfi quando sei giudicato».</p>
<p class="C3 V5">Ma se la nostra ingiustizia fa risaltare la giustizia di Dio, che diremo? Che Dio è ingiusto quando dà corso alla sua ira? (Parlo alla maniera degli uomini.)</p>
<p class="C3 V6">No di certo! Perché, altrimenti, come potrà Dio giudicare il mondo?</p>
<p class="C3 V7">Ma se per la mia menzogna la verità di Dio sovrabbonda a sua gloria, perché sono ancora giudicato come peccatore?</p>
<p class="C3 V8">Perché non «facciamo il male affinché ne venga il bene», come da taluni siamo calunniosamente accusati di dire? La condanna di costoro è giusta.</p>
<p class="C3 V9">Che dire dunque? Noi siamo forse superiori? No affatto! Perché abbiamo già dimostrato che tutti, Giudei e Greci, sono sottomessi al peccato,</p>
<p class="C3 V10">com'è scritto: «Non c'è nessun giusto, neppure uno.</p>
<p class="C3 V11">Non c'è nessuno che capisca, non c'è nessuno che cerchi Dio.</p>
<p class="C3 V12">Tutti si sono sviati, tutti quanti si sono corrotti. Non c'è nessuno che pratichi la bontà, no, neppure uno».</p>
<p class="C3 V13">«La loro gola è un sepolcro aperto; con le loro lingue hanno tramato frode». «Sotto le loro labbra c'è un veleno di serpenti».</p>
<p class="C3 V14">«La loro bocca è piena di maledizione e di amarezza».</p>
<p class="C3 V15">«I loro piedi sono veloci a spargere il sangue.</p>
<p class="C3 V16">Rovina e calamità sono sul loro cammino</p>
<p class="C3 V17">e non conoscono la via della pace».</p>
<p class="C3 V18">«Non c'è timor di Dio davanti ai loro occhi».</p>
<p class="C3 V19">Or noi sappiamo che tutto quel che la legge dice, lo dice a quelli che sono sotto la legge, affinché sia chiusa ogni bocca e tutto il mondo sia riconosciuto colpevole di fronte a Dio;</p>
<p class="C3 V20">perché mediante le opere della legge nessuno sarà giustificato davanti a lui; infatti la legge dà soltanto la conoscenza del peccato.</p>
<p class="C3 V21">Ora però, indipendentemente dalla legge, è stata manifestata la giustizia di Dio, della quale danno testimonianza la legge e i profeti:</p>
<p class="C3 V22">vale a dire la giustizia di Dio mediante la fede in Gesù Cristo, per tutti coloro che credono-infatti non c'è distinzione:</p>
<p class="C3 V23">tutti hanno peccato e sono privi della gloria di Dio-</p>
<p class="C3 V24">ma sono giustificati gratuitamente per la sua grazia, mediante la redenzione che è in Cristo Gesù.</p>
<p class="C3 V25">Dio lo ha prestabilito come sacrificio propiziatorio mediante la fede nel suo sangue, per dimostrare la sua giustizia, avendo usato tolleranza verso i peccati commessi in passato,</p>
<p class="C3 V26">al tempo della sua divina pazienza; e per dimostrare la sua giustizia nel tempo presente affinché egli sia giusto e giustifichi colui che ha fede in Gesù.</p>
<p class="C3 V27">Dov'è dunque il vanto? Esso è escluso. Per quale legge? Delle opere? No, ma per la legge della fede;</p>
<p class="C3 V28">poiché riteniamo che l'uomo è giustificato mediante la fede senza le opere della legge.</p>
<p class="C3 V29">Dio è forse soltanto il Dio dei Giudei? Non è egli anche il Dio degli altri popoli? Certo, è anche il Dio degli altri popoli,</p>
<p class="C3 V30">poiché c'è un solo Dio, il quale giustificherà il circonciso per fede, e l'incirconciso ugualmente per mezzo della fede.</p>
<p class="C3 V31">Annulliamo dunque la legge mediante la fede? No di certo! Anzi, confermiamo la legge.</p>
<p class="C4 V1">Che diremo dunque che il nostro antenato Abraamo abbia ottenuto secondo la carne?</p>
<p class="C4 V2">Poiché se Abraamo fosse stato giustificato per le opere, egli avrebbe di che vantarsi; ma non davanti a Dio;</p>
<p class="C4 V3">infatti, che dice la Scrittura? «Abraamo credette a Dio e ciò gli fu messo in conto come giustizia».</p>
<p class="C4 V4">Ora a chi opera, il salario non è messo in conto come grazia, ma come debito;</p>
<p class="C4 V5">mentre a chi non opera ma crede in colui che giustifica l'empio, la sua fede è messa in conto come giustizia.</p>
<p class="C4 V6">Così pure Davide proclama la beatitudine dell'uomo al quale Dio mette in conto la giustizia senza opere, dicendo:</p>
<p class="C4 V7">«Beati quelli le cui iniquità sono perdonate e i cui peccati sono coperti.</p>
<p class="C4 V8">Beato l'uomo al quale il Signore non addebita affatto il peccato».</p>
<p class="C4 V9">Questa beatitudine è soltanto per i circoncisi o anche per gl'incirconcisi? Infatti diciamo che la fede fu messa in conto ad Abraamo come giustizia.</p>
<p class="C4 V10">In quale circostanza dunque gli fu messa in conto? Quando era circonciso, o quando era incirconciso? Non quando era circonciso, ma quando era incirconciso;</p>
<p class="C4 V11">poi ricevette il segno della circoncisione, quale sigillo della giustizia ottenuta per la fede che aveva quando era incirconciso, affinché fosse padre di tutti gl'incirconcisi che credono, in modo che anche a loro fosse messa in conto la giustizia;</p>
<p class="C4 V12">e fosse padre anche dei circoncisi, di quelli che non solo sono circoncisi ma seguono anche le orme della fede del nostro padre Abraamo quand'era ancora incirconciso.</p>
<p class="C4 V13">Infatti la promessa di essere erede del mondo non fu fatta ad Abraamo o alla sua discendenza in base alla legge, ma in base alla giustizia che viene dalla fede.</p>
<p class="C4 V14">Perché, se diventano eredi quelli che si fondano sulla legge, la fede è resa vana e la promessa è annullata;</p>
<p class="C4 V15">poiché la legge produce ira; ma dove non c'è legge, non c'è neppure trasgressione.</p>
<p class="C4 V16">Perciò l'eredità è per fede, affinché sia per grazia; in modo che la promessa sia sicura per tutta la discendenza; non soltanto per quella che è sotto la legge, ma anche per quella che discende dalla fede d'Abraamo. Egli è padre di noi tutti</p>
<p class="C4 V17">scritto: «Io ti ho costituito padre di molte nazioni») davanti a colui nel quale credette, Dio, che fa rivivere i morti, e chiama all'esistenza le cose che non sono.</p>
<p class="C4 V18">Egli, sperando contro speranza, credette, per diventare padre di molte nazioni, secondo quello che gli era stato detto: «Così sarà la tua discendenza».</p>
<p class="C4 V19">Senza venir meno nella fede, egli vide che il suo corpo era svigorito (aveva quasi cent'anni) e che Sara non era più in grado di essere madre;</p>
<p class="C4 V20">davanti alla promessa di Dio non vacillò per incredulità, ma fu fortificato nella sua fede e diede gloria a Dio,</p>
<p class="C4 V21">pienamente convinto che quanto egli ha promesso, è anche in grado di compierlo.</p>
<p class="C4 V22">Perciò gli fu messo in conto come giustizia.</p>
<p class="C4 V23">Or non per lui soltanto sta scritto che questo gli fu messo in conto come giustizia,</p>
<p class="C4 V24">ma anche per noi, ai quali sarà pure messo in conto; per noi che crediamo in colui che ha risuscitato dai morti Gesù, nostro Signore,</p>
<p class="C4 V25">il quale è stato dato a causa delle nostre offese ed è stato risuscitato per la nostra giustificazione.</p>
<p class="C5 V1">Giustificati dunque per fede, abbiamo pace con Dio per mezzo di Gesù Cristo, nostro Signore,</p>
<p class="C5 V2">mediante il quale abbiamo anche avuto, per la fede, l'accesso a questa grazia nella quale stiamo; e ci gloriamo nella speranza della gloria di Dio;</p>
<p class="C5 V3">non solo, ma ci gloriamo anche nelle afflizioni, sapendo che l'afflizione produce pazienza,</p>
<p class="C5 V4">la pazienza esperienza, e l'esperienza speranza.</p>
<p class="C5 V5">Or la speranza non delude, perché l'amore di Dio è stato sparso nei nostri cuori mediante lo Spirito Santo che ci è stato dato.</p>
<p class="C5 V6">Infatti, mentre noi eravamo ancora senza forza, Cristo, a suo tempo, è morto per gli empi.</p>
<p class="C5 V7">Difficilmente uno morirebbe per un giusto; ma forse per una persona buona qualcuno avrebbe il coraggio di morire;</p>
<p class="C5 V8">Dio invece mostra la grandezza del proprio amore per noi in questo: che, mentre eravamo ancora peccatori, Cristo è morto per noi.</p>
<p class="C5 V9">Tanto più dunque, essendo ora giustificati per il suo sangue, saremo per mezzo di lui salvati dall'ira.</p>
<p class="C5 V10">Se infatti, mentre eravamo nemici, siamo stati riconciliati con Dio mediante la morte del Figlio suo, tanto più ora, che siamo riconciliati, saremo salvati mediante la sua vita.</p>
<p class="C5 V11">Non solo, ma ci gloriamo anche in Dio per mezzo del nostro Signore Gesù Cristo, mediante il quale abbiamo ora ottenuto la riconciliazione.</p>
<p class="C5 V12">Perciò, come per mezzo di un solo uomo il peccato è entrato nel mondo, e per mezzo del peccato la morte, e così la morte è passata su tutti gli uomini, perché tutti hanno peccato...</p>
<p class="C5 V13">Poiché, fino alla legge, il peccato era nel mondo, ma il peccato non è imputato quando non c'è legge.</p>
<p class="C5 V14">Eppure, la morte regnò, da Adamo fino a Mosè, anche su quelli che non avevano peccato con una trasgressione simile a quella di Adamo, il quale è figura di colui che doveva venire.</p>
<p class="C5 V15">Però, la grazia non è come la trasgressione. Perché se per la trasgressione di uno solo, molti sono morti, a maggior ragione la grazia di Dio e il dono della grazia proveniente da un solo uomo, Gesù Cristo, sono stati riversati abbondantemente su molti.</p>
<p class="C5 V16">Riguardo al dono non avviene quello che è avvenuto nel caso dell'uno che ha peccato; perché dopo una sola trasgressione il giudizio è diventato condanna, mentre il dono diventa giustificazione dopo molte trasgressioni.</p>
<p class="C5 V17">Infatti, se per la trasgressione di uno solo la morte ha regnato a causa di quell'uno, tanto più quelli che ricevono l'abbondanza della grazia e del dono della giustizia, regneranno nella vita per mezzo di quell'uno che è Gesù Cristo.</p>
<p class="C5 V18">Dunque, come con una sola trasgressione la condanna si è estesa a tutti gli uomini, così pure, con un solo atto di giustizia, la giustificazione che dà la vita si è estesa a tutti gli uomini.</p>
<p class="C5 V19">Infatti, come per la disubbidienza di un solo uomo i molti sono stati resi peccatori, così anche per l'ubbidienza di uno solo, i molti saranno costituiti giusti.</p>
<p class="C5 V20">La legge poi è intervenuta a moltiplicare la trasgressione; ma dove il peccato è abbondato, la grazia è sovrabbondata,</p>
<p class="C5 V21">affinché, come il peccato regnò mediante la morte, così pure la grazia regni mediante la giustizia a vita eterna, per mezzo di Gesù Cristo, nostro Signore.</p>
<p class="C6 V1">Che diremo dunque? Rimarremo forse nel peccato affinché la grazia abbondi?</p>
<p class="C6 V2">No di certo! Noi che siamo morti al peccato, come vivremmo ancora in esso?</p>
<p class="C6 V3">O ignorate forse che tutti noi, che siamo stati battezzati in Cristo Gesù, siamo stati battezzati nella sua morte?</p>
<p class="C6 V4">Siamo dunque stati sepolti con lui mediante il battesimo nella sua morte, affinché, come Cristo è stato risuscitato dai morti mediante la gloria del Padre, così anche noi camminassimo in novità di vita.</p>
<p class="C6 V5">Perché se siamo stati totalmente uniti a lui in una morte simile alla sua, lo saremo anche in una risurrezione simile alla sua.</p>
<p class="C6 V6">Sappiamo infatti che il nostro vecchio uomo è stato crocifisso con lui affinché il corpo del peccato fosse annullato e noi non serviamo più al peccato;</p>
<p class="C6 V7">infatti colui che è morto, è libero dal peccato.</p>
<p class="C6 V8">Ora, se siamo morti con Cristo, crediamo pure che vivremo con lui,</p>
<p class="C6 V9">sapendo che Cristo, risuscitato dai morti, non muore più; la morte non ha più potere su di lui.</p>
<p class="C6 V10">Poiché il suo morire fu un morire al peccato, una volta per sempre; ma il suo vivere è un vivere a Dio.</p>
<p class="C6 V11">Così anche voi fate conto di essere morti al peccato, ma viventi a Dio, in Cristo Gesù.</p>
<p class="C6 V12">Non regni dunque il peccato nel vostro corpo mortale per ubbidire alle sue concupiscenze;</p>
<p class="C6 V13">e non prestate le vostre membra al peccato, come strumenti d'iniquità; ma presentate voi stessi a Dio, come di morti fatti viventi, e le vostre membra come strumenti di giustizia a Dio;</p>
<p class="C6 V14">infatti il peccato non avrà più potere su di voi; perché non siete sotto la legge ma sotto la grazia.</p>
<p class="C6 V15">Che faremo dunque? Peccheremo forse perché non siamo sotto la legge ma sotto la grazia? No di certo!</p>
<p class="C6 V16">Non sapete voi che se vi offrite a qualcuno come schiavi per ubbidirgli, siete schiavi di colui a cui ubbidite: o del peccato che conduce alla morte o dell'ubbidienza che conduce alla giustizia?</p>
<p class="C6 V17">Ma sia ringraziato Dio perché eravate schiavi del peccato ma avete ubbidito di cuore a quella forma d'insegnamento che vi è stata trasmessa;</p>
<p class="C6 V18">e, liberati dal peccato, siete diventati servi della giustizia.</p>
<p class="C6 V19">Parlo alla maniera degli uomini, a causa della debolezza della vostra carne; poiché, come già prestaste le vostre membra a servizio dell'impurità e dell'iniquità per commettere l'iniquità, così prestate ora le vostre membra a servizio della giustizia per la santificazione.</p>
<p class="C6 V20">Perché quando eravate schiavi del peccato, eravate liberi riguardo alla giustizia.</p>
<p class="C6 V21">Quale frutto dunque avevate allora? Di queste cose ora vi vergognate, poiché la loro fine è la morte.</p>
<p class="C6 V22">Ma ora, liberati dal peccato e fatti servi di Dio, avete per frutto la vostra santificazione e per fine la vita eterna;</p>
<p class="C6 V23">perché il salario del peccato è la morte, ma il dono di Dio è la vita eterna in Cristo Gesù, nostro Signore.</p>
<p class="C7 V1">O ignorate forse, fratelli (poiché parlo a persone che hanno conoscenza della legge), che la legge ha potere sull'uomo per tutto il tempo ch'egli vive?</p>
<p class="C7 V2">Infatti la donna sposata è legata per legge al marito mentre egli vive; ma se il marito muore, è sciolta dalla legge che la lega al marito.</p>
<p class="C7 V3">Perciò se lei diventa moglie di un altro uomo mentre il marito vive, sarà chiamata adultera; ma se il marito muore, ella è libera da quella legge; per cui non è adultera se diventa moglie di un altro uomo.</p>
<p class="C7 V4">Così, fratelli miei, anche voi siete stati messi a morte quanto alla legge mediante il corpo di Cristo, per appartenere a un altro, cioè a colui che è risuscitato dai morti, affinché portiamo frutto a Dio.</p>
<p class="C7 V5">Infatti, mentre eravamo nella carne, le passioni peccaminose, risvegliate dalla legge, agivano nelle nostre membra allo scopo di portare frutto alla morte;</p>
<p class="C7 V6">ma ora siamo stati sciolti dai legami della legge, essendo morti a quella che ci teneva soggetti, per servire nel nuovo regime dello Spirito e non in quello vecchio della lettera.</p>
<p class="C7 V7">Che cosa diremo dunque? La legge è peccato? No di certo! Anzi, io non avrei conosciuto il peccato se non per mezzo della legge; poiché non avrei conosciuto la concupiscenza, se la legge non avesse detto: «Non concupire».</p>
<p class="C7 V8">Ma il peccato, còlta l'occasione, per mezzo del comandamento, produsse in me ogni concupiscenza; perché senza la legge il peccato è morto.</p>
<p class="C7 V9">Un tempo io vivevo senza legge; ma, venuto il comandamento, il peccato prese vita e io morii;</p>
<p class="C7 V10">e il comandamento che avrebbe dovuto darmi vita, risultò che mi condannava a morte.</p>
<p class="C7 V11">Perché il peccato, còlta l'occasione per mezzo del comandamento, mi trasse in inganno e, per mezzo di esso, mi uccise.</p>
<p class="C7 V12">Così la legge è santa, e il comandamento è santo, giusto e buono.</p>
<p class="C7 V13">Ciò che è buono, diventò dunque per me morte? No di certo! È invece il peccato che mi è diventato morte, perché si rivelasse come peccato, causandomi la morte mediante ciò che è buono; affinché, per mezzo del comandamento, il peccato diventasse estremamente peccante.</p>
<p class="C7 V14">Sappiamo infatti che la legge è spirituale; ma io sono carnale, venduto schiavo al peccato.</p>
<p class="C7 V15">Poiché, ciò che faccio, io non lo capisco: infatti non faccio quello che voglio, ma faccio quello che odio.</p>
<p class="C7 V16">Ora, se faccio quello che non voglio, ammetto che la legge è buona;</p>
<p class="C7 V17">allora non sono più io che lo faccio, ma è il peccato che abita in me.</p>
<p class="C7 V18">Difatti, io so che in me, cioè nella mia carne, non abita alcun bene; poiché in me si trova il volere, ma il modo di compiere il bene, no.</p>
<p class="C7 V19">Infatti il bene che voglio, non lo faccio; ma il male che non voglio, quello faccio.</p>
<p class="C7 V20">Ora, se io faccio ciò che non voglio, non sono più io che lo compio, ma è il peccato che abita in me.</p>
<p class="C7 V21">Mi trovo dunque sotto questa legge: quando voglio fare il bene, il male si trova in me.</p>
<p class="C7 V22">Infatti io mi compiaccio della legge di Dio, secondo l'uomo interiore,</p>
<p class="C7 V23">ma vedo un'altra legge nelle mie membra, che combatte contro la legge della mia mente e mi rende prigioniero della legge del peccato che è nelle mie membra.</p>
<p class="C7 V24">Me infelice! Chi mi libererà da questo corpo di morte?</p>
<p class="C7 V25">Grazie siano rese a Dio per mezzo di Gesù Cristo, nostro Signore. Così dunque, io con la mente servo la legge di Dio, ma con la carne la legge del peccato.</p>
<p class="C8 V1">Non c'è dunque più nessuna condanna per quelli che sono in Cristo Gesù,</p>
<p class="C8 V2">perché la legge dello Spirito della vita in Cristo Gesù mi ha liberato dalla legge del peccato e della morte.</p>
<p class="C8 V3">Infatti, ciò che era impossibile alla legge, perché la carne la rendeva impotente, Dio lo ha fatto; mandando il proprio Figlio in carne simile a carne di peccato e, a motivo del peccato, ha condannato il peccato nella carne,</p>
<p class="C8 V4">affinché il comandamento della legge fosse adempiuto in noi, che camminiamo non secondo la carne, ma secondo lo Spirito.</p>
<p class="C8 V5">Infatti quelli che sono secondo la carne, pensano alle cose della carne; invece quelli che sono secondo lo Spirito, pensano alle cose dello Spirito.</p>
<p class="C8 V6">Ma ciò che brama la carne è morte, mentre ciò che brama lo Spirito è vita e pace;</p>
<p class="C8 V7">infatti ciò che brama la carne è inimicizia contro Dio, perché non è sottomesso alla legge di Dio e neppure può esserlo;</p>
<p class="C8 V8">e quelli che sono nella carne non possono piacere a Dio.</p>
<p class="C8 V9">Voi però non siete nella carne ma nello Spirito, se lo Spirito di Dio abita veramente in voi. Se qualcuno non ha lo Spirito di Cristo, egli non appartiene a lui.</p>
<p class="C8 V10">Ma se Cristo è in voi, nonostante il corpo sia morto a causa del peccato, lo Spirito dà vita a causa della giustificazione.</p>
<p class="C8 V11">Se lo Spirito di colui che ha risuscitato Gesù dai morti abita in voi, colui che ha risuscitato Cristo Gesù dai morti vivificherà anche i vostri corpi mortali per mezzo del suo Spirito che abita in voi.</p>
<p class="C8 V12">Così dunque, fratelli, non siamo debitori alla carne per vivere secondo la carne;</p>
<p class="C8 V13">perché se vivete secondo la carne voi morrete; ma se mediante lo Spirito fate morire le opere del corpo, voi vivrete;</p>
<p class="C8 V14">infatti tutti quelli che sono guidati dallo Spirito di Dio, sono figli di Dio.</p>
<p class="C8 V15">E voi non avete ricevuto uno spirito di servitù per ricadere nella paura, ma avete ricevuto lo Spirito di adozione, mediante il quale gridiamo: «Abbà! Padre!»</p>
<p class="C8 V16">Lo Spirito stesso attesta insieme con il nostro spirito che siamo figli di Dio.</p>
<p class="C8 V17">Se siamo figli, siamo anche eredi; eredi di Dio e coeredi di Cristo, se veramente soffriamo con lui, per essere anche glorificati con lui.</p>
<p class="C8 V18">Infatti io ritengo che le sofferenze del tempo presente non siano paragonabili alla gloria che dev'essere manifestata a nostro riguardo.</p>
<p class="C8 V19">Poiché la creazione aspetta con impazienza la manifestazione dei figli di Dio;</p>
<p class="C8 V20">perché la creazione è stata sottoposta alla vanità, non di sua propria volontà, ma a motivo di colui che ve l'ha sottoposta,</p>
<p class="C8 V21">nella speranza che anche la creazione stessa sarà liberata dalla schiavitù della corruzione per entrare nella gloriosa libertà dei figli di Dio.</p>
<p class="C8 V22">Sappiamo infatti che fino a ora tutta la creazione geme ed è in travaglio;</p>
<p class="C8 V23">non solo essa, ma anche noi, che abbiamo le primizie dello Spirito, gemiamo dentro di noi, aspettando l'adozione, la redenzione del nostro corpo.</p>
<p class="C8 V24">Poiché siamo stati salvati in speranza. Or la speranza di ciò che si vede, non è speranza; difatti, quello che uno vede, perché lo spererebbe ancora?</p>
<p class="C8 V25">Ma se speriamo ciò che non vediamo, l'aspettiamo con pazienza.</p>
<p class="C8 V26">Allo stesso modo ancora, lo Spirito viene in aiuto alla nostra debolezza, perché non sappiamo pregare come si conviene; ma lo Spirito intercede per noi con sospiri ineffabili;</p>
<p class="C8 V27">e colui che esamina i cuori sa quale sia il desiderio dello Spirito, perché egli intercede per i santi secondo il volere di Dio.</p>
<p class="C8 V28">Or sappiamo che tutte le cose cooperano al bene di quelli che amano Dio, i quali sono chiamati secondo il suo disegno.</p>
<p class="C8 V29">Perché quelli che ha preconosciuti, li ha pure predestinati a essere conformi all'immagine del Figlio suo, affinché egli sia il primogenito tra molti fratelli;</p>
<p class="C8 V30">e quelli che ha predestinati li ha pure chiamati; e quelli che ha chiamati li ha pure giustificati; e quelli che ha giustificati li ha pure glorificati.</p>
<p class="C8 V31">Che diremo dunque riguardo a queste cose? Se Dio è per noi chi sarà contro di noi?</p>
<p class="C8 V32">Colui che non ha risparmiato il proprio Figlio, ma lo ha dato per noi tutti, non ci donerà forse anche tutte le cose con lui?</p>
<p class="C8 V33">Chi accuserà gli eletti di Dio? Dio è colui che li giustifica.</p>
<p class="C8 V34">Chi li condannerà? Cristo Gesù è colui che è morto e, ancor più, è risuscitato, è alla destra di Dio e anche intercede per noi.</p>
<p class="C8 V35">Chi ci separerà dall'amore di Cristo? Sarà forse la tribolazione, l'angoscia, la persecuzione, la fame, la nudità, il pericolo, la spada?</p>
<p class="C8 V36">Com'è scritto: «Per amor di te siamo messi a morte tutto il giorno; siamo stati considerati come pecore da macello».</p>
<p class="C8 V37">Ma, in tutte queste cose, noi siamo più che vincitori, in virtù di colui che ci ha amati.</p>
<p class="C8 V38">Infatti sono persuaso che né morte, né vita, né angeli, né principati, né cose presenti, né cose future,</p>
<p class="C8 V39">né potenze, né altezza, né profondità, né alcun'altra creatura potranno separarci dall'amore di Dio che è in Cristo Gesù, nostro Signore.</p>
<p class="C9 V1">Dico la verità in Cristo, non mento - poiché la mia coscienza me lo conferma per mezzo dello Spirito Santo -</p>
<p class="C9 V2">ho una grande tristezza e una sofferenza continua nel mio cuore;</p>
<p class="C9 V3">perché io stesso vorrei essere anatema, separato da Cristo, per amore dei miei fratelli, miei parenti secondo la carne,</p>
<p class="C9 V4">cioè gli Israeliti, ai quali appartengono l'adozione, la gloria, i patti, la legislazione, il servizio sacro e le promesse;</p>
<p class="C9 V5">ai quali appartengono i padri e dai quali proviene, secondo la carne, il Cristo, che è sopra tutte le cose Dio benedetto in eterno. Amen!</p>
<p class="C9 V6">Però non è che la parola di Dio sia caduta a terra; infatti non tutti i discendenti d'Israele sono Israele;</p>
<p class="C9 V7">né per il fatto di essere stirpe d'Abraamo, sono tutti figli d'Abraamo; anzi: «È in Isacco che ti sarà riconosciuta una discendenza».</p>
<p class="C9 V8">Cioè, non i figli della carne sono figli di Dio; ma i figli della promessa sono considerati come discendenza.</p>
<p class="C9 V9">Infatti, questa è la parola della promessa: «In questo tempo verrò, e Sara avrà un figlio».</p>
<p class="C9 V10">Ma c'è di più! Anche a Rebecca avvenne la medesima cosa quand'ebbe concepito figli da un solo uomo, da Isacco nostro padre;</p>
<p class="C9 V11">poiché, prima che i gemelli fossero nati e che avessero fatto del bene o del male (affinché rimanesse fermo il proponimento di Dio, secondo elezione,</p>
<p class="C9 V12">che dipende non da opere, ma da colui che chiama) le fu detto: «Il maggiore servirà il minore»;</p>
<p class="C9 V13">com'è scritto: «Ho amato Giacobbe e ho odiato Esaù».</p>
<p class="C9 V14">Che diremo dunque? Vi è forse ingiustizia in Dio? No di certo!</p>
<p class="C9 V15">Poiché egli dice a Mosè: «Io avrò misericordia di chi avrò misericordia e avrò compassione di chi avrò compassione».</p>
<p class="C9 V16">Non dipende dunque né da chi vuole né da chi corre, ma da Dio che fa misericordia.</p>
<p class="C9 V17">La Scrittura infatti dice al faraone: «Appunto per questo ti ho suscitato: per mostrare in te la mia potenza e perché il mio nome sia proclamato per tutta la terra».</p>
<p class="C9 V18">Così dunque egli fa misericordia a chi vuole e indurisce chi vuole.</p>
<p class="C9 V19">Tu allora mi dirai: «Perché rimprovera egli ancora? Poiché chi può resistere alla sua volontà?»</p>
<p class="C9 V20">Piuttosto, o uomo, chi sei tu che replichi a Dio? La cosa plasmata dirà forse a colui che la plasmò: «Perché mi hai fatta così?»</p>
<p class="C9 V21">Il vasaio non è forse padrone dell'argilla per trarre dalla stessa pasta un vaso per uso nobile e un altro per uso ignobile?</p>
<p class="C9 V22">Che c'è da contestare se Dio, volendo manifestare la sua ira e far conoscere la sua potenza, ha sopportato con grande pazienza dei vasi d'ira preparati per la perdizione,</p>
<p class="C9 V23">e ciò per far conoscere la ricchezza della sua gloria verso dei vasi di misericordia che aveva già prima preparati per la gloria,</p>
<p class="C9 V24">cioè verso di noi, che egli ha chiamato non soltanto fra i Giudei ma anche fra gli stranieri?</p>
<p class="C9 V25"> Così egli dice appunto in Osea: «Io chiamerò "mio popolo" quello che non era mio popolo e "amata" quella che non era amata»;</p>
<p class="C9 V26">e «avverrà che nel luogo dov'era stato detto: "Voi non siete mio popolo", là saranno chiamati "figli del Dio vivente"».</p>
<p class="C9 V27">Isaia poi esclama riguardo a Israele: «Anche se il numero dei figli d'Israele fosse come la sabbia del mare, solo il resto sarà salvato;</p>
<p class="C9 V28">perché il Signore eseguirà la sua parola sulla terra in modo rapido e definitivo».</p>
<p class="C9 V29">Come Isaia aveva detto prima: «Se il Signore degli eserciti non ci avesse lasciato una discendenza, saremmo diventati come Sodoma e saremmo stati simili a Gomorra».</p>
<p class="C9 V30">Che diremo dunque? Diremo che degli stranieri, i quali non ricercavano la giustizia, hanno conseguito la giustizia, però la giustizia che deriva dalla fede;</p>
<p class="C9 V31">mentre Israele, che ricercava una legge di giustizia, non ha raggiunto questa legge.</p>
<p class="C9 V32">Perché? Perché l'ha ricercata non per fede ma per opere. Essi hanno urtato nella pietra d'inciampo,</p>
<p class="C9 V33">come è scritto: «Ecco, io metto in Sion un sasso d'inciampo e una pietra di scandalo; ma chi crede in lui non sarà deluso».</p>
<p class="C10 V1">Fratelli, il desiderio del mio cuore e la mia preghiera a Dio per loro è che siano salvati.</p>
<p class="C10 V2">Io rendo loro testimonianza infatti che hanno zelo per Dio, ma zelo senza conoscenza.</p>
<p class="C10 V3">Perché, ignorando la giustizia di Dio e cercando di stabilire la propria, non si sono sottomessi alla giustizia di Dio;</p>
<p class="C10 V4">poiché Cristo è il termine della legge, per la giustificazione di tutti coloro che credono.</p>
<p class="C10 V5">Infatti Mosè descrive così la giustizia che viene dalla legge: «L'uomo che farà quelle cose, vivrà per esse».</p>
<p class="C10 V6"> Invece la giustizia che viene dalla fede dice così: «Non dire in cuor tuo: "Chi salirà in cielo?" (questo è farne scendere Cristo) né:</p>
<p class="C10 V7">"Chi scenderà nell'abisso?"» (questo è far risalire Cristo dai morti).</p>
<p class="C10 V8">Che cosa dice invece? «La parola è vicino a te, nella tua bocca e nel tuo cuore»: questa è la parola della fede che noi annunziamo;</p>
<p class="C10 V9">perché, se con la bocca avrai confessato Gesù come Signore e avrai creduto con il cuore che Dio lo ha risuscitato dai morti, sarai salvato;</p>
<p class="C10 V10">infatti con il cuore si crede per ottenere la giustizia e con la bocca si fa confessione per essere salvati.</p>
<p class="C10 V11">Difatti la Scrittura dice: «Chiunque crede in lui, non sarà deluso».</p>
<p class="C10 V12">Poiché non c'è distinzione tra Giudeo e Greco, essendo egli lo stesso Signore di tutti, ricco verso tutti quelli che lo invocano.</p>
<p class="C10 V13">Infatti chiunque avrà invocato il nome del Signore sarà salvato.</p>
<p class="C10 V14">Ora, come invocheranno colui nel quale non hanno creduto? E come crederanno in colui del quale non hanno sentito parlare? E come potranno sentirne parlare, se non c'è chi lo annunzi?</p>
<p class="C10 V15">E come annunzieranno se non sono mandati? Com'è scritto: «Quanto sono belli i piedi di quelli che annunziano buone notizie!»</p>
<p class="C10 V16">Ma non tutti hanno ubbidito alla buona notizia; Isaia infatti dice: «Signore, chi ha creduto alla nostra predicazione?»</p>
<p class="C10 V17">Così la fede viene da ciò che si ascolta, e ciò che si ascolta viene dalla parola di Cristo.</p>
<p class="C10 V18">Ma io dico: forse non hanno udito? Anzi, «la loro voce è andata per tutta la terra e le loro parole fino agli estremi confini del mondo».</p>
<p class="C10 V19">Allora dico: forse Israele non ha compreso? Mosè per primo dice: «Io vi renderò gelosi di una nazione che non è nazione; contro una nazione senza intelligenza provocherò il vostro sdegno».</p>
<p class="C10 V20">Isaia poi osa affermare: «Sono stato trovato da quelli che non mi cercavano; mi sono manifestato a quelli che non chiedevano di me».</p>
<p class="C10 V21">Ma riguardo a Israele afferma: «Tutto il giorno ho teso le mani verso un popolo disubbidiente e contestatore».</p>
<p class="C11 V1">Dico dunque: Dio ha forse ripudiato il suo popolo? No di certo! Perché anch'io sono Israelita, della discendenza d'Abraamo, della tribù di Beniamino.</p>
<p class="C11 V2">Dio non ha ripudiato il suo popolo, che ha riconosciuto già da prima. Non sapete ciò che la Scrittura dice a proposito di Elia? Come si rivolse a Dio contro Israele, dicendo:</p>
<p class="C11 V3">«Signore, hanno ucciso i tuoi profeti, hanno demolito i tuoi altari, io sono rimasto solo e vogliono la mia vita»?</p>
<p class="C11 V4">Ma che cosa gli rispose la voce divina? «Mi sono riservato settemila uomini che non hanno piegato il ginocchio davanti a Baal».</p>
<p class="C11 V5">Così anche al presente, c'è un residuo eletto per grazia.</p>
<p class="C11 V6">Ma se è per grazia, non è più per opere; altrimenti, la grazia non è più grazia.</p>
<p class="C11 V7">Che dunque? Quello che Israele cerca, non lo ha ottenuto; mentre lo hanno ottenuto gli eletti; e gli altri sono stati induriti,</p>
<p class="C11 V8">com'è scritto: «Dio ha dato loro uno spirito di torpore, occhi per non vedere e orecchie per non udire, fino a questo giorno».</p>
<p class="C11 V9">E Davide dice: «La loro mensa sia per loro una trappola, una rete, un inciampo e una retribuzione.</p>
<p class="C11 V10">Siano gli occhi loro oscurati perché non vedano e rendi curva la loro schiena per sempre».</p>
<p class="C11 V11">Ora io dico: sono forse inciampati perché cadessero? No di certo! Ma a causa della loro caduta la salvezza è giunta agli stranieri per provocare la loro gelosia.</p>
<p class="C11 V12">Ora, se la loro caduta è una ricchezza per il mondo e la loro diminuzione è una ricchezza per gli stranieri, quanto più lo sarà la loro piena partecipazione!</p>
<p class="C11 V13">Parlo a voi, stranieri; in quanto sono apostolo degli stranieri faccio onore al mio ministero,</p>
<p class="C11 V14">sperando in qualche maniera di provocare la gelosia di quelli del mio sangue, e di salvarne alcuni.</p>
<p class="C11 V15">Infatti, se il loro ripudio è stato la riconciliazione del mondo, che sarà la loro riammissione, se non un rivivere dai morti?</p>
<p class="C11 V16">Se la primizia è santa, anche la massa è santa; se la radice è santa, anche i rami sono santi.</p>
<p class="C11 V17">Se alcuni rami sono stati troncati, mentre tu, che sei olivo selvatico, sei stato innestato al loro posto e sei diventato partecipe della radice e della linfa dell'olivo,</p>
<p class="C11 V18">non insuperbirti contro i rami; ma, se t'insuperbisci, sappi che non sei tu che porti la radice, ma è la radice che porta te.</p>
<p class="C11 V19">Allora tu dirai: «Sono stati troncati i rami perché fossi innestato io».</p>
<p class="C11 V20">Bene: essi sono stati troncati per la loro incredulità e tu rimani stabile per la fede; non insuperbirti, ma temi.</p>
<p class="C11 V21">Perché se Dio non ha risparmiato i rami naturali, non risparmierà neppure te.</p>
<p class="C11 V22">Considera dunque la bontà e la severità di Dio: la severità verso quelli che sono caduti; ma verso di te la bontà di Dio, purché tu perseveri nella sua bontà; altrimenti, anche tu sarai reciso.</p>
<p class="C11 V23">Allo stesso modo anche quelli, se non perseverano nella loro incredulità, saranno innestati; perché Dio ha la potenza di innestarli di nuovo.</p>
<p class="C11 V24">Infatti se tu sei stato tagliato dall'olivo selvatico per natura e sei stato contro natura innestato nell'olivo domestico, quanto più essi, che sono i rami naturali, saranno innestati nel loro proprio olivo.</p>
<p class="C11 V25">Infatti, fratelli, non voglio che ignoriate questo mistero, affinché non siate presuntuosi: un indurimento si è prodotto in una parte d'Israele, finché non sia entrata la totalità degli stranieri;</p>
<p class="C11 V26">e tutto Israele sarà salvato, così come è scritto: «Il liberatore verrà da Sion.</p>
<p class="C11 V27">Egli allontanerà da Giacobbe l'empietà; e questo sarà il mio patto con loro, quando toglierò via i loro peccati».</p>
<p class="C11 V28">Per quanto concerne il vangelo, essi sono nemici per causa vostra; ma per quanto concerne l'elezione, sono amati a causa dei loro padri;</p>
<p class="C11 V29">perché i doni e la vocazione di Dio sono irrevocabili.</p>
<p class="C11 V30">Come in passato voi siete stati disubbidienti a Dio, e ora avete ottenuto misericordia per la loro disubbidienza,</p>
<p class="C11 V31">così anch'essi sono stati ora disubbidienti, affinché, per la misericordia a voi usata, ottengano anch'essi misericordia.</p>
<p class="C11 V32">Dio infatti ha rinchiuso tutti nella disubbidienza per far misericordia a tutti.</p>
<p class="C11 V33">Oh, profondità della ricchezza, della sapienza e della scienza di Dio! Quanto inscrutabili sono i suoi giudizi e ininvestigabili le sue vie!</p>
<p class="C11 V34">Infatti, «chi ha conosciuto il pensiero del Signore? O chi è stato suo consigliere?</p>
<p class="C11 V35">O chi gli ha dato qualcosa per primo, sì da riceverne il contraccambio?»</p>
<p class="C11 V36">Perché da lui, per mezzo di lui e per lui sono tutte le cose. A lui sia la gloria in eterno. Amen.</p>
<p class="C12 V1">Vi esorto dunque, fratelli, per la misericordia di Dio, a presentare i vostri corpi in sacrificio vivente, santo, gradito a Dio; questo è il vostro culto spirituale.</p>
<p class="C12 V2">Non conformatevi a questo mondo, ma siate trasformati mediante il rinnovamento della vostra mente, affinché conosciate per esperienza quale sia la volontà di Dio, la buona, gradita e perfetta volontà.</p>
<p class="C12 V3">Per la grazia che mi è stata concessa, dico quindi a ciascuno di voi che non abbia di sé un concetto più alto di quello che deve avere, ma abbia di sé un concetto sobrio, secondo la misura di fede che Dio ha assegnata a ciascuno.</p>
<p class="C12 V4">Poiché, come in un solo corpo abbiamo molte membra e tutte le membra non hanno una medesima funzione,</p>
<p class="C12 V5">così noi, che siamo molti, siamo un solo corpo in Cristo, e, individualmente, siamo membra l'uno dell'altro.</p>
<p class="C12 V6">Avendo pertanto doni differenti secondo la grazia che ci è stata concessa, se abbiamo dono di profezia, profetizziamo conformemente alla fede;</p>
<p class="C12 V7">se di ministero, attendiamo al ministero; se d'insegnamento, all'insegnare;</p>
<p class="C12 V8">se di esortazione, all'esortare; chi dà, dia con semplicità; chi presiede, lo faccia con diligenza; chi fa opere di misericordia, le faccia con gioia.</p>
<p class="C12 V9">L'amore sia senza ipocrisia. Aborrite il male e attenetevi fermamente al bene.</p>
<p class="C12 V10">Quanto all'amore fraterno, siate pieni di affetto gli uni per gli altri. Quanto all'onore, fate a gara nel rendervelo reciprocamente.</p>
<p class="C12 V11">Quanto allo zelo, non siate pigri; siate ferventi nello spirito, servite il Signore;</p>
<p class="C12 V12">siate allegri nella speranza, pazienti nella tribolazione, perseveranti nella preghiera,</p>
<p class="C12 V13">provvedendo alle necessità dei santi, esercitando con premura l'ospitalità.</p>
<p class="C12 V14">Benedite quelli che vi perseguitano. Benedite e non maledite.</p>
<p class="C12 V15">Rallegratevi con quelli che sono allegri; piangete con quelli che piangono.</p>
<p class="C12 V16">Abbiate tra di voi un medesimo sentimento. Non aspirate alle cose alte, ma lasciatevi attrarre dalle umili. Non vi stimate saggi da voi stessi.</p>
<p class="C12 V17">Non rendete a nessuno male per male. Impegnatevi a fare il bene davanti a tutti gli uomini.</p>
<p class="C12 V18">Se è possibile, per quanto dipende da voi, vivete in pace con tutti gli uomini.</p>
<p class="C12 V19">Non fate le vostre vendette, miei cari, ma cedete il posto all'ira di Dio; poiché sta scritto: «A me la vendetta; io darò la retribuzione», dice il Signore.</p>
<p class="C12 V20">Anzi, «se il tuo nemico ha fame, dàgli da mangiare; se ha sete, dàgli da bere; poiché, facendo così, tu radunerai dei carboni accesi sul suo capo».</p>
<p class="C12 V21">Non lasciarti vincere dal male, ma vinci il male con il bene.</p>
<p class="C13 V1">Ogni persona stia sottomessa alle autorità superiori; perché non vi è autorità se non da Dio; e le autorità che esistono, sono stabilite da Dio.</p>
<p class="C13 V2">Perciò chi resiste all'autorità si oppone all'ordine di Dio; quelli che vi si oppongono si attireranno addosso una condanna;</p>
<p class="C13 V3">infatti i magistrati non sono da temere per le opere buone, ma per le cattive. Tu, non vuoi temere l'autorità? Fa' il bene e avrai la sua approvazione,</p>
<p class="C13 V4">perché il magistrato è un ministro di Dio per il tuo bene; ma se fai il male, temi, perché egli non porta la spada invano; infatti è un ministro di Dio per infliggere una giusta punizione a chi fa il male.</p>
<p class="C13 V5">Perciò è necessario stare sottomessi, non soltanto per timore della punizione, ma anche per motivo di coscienza.</p>
<p class="C13 V6">È anche per questa ragione che voi pagate le imposte, perché essi, che sono costantemente dediti a questa funzione, sono ministri di Dio.</p>
<p class="C13 V7">Rendete a ciascuno quel che gli è dovuto: l'imposta a chi è dovuta l'imposta, la tassa a chi la tassa; il timore a chi il timore; l'onore a chi l'onore.</p>
<p class="C13 V8">Non abbiate altro debito con nessuno, se non di amarvi gli uni gli altri; perché chi ama il prossimo ha adempiuto la legge.</p>
<p class="C13 V9">Infatti il «non commettere adulterio», «non uccidere», «non rubare», «non concupire» e qualsiasi altro comandamento si riassumono in questa parola: «Ama il tuo prossimo come te stesso».</p>
<p class="C13 V10">L'amore non fa nessun male al prossimo; l'amore quindi è l'adempimento della legge.</p>
<p class="C13 V11">E questo dobbiamo fare, consci del momento cruciale: è ora ormai che vi svegliate dal sonno; perché adesso la salvezza ci è più vicina di quando credemmo.</p>
<p class="C13 V12">La notte è avanzata, il giorno è vicino; gettiamo dunque via le opere delle tenebre e indossiamo le armi della luce.</p>
<p class="C13 V13">Comportiamoci onestamente, come in pieno giorno, senza gozzoviglie e ubriachezze; senza immoralità e dissolutezza; senza contese e gelosie;</p>
<p class="C13 V14">ma rivestitevi del Signore Gesù Cristo e non abbiate cura della carne per soddisfarne i desideri.</p>
<p class="C14 V1">Accogliete colui che è debole nella fede, ma non per sentenziare sui suoi scrupoli.</p>
<p class="C14 V2">Uno crede di poter mangiare di tutto, mentre l'altro che è debole, mangia legumi.</p>
<p class="C14 V3">Colui che mangia di tutto non disprezzi colui che non mangia di tutto; e colui che non mangia di tutto non giudichi colui che mangia di tutto, perché Dio lo ha accolto.</p>
<p class="C14 V4">Chi sei tu che giudichi il domestico altrui? Se sta in piedi o se cade è cosa che riguarda il suo padrone; ma egli sarà tenuto in piedi, perché il Signore è potente da farlo stare in piedi.</p>
<p class="C14 V5">Uno stima un giorno più di un altro; l'altro stima tutti i giorni uguali; sia ciascuno pienamente convinto nella propria mente.</p>
<p class="C14 V6">Chi ha riguardo al giorno, lo fa per il Signore; e chi mangia di tutto, lo fa per il Signore, poiché ringrazia Dio; e chi non mangia di tutto fa così per il Signore, e ringrazia Dio.</p>
<p class="C14 V7">Nessuno di noi infatti vive per sé stesso, e nessuno muore per sé stesso;</p>
<p class="C14 V8">perché, se viviamo, viviamo per il Signore; e se moriamo, moriamo per il Signore. Sia dunque che viviamo o che moriamo, siamo del Signore.</p>
<p class="C14 V9">Poiché a questo fine Cristo è morto ed è tornato in vita: per essere il Signore sia dei morti sia dei viventi.</p>
<p class="C14 V10">Ma tu, perché giudichi tuo fratello? E anche tu, perché disprezzi tuo fratello? Poiché tutti compariremo davanti al tribunale di Dio;</p>
<p class="C14 V11">infatti sta scritto: «Come è vero che vivo», dice il Signore, «ogni ginocchio si piegherà davanti a me, e ogni lingua darà gloria a Dio».</p>
<p class="C14 V12">Quindi ciascuno di noi renderà conto di sé stesso a Dio.</p>
<p class="C14 V13">Smettiamo dunque di giudicarci gli uni gli altri; decidetevi piuttosto a non porre inciampo sulla via del fratello, né a essere per lui un'occasione di caduta.</p>
<p class="C14 V14">Io so e sono persuaso nel Signore Gesù che nulla è impuro in sé stesso; però se uno pensa che una cosa è impura, per lui è impura.</p>
<p class="C14 V15">Ora, se a motivo di un cibo tuo fratello è turbato, tu non cammini più secondo amore. Non perdere, con il tuo cibo, colui per il quale Cristo è morto!</p>
<p class="C14 V16">Ciò che è bene per voi non sia dunque oggetto di biasimo;</p>
<p class="C14 V17">perché il regno di Dio non consiste in vivanda né in bevanda, ma è giustizia, pace e gioia nello Spirito Santo.</p>
<p class="C14 V18">Poiché chi serve Cristo in questo, è gradito a Dio e approvato dagli uomini.</p>
<p class="C14 V19">Cerchiamo dunque di conseguire le cose che contribuiscono alla pace e alla reciproca edificazione.</p>
<p class="C14 V20">Non distruggere, per un cibo, l'opera di Dio. Certo, tutte le cose sono pure; ma è male quando uno mangia dando occasione di peccato.</p>
<p class="C14 V21">È bene non mangiar carne, né bere vino, né far nulla che possa essere occasione di caduta al fratello.</p>
<p class="C14 V22">Tu, la fede che hai, serbala per te stesso, davanti a Dio. Beato colui che non condanna sé stesso in quello che approva.</p>
<p class="C14 V23">Ma chi ha dei dubbi riguardo a ciò che mangia è condannato, perché la sua condotta non è dettata dalla fede; e tutto quello che non viene da fede è peccato.</p>
<p class="C15 V1">Or noi, che siamo forti, dobbiamo sopportare le debolezze dei deboli e non compiacere a noi stessi.</p>
<p class="C15 V2">Ciascuno di noi compiaccia al prossimo, nel bene, a scopo di edificazione.</p>
<p class="C15 V3">Infatti anche Cristo non compiacque a sé stesso; ma come è scritto: «Gli insulti di quelli che ti oltraggiano sono caduti sopra di me».</p>
<p class="C15 V4">Poiché tutto ciò che fu scritto nel passato, fu scritto per nostra istruzione, affinché mediante la pazienza e la consolazione che ci provengono dalle Scritture, conserviamo la speranza.</p>
<p class="C15 V5">Il Dio della pazienza e della consolazione vi conceda di aver tra di voi un medesimo sentimento secondo Cristo Gesù,</p>
<p class="C15 V6">affinché di un solo animo e d'una stessa bocca glorifichiate Dio, il Padre del nostro Signore Gesù Cristo.</p>
<p class="C15 V7">Perciò accoglietevi gli uni gli altri, come anche Cristo vi ha accolti per la gloria di Dio.</p>
<p class="C15 V8">Infatti io dico che Cristo è diventato servitore dei circoncisi a dimostrazione della veracità di Dio per confermare le promesse fatte ai padri;</p>
<p class="C15 V9">mentre gli stranieri onorano Dio per la sua misericordia, come sta scritto: «Per questo ti celebrerò tra le nazioni e canterò le lodi al tuo nome».</p>
<p class="C15 V10">E ancora: «Rallegratevi, o nazioni, con il suo popolo».</p>
<p class="C15 V11">E altrove: «Nazioni, lodate tutte il Signore; tutti i popoli lo celebrino».</p>
<p class="C15 V12">Di nuovo Isaia dice: «Spunterà una radice di Iesse, colui che sorgerà a governare le nazioni; in lui spereranno le nazioni».</p>
<p class="C15 V13">Or il Dio della speranza vi riempia di ogni gioia e di ogni pace nella fede, affinché abbondiate nella speranza, per la potenza dello Spirito Santo.</p>
<p class="C15 V14">Ora, fratelli miei, io pure sono persuaso, a vostro riguardo, che anche voi siete pieni di bontà, ricolmi di ogni conoscenza, capaci anche di ammonirvi a vicenda.</p>
<p class="C15 V15">Ma vi ho scritto un po' arditamente su alcuni punti, per ricordarveli di nuovo, a motivo della grazia che mi è stata fatta da Dio,</p>
<p class="C15 V16">di essere un ministro di Cristo Gesù tra gli stranieri, esercitando il sacro servizio del vangelo di Dio, affinché gli stranieri diventino un'offerta gradita, santificata dallo Spirito Santo.</p>
<p class="C15 V17">Ho dunque di che vantarmi in Cristo Gesù, per quel che concerne le cose di Dio.</p>
<p class="C15 V18">Non oserei infatti parlare di cose che Cristo non avesse operato per mio mezzo allo scopo di condurre i pagani all'ubbidienza, con parole e opere,</p>
<p class="C15 V19">con la potenza di segni e di prodigi, con la potenza dello Spirito Santo. Così da Gerusalemme e dintorni fino all'Illiria ho predicato dappertutto il vangelo di Cristo,</p>
<p class="C15 V20">avendo l'ambizione di predicare il vangelo là dove non era ancora stato portato il nome di Cristo, per non costruire sul fondamento altrui,</p>
<p class="C15 V21">ma com'è scritto: «Coloro ai quali nulla era stato annunziato di lui, lo vedranno; e coloro che non ne avevano udito parlare, comprenderanno».</p>
<p class="C15 V22">Per questa ragione appunto sono stato tante volte impedito di venire da voi;</p>
<p class="C15 V23">ma ora, non avendo più campo d'azione in queste regioni, e avendo già da molti anni un gran desiderio di venire da voi,</p>
<p class="C15 V24">quando andrò in Spagna, spero, passando, di vedervi e di essere aiutato da voi a raggiungere quella regione, dopo aver goduto almeno un po' della vostra compagnia.</p>
<p class="C15 V25">Per ora vado a Gerusalemme, a rendere un servizio ai santi,</p>
<p class="C15 V26">perché la Macedonia e l'Acaia si sono compiaciute di fare una colletta per i poveri che sono tra i santi di Gerusalemme.</p>
<p class="C15 V27">Si sono compiaciute, ma esse sono anche in debito nei loro confronti; infatti se gli stranieri sono stati fatti partecipi dei loro beni spirituali, sono anche in obbligo di aiutarli con i beni materiali.</p>
<p class="C15 V28">Quando dunque avrò compiuto questo servizio e consegnato il frutto di questa colletta, andrò in Spagna passando da voi;</p>
<p class="C15 V29">e so che, venendo da voi, verrò con la pienezza delle benedizioni di Cristo.</p>
<p class="C15 V30">Ora, fratelli, vi esorto, per il Signore nostro Gesù Cristo e per l'amore dello Spirito, a combattere con me nelle preghiere che rivolgete a Dio in mio favore,</p>
<p class="C15 V31">perché io sia liberato dagli increduli di Giudea, e il mio servizio per Gerusalemme sia gradito ai santi,</p>
<p class="C15 V32">in modo che, se piace a Dio, io possa venire da voi con gioia ed essere confortato insieme con voi.</p>
<p class="C15 V33">Or il Dio della pace sia con tutti voi. Amen.</p>
<p class="C16 V1">Vi raccomando Febe, nostra sorella, che è diaconessa della chiesa di Cencrea,</p>
<p class="C16 V2">perché la riceviate nel Signore, in modo degno dei santi, e le prestiate assistenza in qualunque cosa ella possa aver bisogno di voi; poiché ella pure ha prestato assistenza a molti e anche a me.</p>
<p class="C16 V3">Salutate Prisca e Aquila, miei collaboratori in Cristo Gesù,</p>
<p class="C16 V4">i quali hanno rischiato la vita per me; a loro non io soltanto sono grato, ma anche tutte le chiese delle nazioni.</p>
<p class="C16 V5">Salutate anche la chiesa che si riunisce in casa loro. Salutate il mio caro Epeneto, che è la primizia dell'Asia per Cristo.</p>
<p class="C16 V6">Salutate Maria, che si è molto affaticata per voi.</p>
<p class="C16 V7">Salutate Andronico e Giunia, miei parenti e compagni di prigionia, i quali si sono segnalati fra gli apostoli ed erano in Cristo già prima di me.</p>
<p class="C16 V8">Salutate Ampliato, che mi è caro nel Signore.</p>
<p class="C16 V9">Salutate Urbano, nostro collaboratore in Cristo, e il mio caro Stachi.</p>
<p class="C16 V10">Salutate Apelle, che ha dato buona prova in Cristo. Salutate quelli di casa Aristobulo.</p>
<p class="C16 V11">Salutate Erodione, mio parente. Salutate quelli di casa Narcisso che sono nel Signore.</p>
<p class="C16 V12">Salutate Trifena e Trifosa, che si affaticano nel Signore. Salutate la cara Perside che si è affaticata molto nel Signore.</p>
<p class="C16 V13">Salutate Rufo, l'eletto nel Signore e sua madre, che è anche mia.</p>
<p class="C16 V14">Salutate Asincrito, Flegonte, Erme, Patroba, Erma, e i fratelli che sono con loro.</p>
<p class="C16 V15">Salutate Filologo e Giulia, Nereo e sua sorella, Olimpa e tutti i santi che sono con loro.</p>
<p class="C16 V16">Salutatevi gli uni gli altri con un santo bacio. Tutte le chiese di Cristo vi salutano.</p>
<p class="C16 V17">Ora vi esorto, fratelli, a tener d'occhio quelli che provocano le divisioni e gli scandali in contrasto con l'insegnamento che avete ricevuto. Allontanatevi da loro.</p>
<p class="C16 V18">Costoro, infatti, non servono il nostro Signore Gesù Cristo, ma il proprio ventre; e con dolce e lusinghiero parlare seducono il cuore dei semplici.</p>
<p class="C16 V19">Quanto a voi, la vostra ubbidienza è nota a tutti. Io mi rallegro dunque per voi, ma desidero che siate saggi nel bene e incontaminati dal male.</p>
<p class="C16 V20">Il Dio della pace stritolerà presto Satana sotto i vostri piedi. La grazia del Signore nostro Gesù Cristo sia con voi.</p>
<p class="C16 V21">Timoteo, mio collaboratore, vi saluta e vi salutano anche Lucio, Giasone e Sosipatro, miei parenti.</p>
<p class="C16 V22">Io, Terzio, che ho scritto la lettera, vi saluto nel Signore.</p>
<p class="C16 V23">Gaio, che ospita me e tutta la chiesa, vi saluta. Erasto, il tesoriere della città e il fratello Quarto vi salutano.</p>
<p class="C16 V24">La grazia del nostro Signor Gesù Cristo sia con tutti voi. Amen.</p>
<p class="C16 V25">A colui che può fortificarvi secondo il mio vangelo e il messaggio di Gesù Cristo, conformemente alla rivelazione del mistero che fu tenuto nascosto fin dai tempi più remoti,</p>
<p class="C16 V26">ma che ora è rivelato e reso noto mediante le Scritture profetiche, per ordine dell'eterno Dio, a tutte le nazioni perché ubbidiscano alla fede,</p>
<p class="C16 V27">a Dio, unico in saggezza, per mezzo di Gesù Cristo sia la gloria nei secoli dei secoli. Amen.</p>
</div>
</div>
<div class="edizione LECTIO">
<div class="libro Rm">
<p class="CCAPITOLO VVERSO">TESTO</p>
</div>
</div>
</div>
</body>
</html>
