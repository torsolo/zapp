<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Qo</div>
<div class="edizione CEI2008">
<div class="libro Qo">
<p class="CCAPITOLO VVERSO">TESTO</p>
<p class="C1 V1">Parole di Qoèlet, figlio di Davide, re a Gerusalemme.</p>
<p class="C1 V2">Vanità delle vanità, dice Qoèlet, vanità delle vanità: tutto è vanità.</p>
<p class="C1 V3">Quale guadagno viene all’uomo per tutta la fatica con cui si affanna sotto il sole?</p>
<p class="C1 V4">Una generazione se ne va e un’altra arriva, ma la terra resta sempre la stessa.</p>
<p class="C1 V5">Il sole sorge, il sole tramonta e si affretta a tornare là dove rinasce.</p>
<p class="C1 V6">Il vento va verso sud e piega verso nord. Gira e va e sui suoi giri ritorna il vento.</p>
<p class="C1 V7">Tutti i fiumi scorrono verso il mare, eppure il mare non è mai pieno: al luogo dove i fiumi scorrono, continuano a scorrere.</p>
<p class="C1 V8">Tutte le parole si esauriscono e nessuno è in grado di esprimersi a fondo. Non si sazia l’occhio di guardare né l’orecchio è mai sazio di udire.</p>
<p class="C1 V9">Quel che è stato sarà e quel che si è fatto si rifarà; non c’è niente di nuovo sotto il sole.</p>
<p class="C1 V10">C’è forse qualcosa di cui si possa dire: «Ecco, questa è una novità»? Proprio questa è già avvenuta nei secoli che ci hanno preceduto.</p>
<p class="C1 V11">Nessun ricordo resta degli antichi, ma neppure di coloro che saranno si conserverà memoria presso quelli che verranno in seguito.</p>
<p class="C1 V12">Io, Qoèlet, fui re d’Israele a Gerusalemme.</p>
<p class="C1 V13">Mi sono proposto di ricercare ed esplorare con saggezza tutto ciò che si fa sotto il cielo. Questa è un’occupazione gravosa che Dio ha dato agli uomini, perché vi si affatichino.</p>
<p class="C1 V14">Ho visto tutte le opere che si fanno sotto il sole, ed ecco: tutto è vanità e un correre dietro al vento.</p>
<p class="C1 V15">Ciò che è storto non si può raddrizzare e quel che manca non si può contare.</p>
<p class="C1 V16">Pensavo e dicevo fra me: «Ecco, io sono cresciuto e avanzato in sapienza più di quanti regnarono prima di me a Gerusalemme. La mia mente ha curato molto la sapienza e la scienza».</p>
<p class="C1 V17">Ho deciso allora di conoscere la sapienza e la scienza, come anche la stoltezza e la follia, e ho capito che anche questo è un correre dietro al vento.</p>
<p class="C1 V18">Infatti: molta sapienza, molto affanno; chi accresce il sapere aumenta il dolore. </p>
<p class="C2 V1">Io dicevo fra me: «Vieni, dunque, voglio metterti alla prova con la gioia. Gusta il piacere!». Ma ecco, anche questo è vanità.</p>
<p class="C2 V2">Del riso ho detto: «Follia!» e della gioia: «A che giova?».</p>
<p class="C2 V3">Ho voluto fare un’esperienza: allietare il mio corpo con il vino e così afferrare la follia, pur dedicandomi con la mente alla sapienza. Volevo scoprire se c’è qualche bene per gli uomini che essi possano realizzare sotto il cielo durante i pochi giorni della loro vita.</p>
<p class="C2 V4">Ho intrapreso grandi opere, mi sono fabbricato case, mi sono piantato vigneti.</p>
<p class="C2 V5">Mi sono fatto parchi e giardini e vi ho piantato alberi da frutto d’ogni specie;</p>
<p class="C2 V6">mi sono fatto vasche per irrigare con l’acqua quelle piantagioni in crescita.</p>
<p class="C2 V7">Ho acquistato schiavi e schiave e altri ne ho avuti nati in casa; ho posseduto anche armenti e greggi in gran numero, più di tutti i miei predecessori a Gerusalemme.</p>
<p class="C2 V8">Ho accumulato per me anche argento e oro, ricchezze di re e di province. Mi sono procurato cantori e cantatrici, insieme con molte donne, delizie degli uomini.</p>
<p class="C2 V9">Sono divenuto più ricco e più potente di tutti i miei predecessori a Gerusalemme, pur conservando la mia sapienza.</p>
<p class="C2 V10">Non ho negato ai miei occhi nulla di ciò che bramavano, né ho rifiutato alcuna soddisfazione al mio cuore, che godeva d’ogni mia fatica: questa è stata la parte che ho ricavato da tutte le mie fatiche.</p>
<p class="C2 V11">Ho considerato tutte le opere fatte dalle mie mani e tutta la fatica che avevo affrontato per realizzarle. Ed ecco: tutto è vanità e un correre dietro al vento. Non c’è alcun guadagno sotto il sole.</p>
<p class="C2 V12">Ho considerato che cos’è la sapienza, la stoltezza e la follia: «Che cosa farà il successore del re? Quello che hanno fatto prima di lui».</p>
<p class="C2 V13">Mi sono accorto che il vantaggio della sapienza sulla stoltezza è come il vantaggio della luce sulle tenebre:</p>
<p class="C2 V14">il saggio ha gli occhi in fronte, ma lo stolto cammina nel buio. Eppure io so che un’unica sorte è riservata a tutti e due.</p>
<p class="C2 V15">Allora ho pensato: «Anche a me toccherà la sorte dello stolto! Perché allora ho cercato d’essere saggio? Dov’è il vantaggio?». E ho concluso che anche questo è vanità.</p>
<p class="C2 V16">Infatti, né del saggio né dello stolto resterà un ricordo duraturo e nei giorni futuri tutto sarà dimenticato. Allo stesso modo muoiono il saggio e lo stolto.</p>
<p class="C2 V17">Allora presi in odio la vita, perché mi era insopportabile quello che si fa sotto il sole. Tutto infatti è vanità e un correre dietro al vento.</p>
<p class="C2 V18">Ho preso in odio ogni lavoro che con fatica ho compiuto sotto il sole, perché dovrò lasciarlo al mio successore.</p>
<p class="C2 V19">E chi sa se questi sarà saggio o stolto? Eppure potrà disporre di tutto il mio lavoro, in cui ho speso fatiche e intelligenza sotto il sole. Anche questo è vanità!</p>
<p class="C2 V20">Sono giunto al punto di disperare in cuor mio per tutta la fatica che avevo sostenuto sotto il sole,</p>
<p class="C2 V21">perché chi ha lavorato con sapienza, con scienza e con successo dovrà poi lasciare la sua parte a un altro che non vi ha per nulla faticato. Anche questo è vanità e un grande male.</p>
<p class="C2 V22">Infatti, quale profitto viene all’uomo da tutta la sua fatica e dalle preoccupazioni del suo cuore, con cui si affanna sotto il sole?</p>
<p class="C2 V23">Tutti i suoi giorni non sono che dolori e fastidi penosi; neppure di notte il suo cuore riposa. Anche questo è vanità!</p>
<p class="C2 V24">Non c’è di meglio per l’uomo che mangiare e bere e godersi il frutto delle sue fatiche; mi sono accorto che anche questo viene dalle mani di Dio.</p>
<p class="C2 V25">Difatti, chi può mangiare o godere senza di lui?</p>
<p class="C2 V26">Egli concede a chi gli è gradito sapienza, scienza e gioia, mentre a chi fallisce dà la pena di raccogliere e di ammassare, per darlo poi a colui che è gradito a Dio. Ma anche questo è vanità e un correre dietro al vento! </p>
<p class="C3 V1">Tutto ha il suo momento, e ogni evento ha il suo tempo sotto il cielo.</p>
<p class="C3 V2">C’è un tempo per nascere e un tempo per morire, un tempo per piantare e un tempo per sradicare quel che si è piantato.</p>
<p class="C3 V3">Un tempo per uccidere e un tempo per curare, un tempo per demolire e un tempo per costruire.</p>
<p class="C3 V4">Un tempo per piangere e un tempo per ridere, un tempo per fare lutto e un tempo per danzare.</p>
<p class="C3 V5">Un tempo per gettare sassi e un tempo per raccoglierli, un tempo per abbracciare e un tempo per astenersi dagli abbracci.</p>
<p class="C3 V6">Un tempo per cercare e un tempo per perdere, un tempo per conservare e un tempo per buttar via.</p>
<p class="C3 V7">Un tempo per strappare e un tempo per cucire, un tempo per tacere e un tempo per parlare.</p>
<p class="C3 V8">Un tempo per amare e un tempo per odiare, un tempo per la guerra e un tempo per la pace.</p>
<p class="C3 V9">Che guadagno ha chi si dà da fare con fatica?</p>
<p class="C3 V10">Ho considerato l’occupazione che Dio ha dato agli uomini perché vi si affatichino.</p>
<p class="C3 V11">Egli ha fatto bella ogni cosa a suo tempo; inoltre ha posto nel loro cuore la durata dei tempi, senza però che gli uomini possano trovare la ragione di ciò che Dio compie dal principio alla fine.</p>
<p class="C3 V12">Ho capito che per essi non c’è nulla di meglio che godere e procurarsi felicità durante la loro vita;</p>
<p class="C3 V13">e che un uomo mangi, beva e goda del suo lavoro, anche questo è dono di Dio.</p>
<p class="C3 V14">Riconosco che qualsiasi cosa Dio fa, dura per sempre; non c’è nulla da aggiungere, nulla da togliere. Dio agisce così perché lo si tema.</p>
<p class="C3 V15">Quello che accade, già è stato; quello che sarà, già è avvenuto. Solo Dio può cercare ciò che ormai è scomparso.</p>
<p class="C3 V16">Ma ho anche notato che sotto il sole al posto del diritto c’è l’iniquità e al posto della giustizia c’è l’iniquità.</p>
<p class="C3 V17">Ho pensato dentro di me: «Il giusto e il malvagio Dio li giudicherà, perché c’è un tempo per ogni cosa e per ogni azione».</p>
<p class="C3 V18">Poi, riguardo ai figli dell’uomo, mi sono detto che Dio vuole metterli alla prova e mostrare che essi di per sé sono bestie.</p>
<p class="C3 V19">Infatti la sorte degli uomini e quella delle bestie è la stessa: come muoiono queste, così muoiono quelli; c’è un solo soffio vitale per tutti. L’uomo non ha alcun vantaggio sulle bestie, perché tutto è vanità.</p>
<p class="C3 V20">Tutti sono diretti verso il medesimo luogo: tutto è venuto dalla polvere e nella polvere tutto ritorna.</p>
<p class="C3 V21">Chi sa se il soffio vitale dell’uomo sale in alto, mentre quello della bestia scende in basso, nella terra?</p>
<p class="C3 V22">Mi sono accorto che nulla c’è di meglio per l’uomo che godere delle sue opere, perché questa è la parte che gli spetta; e chi potrà condurlo a vedere ciò che accadrà dopo di lui? </p>
<p class="C4 V1">Tornai poi a considerare tutte le oppressioni che si fanno sotto il sole. Ecco le lacrime degli oppressi e non c’è chi li consoli; dalla parte dei loro oppressori sta la violenza, ma non c’è chi li consoli.</p>
<p class="C4 V2">Allora ho proclamato felici i morti, ormai trapassati, più dei viventi che sono ancora in vita;</p>
<p class="C4 V3">ma più felice degli uni e degli altri chi ancora non esiste, e non ha visto le azioni malvagie che si fanno sotto il sole.</p>
<p class="C4 V4">Ho osservato anche che ogni fatica e ogni successo ottenuto non sono che invidia dell’uno verso l’altro. Anche questo è vanità, un correre dietro al vento.</p>
<p class="C4 V5">Lo stolto incrocia le sue braccia e divora la sua carne.</p>
<p class="C4 V6">Meglio una manciata guadagnata con calma che due manciate con tormento e una corsa dietro al vento.</p>
<p class="C4 V7">E tornai a considerare quest’altra vanità sotto il sole:</p>
<p class="C4 V8">il caso di chi è solo e non ha nessuno, né figlio né fratello. Eppure non smette mai di faticare, né il suo occhio è mai sazio di ricchezza: «Per chi mi affatico e mi privo dei beni?». Anche questo è vanità e un’occupazione gravosa.</p>
<p class="C4 V9">Meglio essere in due che uno solo, perché otterranno migliore compenso per la loro fatica.</p>
<p class="C4 V10">Infatti, se cadono, l’uno rialza l’altro. Guai invece a chi è solo: se cade, non ha nessuno che lo rialzi.</p>
<p class="C4 V11">Inoltre, se si dorme in due, si sta caldi; ma uno solo come fa a riscaldarsi?</p>
<p class="C4 V12">Se uno è aggredito, in due possono resistere: una corda a tre capi non si rompe tanto presto.</p>
<p class="C4 V13">Meglio un giovane povero ma accorto, che un re vecchio e stolto, che non sa più accettare consigli.</p>
<p class="C4 V14">Il giovane infatti può uscire di prigione ed essere fatto re, anche se, mentre quello regnava, era nato povero.</p>
<p class="C4 V15">Ho visto tutti i viventi che si muovono sotto il sole stare con quel giovane, che era subentrato al re.</p>
<p class="C4 V16">Era una folla immensa quella che gli stava davanti. Ma coloro che verranno dopo non si rallegreranno neppure di lui. Anche questo è vanità, un correre dietro al vento.</p>
<p class="C4 V17">Bada ai tuoi passi quando ti rechi alla casa di Dio. Avvicìnati per ascoltare piuttosto che offrire sacrifici, come fanno gli stolti, i quali non sanno di fare del male. </p>
<p class="C5 V1">Non essere precipitoso con la bocca e il tuo cuore non si affretti a proferire parole davanti a Dio, perché Dio è in cielo e tu sei sulla terra; perciò siano poche le tue parole.</p>
<p class="C5 V2">Infatti dalle molte preoccupazioni vengono i sogni, e dalle molte chiacchiere il discorso dello stolto.</p>
<p class="C5 V3">Quando hai fatto un voto a Dio, non tardare a soddisfarlo, perché a lui non piace il comportamento degli stolti: adempi quello che hai promesso.</p>
<p class="C5 V4">È meglio non fare voti che farli e poi non mantenerli.</p>
<p class="C5 V5">Non permettere alla tua bocca di renderti colpevole e davanti al suo messaggero non dire che è stata una inavvertenza, perché Dio non abbia ad adirarsi per le tue parole e distrugga l’opera delle tue mani.</p>
<p class="C5 V6">Poiché dai molti sogni provengono molte illusioni e tante parole. Tu, dunque, temi Dio!</p>
<p class="C5 V7">Se nella provincia vedi il povero oppresso e il diritto e la giustizia calpestati, non ti meravigliare di questo, poiché sopra un’autorità veglia un’altra superiore e sopra di loro un’altra ancora più alta.</p>
<p class="C5 V8">In ogni caso, la terra è a profitto di tutti, ma è il re a servirsi della campagna.</p>
<p class="C5 V9">Chi ama il denaro non è mai sazio di denaro e chi ama la ricchezza non ha mai entrate sufficienti. Anche questo è vanità.</p>
<p class="C5 V10">Con il crescere delle ricchezze aumentano i profittatori e quale soddisfazione ne riceve il padrone se non di vederle con gli occhi?</p>
<p class="C5 V11">Dolce è il sonno del lavoratore, poco o molto che mangi; ma la sazietà del ricco non lo lascia dormire.</p>
<p class="C5 V12">Un altro brutto guaio ho visto sotto il sole: ricchezze custodite dal padrone a suo danno.</p>
<p class="C5 V13">Se ne vanno in fumo queste ricchezze per un cattivo affare e il figlio che gli è nato non ha nulla nelle mani.</p>
<p class="C5 V14">Come è uscito dal grembo di sua madre, nudo ancora se ne andrà come era venuto, e dalle sue fatiche non ricaverà nulla da portare con sé.</p>
<p class="C5 V15">Anche questo è un brutto guaio: che se ne vada proprio come è venuto. Quale profitto ricava dall’avere gettato le sue fatiche al vento?</p>
<p class="C5 V16">Tutti i giorni della sua vita li ha passati nell’oscurità, fra molti fastidi, malanni e crucci.</p>
<p class="C5 V17">Ecco quello che io ritengo buono e bello per l’uomo: è meglio mangiare e bere e godere dei beni per ogni fatica sopportata sotto il sole, nei pochi giorni di vita che Dio gli dà, perché questa è la sua parte.</p>
<p class="C5 V18">Inoltre ad ogni uomo, al quale Dio concede ricchezze e beni, egli dà facoltà di mangiarne, prendere la sua parte e godere della sua fatica: anche questo è dono di Dio.</p>
<p class="C5 V19">Egli infatti non penserà troppo ai giorni della sua vita, poiché Dio lo occupa con la gioia del suo cuore. </p>
<p class="C6 V1">Un altro male ho visto sotto il sole, che grava molto sugli uomini.</p>
<p class="C6 V2">A uno Dio ha concesso beni, ricchezze, onori e non gli manca niente di quanto desidera; ma Dio non gli concede di poterne godere, anzi sarà un estraneo a divorarli. Ciò è vanità e grave malanno.</p>
<p class="C6 V3">Se uno avesse cento figli e vivesse molti anni e molti fossero i giorni della sua vita, se egli non gode a sazietà dei suoi beni e non ha neppure una tomba, allora io dico che l’aborto è meglio di lui.</p>
<p class="C6 V4">Questi infatti viene come un soffio, se ne va nella tenebra e l’oscurità copre il suo nome,</p>
<p class="C6 V5">non vede neppure il sole, non sa niente; così è nella quiete, a differenza dell’altro!</p>
<p class="C6 V6">Se quell’uomo vivesse anche due volte mille anni, senza godere dei suoi beni, non dovranno forse andare tutti e due nel medesimo luogo?</p>
<p class="C6 V7">Tutta la fatica dell’uomo è per la bocca, ma la sua fame non è mai sazia.</p>
<p class="C6 V8">Quale vantaggio ha il saggio sullo stolto? Qual è il vantaggio del povero nel sapersi destreggiare nella vita?</p>
<p class="C6 V9">Meglio vedere con gli occhi che vagare con il desiderio. Anche questo è vanità e un correre dietro al vento.</p>
<p class="C6 V10">Ciò che esiste, da tempo ha avuto un nome, e si sa che cos’è un uomo: egli non può contendere in giudizio con chi è più forte di lui.</p>
<p class="C6 V11">Più aumentano le parole, più cresce il vuoto, e quale utilità c’è per l’uomo?</p>
<p class="C6 V12">Chi sa quel che è bene per l’uomo durante la sua vita, nei pochi giorni della sua vana esistenza, che passa via come un’ombra? Chi può indicare all’uomo che cosa avverrà dopo di lui sotto il sole? </p>
<p class="C7 V1">Un buon nome è preferibile all’unguento profumato e il giorno della morte al giorno della nascita.</p>
<p class="C7 V2">È meglio visitare una casa dove c’è lutto che visitare una casa dove si banchetta, perché quella è la fine d’ogni uomo e chi vive ci deve riflettere.</p>
<p class="C7 V3">È preferibile la mestizia al riso, perché con un volto triste il cuore diventa migliore.</p>
<p class="C7 V4">Il cuore dei saggi è in una casa in lutto e il cuore degli stolti in una casa in festa.</p>
<p class="C7 V5">Meglio ascoltare il rimprovero di un saggio che ascoltare la lode degli stolti:</p>
<p class="C7 V6">perché quale il crepitìo dei pruni sotto la pentola tale è il riso degli stolti. Ma anche questo è vanità.</p>
<p class="C7 V7">L’estorsione rende stolto il saggio e i regali corrompono il cuore.</p>
<p class="C7 V8">Meglio la fine di una cosa che il suo principio; è meglio un uomo paziente che uno presuntuoso.</p>
<p class="C7 V9">Non essere facile a irritarti in cuor tuo, perché la collera dimora in seno agli stolti.</p>
<p class="C7 V10">Non dire: «Come mai i tempi antichi erano migliori del presente?», perché una domanda simile non è ispirata a saggezza.</p>
<p class="C7 V11">Buona cosa è la saggezza unita a un patrimonio ed è utile per coloro che vedono il sole.</p>
<p class="C7 V12">Perché si sta all’ombra della saggezza come si sta all’ombra del denaro; ma vale di più il sapere, perché la saggezza fa vivere chi la possiede.</p>
<p class="C7 V13">Osserva l’opera di Dio: chi può raddrizzare ciò che egli ha fatto curvo?</p>
<p class="C7 V14">Nel giorno lieto sta’ allegro e nel giorno triste rifletti: Dio ha fatto tanto l’uno quanto l’altro, cosicché l’uomo non riesce a scoprire ciò che verrà dopo di lui.</p>
<p class="C7 V15">Nei miei giorni vani ho visto di tutto: un giusto che va in rovina nonostante la sua giustizia, un malvagio che vive a lungo nonostante la sua iniquità.</p>
<p class="C7 V16">Non essere troppo giusto e non mostrarti saggio oltre misura: perché vuoi rovinarti?</p>
<p class="C7 V17">Non essere troppo malvagio e non essere stolto. Perché vuoi morire prima del tempo?</p>
<p class="C7 V18">È bene che tu prenda una cosa senza lasciare l’altra: in verità chi teme Dio riesce bene in tutto.</p>
<p class="C7 V19">La sapienza rende il saggio più forte di dieci potenti che sono nella città.</p>
<p class="C7 V20">Non c’è infatti sulla terra un uomo così giusto che faccia solo il bene e non sbagli mai.</p>
<p class="C7 V21">Ancora: non fare attenzione a tutte le dicerie che si fanno, così non sentirai che il tuo servo ha detto male di te;</p>
<p class="C7 V22">infatti il tuo cuore sa che anche tu tante volte hai detto male degli altri.</p>
<p class="C7 V23">Tutto questo io ho esaminato con sapienza e ho detto: «Voglio diventare saggio!», ma la sapienza resta lontana da me!</p>
<p class="C7 V24">Rimane lontano ciò che accade: profondo, profondo! Chi può comprenderlo?</p>
<p class="C7 V25">Mi sono applicato a conoscere e indagare e cercare la sapienza e giungere a una conclusione, e a riconoscere che la malvagità è stoltezza e la stoltezza è follia.</p>
<p class="C7 V26">Trovo che amara più della morte è la donna: essa è tutta lacci, una rete il suo cuore, catene le sue braccia. Chi è gradito a Dio la sfugge, ma chi fallisce ne resta preso.</p>
<p class="C7 V27">Vedi, questo ho scoperto, dice Qoèlet, confrontando a una a una le cose, per arrivare a una conclusione certa.</p>
<p class="C7 V28">Quello che io ancora sto cercando e non ho trovato è questo: un uomo fra mille l’ho trovato, ma una donna fra tutte non l’ho trovata.</p>
<p class="C7 V29">Vedi, solo questo ho trovato: Dio ha creato gli esseri umani retti, ma essi vanno in cerca di infinite complicazioni. </p>
<p class="C8 V1">Chi è come il saggio? Chi conosce la spiegazione delle cose? La sapienza dell’uomo rischiara il suo volto, ne cambia la durezza del viso.</p>
<p class="C8 V2">Osserva gli ordini del re, per il giuramento fatto a Dio.</p>
<p class="C8 V3">Non allontanarti in fretta da lui; non persistere in un cattivo progetto, perché egli può fare ciò che vuole.</p>
<p class="C8 V4">Infatti, la parola del re è sovrana; chi può dirgli: «Che cosa fai?».</p>
<p class="C8 V5">Chi osserva il comando non va incontro ad alcun male; la mente del saggio conosce il tempo opportuno.</p>
<p class="C8 V6">Infatti, per ogni evento vi è un tempo opportuno, ma un male pesa gravemente sugli esseri umani.</p>
<p class="C8 V7">L’uomo infatti ignora che cosa accadrà; chi mai può indicargli come avverrà?</p>
<p class="C8 V8">Nessun uomo è padrone del suo soffio vitale tanto da trattenerlo, né alcuno ha potere sul giorno della morte. Non c’è scampo dalla lotta e neppure la malvagità può salvare colui che la compie.</p>
<p class="C8 V9">Tutto questo ho visto riflettendo su ogni azione che si compie sotto il sole, quando un uomo domina sull’altro per rovinarlo.</p>
<p class="C8 V10">Frattanto ho visto malvagi condotti alla sepoltura; ritornando dal luogo santo, in città ci si dimentica del loro modo di agire. Anche questo è vanità.</p>
<p class="C8 V11">Poiché non si pronuncia una sentenza immediata contro una cattiva azione, per questo il cuore degli uomini è pieno di voglia di fare il male;</p>
<p class="C8 V12">infatti il peccatore, anche se commette il male cento volte, ha lunga vita. Tuttavia so che saranno felici coloro che temono Dio, appunto perché provano timore davanti a lui,</p>
<p class="C8 V13">e non sarà felice l’empio e non allungherà come un’ombra i suoi giorni, perché egli non teme di fronte a Dio.</p>
<p class="C8 V14">Sulla terra c’è un’altra vanità: vi sono giusti ai quali tocca la sorte meritata dai malvagi con le loro opere, e vi sono malvagi ai quali tocca la sorte meritata dai giusti con le loro opere. Io dico che anche questo è vanità.</p>
<p class="C8 V15">Perciò faccio l’elogio dell’allegria, perché l’uomo non ha altra felicità sotto il sole che mangiare e bere e stare allegro. Sia questa la sua compagnia nelle sue fatiche, durante i giorni di vita che Dio gli concede sotto il sole.</p>
<p class="C8 V16">Quando mi dedicai a conoscere la sapienza e a considerare le occupazioni per cui ci si affanna sulla terra – poiché l’uomo non conosce sonno né giorno né notte –</p>
<p class="C8 V17">ho visto che l’uomo non può scoprire tutta l’opera di Dio, tutto quello che si fa sotto il sole: per quanto l’uomo si affatichi a cercare, non scoprirà nulla. Anche se un sapiente dicesse di sapere, non potrà scoprire nulla. </p>
<p class="C9 V1">A tutto questo mi sono dedicato, ed ecco tutto ciò che ho verificato: i giusti e i sapienti e le loro fatiche sono nelle mani di Dio, anche l’amore e l’odio; l’uomo non conosce nulla di ciò che gli sta di fronte.</p>
<p class="C9 V2">Vi è una sorte unica per tutti: per il giusto e per il malvagio, per il puro e per l’impuro, per chi offre sacrifici e per chi non li offre, per chi è buono e per chi è cattivo, per chi giura e per chi teme di giurare.</p>
<p class="C9 V3">Questo è il male in tutto ciò che accade sotto il sole: una medesima sorte tocca a tutti e per di più il cuore degli uomini è pieno di male e la stoltezza dimora in loro mentre sono in vita. Poi se ne vanno fra i morti.</p>
<p class="C9 V4">Certo, finché si resta uniti alla società dei viventi, c’è speranza: meglio un cane vivo che un leone morto.</p>
<p class="C9 V5">I vivi sanno che devono morire, ma i morti non sanno nulla; non c’è più salario per loro, è svanito il loro ricordo.</p>
<p class="C9 V6">Il loro amore, il loro odio e la loro invidia, tutto è ormai finito, non avranno più alcuna parte in tutto ciò che accade sotto il sole.</p>
<p class="C9 V7">Su, mangia con gioia il tuo pane e bevi il tuo vino con cuore lieto, perché Dio ha già gradito le tue opere.</p>
<p class="C9 V8">In ogni tempo siano candide le tue vesti e il profumo non manchi sul tuo capo.</p>
<p class="C9 V9">Godi la vita con la donna che ami per tutti i giorni della tua fugace esistenza che Dio ti concede sotto il sole, perché questa è la tua parte nella vita e nelle fatiche che sopporti sotto il sole.</p>
<p class="C9 V10">Tutto ciò che la tua mano è in grado di fare, fallo con tutta la tua forza, perché non ci sarà né attività né calcolo né scienza né sapienza nel regno dei morti, dove stai per andare.</p>
<p class="C9 V11">Tornai a considerare un’altra cosa sotto il sole: che non è degli agili la corsa né dei forti la guerra, e neppure dei sapienti il pane e degli accorti la ricchezza, e nemmeno degli intelligenti riscuotere stima, perché il tempo e il caso raggiungono tutti.</p>
<p class="C9 V12">Infatti l’uomo non conosce neppure la sua ora: simile ai pesci che sono presi dalla rete fatale e agli uccelli presi al laccio, l’uomo è sorpreso dalla sventura che improvvisa si abbatte su di lui.</p>
<p class="C9 V13">Anche quest’altro esempio di sapienza ho visto sotto il sole e mi parve assai grave:</p>
<p class="C9 V14">c’era una piccola città con pochi abitanti. Un grande re si mosse contro di essa, l’assediò e costruì contro di essa grandi fortificazioni.</p>
<p class="C9 V15">Si trovava però in essa un uomo povero ma saggio, il quale con la sua sapienza salvò la città; eppure nessuno si ricordò di quest’uomo povero.</p>
<p class="C9 V16">Allora io dico: «È meglio la sapienza che la forza, ma la sapienza del povero è disprezzata e le sue parole non sono ascoltate».</p>
<p class="C9 V17">Le parole pacate dei sapienti si ascoltano meglio delle urla di un comandante di folli.</p>
<p class="C9 V18">Vale più la sapienza che le armi da guerra, ma un solo errore può distruggere un bene immenso. </p>
<p class="C10 V1">Una mosca morta guasta l’unguento del profumiere: un po’ di follia ha più peso della sapienza e dell’onore.</p>
<p class="C10 V2">Il cuore del sapiente va alla sua destra, il cuore dello stolto alla sua sinistra.</p>
<p class="C10 V3">E anche quando lo stolto cammina per strada, il suo cuore è privo di senno e di ognuno dice: «Quello è un pazzo».</p>
<p class="C10 V4">Se l’ira di un potente si accende contro di te, non lasciare il tuo posto, perché la calma pone rimedio a errori anche gravi.</p>
<p class="C10 V5">C’è un male che io ho osservato sotto il sole, uno sbaglio commesso da un sovrano:</p>
<p class="C10 V6">la stoltezza viene collocata in posti elevati e i ricchi siedono in basso.</p>
<p class="C10 V7">Ho visto schiavi andare a cavallo e prìncipi camminare a piedi, per terra, come schiavi.</p>
<p class="C10 V8">Chi scava una fossa vi può cadere dentro e chi abbatte un muro può essere morso da una serpe.</p>
<p class="C10 V9">Chi spacca pietre può farsi male e chi taglia legna può correre pericoli.</p>
<p class="C10 V10">Se il ferro si ottunde e non se ne affila il taglio, bisogna raddoppiare gli sforzi: il guadagno sta nel saper usare la saggezza.</p>
<p class="C10 V11">Se il serpente morde prima d’essere incantato, non c’è profitto per l’incantatore.</p>
<p class="C10 V12">Le parole del saggio procurano stima, ma le labbra dello stolto lo mandano in rovina:</p>
<p class="C10 V13">l’esordio del suo parlare è sciocchezza, la fine del suo discorso pazzia funesta.</p>
<p class="C10 V14">L’insensato moltiplica le parole, ma l’uomo non sa quello che accadrà: chi può indicargli ciò che avverrà dopo di lui?</p>
<p class="C10 V15">Lo stolto si ammazza di fatica, ma non sa neppure andare in città.</p>
<p class="C10 V16">Povero te, o paese, che per re hai un ragazzo e i tuoi prìncipi banchettano fin dal mattino!</p>
<p class="C10 V17">Fortunato te, o paese, che per re hai un uomo libero e i tuoi prìncipi mangiano al tempo dovuto, per rinfrancarsi e non per gozzovigliare.</p>
<p class="C10 V18">Per negligenza il soffitto crolla e per l’inerzia delle mani piove in casa.</p>
<p class="C10 V19">Per stare lieti si fanno banchetti e il vino allieta la vita, ma il denaro risponde a ogni esigenza.</p>
<p class="C10 V20">Non dire male del re neppure con il pensiero e nella tua stanza da letto non dire male del potente, perché un uccello del cielo potrebbe trasportare la tua voce e un volatile riferire la tua parola. </p>
<p class="C11 V1">Getta il tuo pane sulle acque, perché con il tempo lo ritroverai.</p>
<p class="C11 V2">Fanne sette o otto parti, perché non sai quale sciagura potrà arrivare sulla terra.</p>
<p class="C11 V3">Se le nubi sono piene d’acqua, la rovesciano sopra la terra; se un albero cade verso meridione o verso settentrione, là dove cade rimane.</p>
<p class="C11 V4">Chi bada al vento non semina mai, e chi osserva le nuvole non miete.</p>
<p class="C11 V5">Come tu non conosci la via del soffio vitale né come si formino le membra nel grembo d’una donna incinta, così ignori l’opera di Dio che fa tutto.</p>
<p class="C11 V6">Fin dal mattino semina il tuo seme e a sera non dare riposo alle tue mani, perché non sai quale lavoro ti riuscirà meglio, se questo o quello, o se tutti e due andranno bene.</p>
<p class="C11 V7">Dolce è la luce e bello è per gli occhi vedere il sole.</p>
<p class="C11 V8">Anche se l’uomo vive molti anni, se li goda tutti, e pensi ai giorni tenebrosi, che saranno molti: tutto ciò che accade è vanità.</p>
<p class="C11 V9">Godi, o giovane, nella tua giovinezza, e si rallegri il tuo cuore nei giorni della tua gioventù. Segui pure le vie del tuo cuore e i desideri dei tuoi occhi. Sappi però che su tutto questo Dio ti convocherà in giudizio.</p>
<p class="C11 V10">Caccia la malinconia dal tuo cuore, allontana dal tuo corpo il dolore, perché la giovinezza e i capelli neri sono un soffio. </p>
<p class="C12 V1">Ricòrdati del tuo creatore nei giorni della tua giovinezza, prima che vengano i giorni tristi e giungano gli anni di cui dovrai dire: «Non ci provo alcun gusto»;</p>
<p class="C12 V2">prima che si oscurino il sole, la luce, la luna e le stelle e tornino ancora le nubi dopo la pioggia;</p>
<p class="C12 V3">quando tremeranno i custodi della casa e si curveranno i gagliardi e cesseranno di lavorare le donne che macinano, perché rimaste poche, e si offuscheranno quelle che guardano dalle finestre</p>
<p class="C12 V4">e si chiuderanno i battenti sulla strada; quando si abbasserà il rumore della mola e si attenuerà il cinguettio degli uccelli e si affievoliranno tutti i toni del canto;</p>
<p class="C12 V5">quando si avrà paura delle alture e terrore si proverà nel cammino; quando fiorirà il mandorlo e la locusta si trascinerà a stento e il cappero non avrà più effetto, poiché l’uomo se ne va nella dimora eterna e i piagnoni si aggirano per la strada;</p>
<p class="C12 V6">prima che si spezzi il filo d’argento e la lucerna d’oro s’infranga e si rompa l’anfora alla fonte e la carrucola cada nel pozzo,</p>
<p class="C12 V7">e ritorni la polvere alla terra, com’era prima, e il soffio vitale torni a Dio, che lo ha dato.</p>
<p class="C12 V8">Vanità delle vanità, dice Qoèlet, tutto è vanità.</p>
<p class="C12 V9">Oltre a essere saggio, Qoèlet insegnò al popolo la scienza; ascoltò, meditò e compose un gran numero di massime.</p>
<p class="C12 V10">Qoèlet cercò di trovare parole piacevoli e scrisse con onestà parole veritiere.</p>
<p class="C12 V11">Le parole dei saggi sono come pungoli, e come chiodi piantati sono i detti delle collezioni: sono dati da un solo pastore.</p>
<p class="C12 V12">Ancora un avvertimento, figlio mio: non si finisce mai di scrivere libri e il molto studio affatica il corpo.</p>
<p class="C12 V13">Conclusione del discorso, dopo aver ascoltato tutto: temi Dio e osserva i suoi comandamenti, perché qui sta tutto l’uomo.</p>
<p class="C12 V14">Infatti, Dio citerà in giudizio ogni azione, anche tutto ciò che è occulto, bene o male.   </p>
</div>
</div>
<div class="edizione CEI1974">
<div class="libro Qo">
<p class="CCAPITOLO VVERSO">TESTO</p>
<p class="C1 V1">Parole di Qoèlet, figlio di Davide, re di Gerusalemme.</p>
<p class="C1 V2">Vanità delle vanità, dice Qoèlet, vanità delle vanità, tutto è vanità.</p>
<p class="C1 V3">Quale utilità ricava l'uomo da tutto l'affanno per cui fatica sotto il sole?</p>
<p class="C1 V4">Una generazione va, una generazione viene ma la terra resta sempre la stessa.</p>
<p class="C1 V5">Il sole sorge e il sole tramonta, si affretta verso il luogo da dove risorgerà.</p>
<p class="C1 V6">Il vento soffia a mezzogiorno, poi gira a tramontana; gira e rigira e sopra i suoi giri il vento ritorna.</p>
<p class="C1 V7">Tutti i fiumi vanno al mare, eppure il mare non è mai pieno: raggiunta la loro mèta, i fiumi riprendono la loro marcia.</p>
<p class="C1 V8">Tutte le cose sono in travaglio e nessuno potrebbe spiegarne il motivo. Non si sazia l'occhio di guardare né mai l'orecchio è sazio di udire.</p>
<p class="C1 V9">Ciò che è stato sarà e ciò che si è fatto si rifarà; non c'è niente di nuovo sotto il sole.</p>
<p class="C1 V10">C'è forse qualcosa di cui si possa dire: «Guarda, questa è una novità»? Proprio questa è già stata nei secoli che ci hanno preceduto.</p>
<p class="C1 V11">Non resta più ricordo degli antichi, ma neppure di coloro che saranno si conserverà memoria presso coloro che verranno in seguito.</p>
<p class="C1 V12">Io, Qoèlet, sono stato re d'Israele in Gerusalemme.</p>
<p class="C1 V13">Mi sono proposto di ricercare e investigare con saggezza tutto ciò che si fa sotto il cielo. È questa una occupazione penosa che Dio ha imposto agli uomini, perché in essa fatichino.</p>
<p class="C1 V14">Ho visto tutte le cose che si fanno sotto il sole ed ecco tutto è vanità e un inseguire il vento.</p>
<p class="C1 V15">Ciò che è storto non si può raddrizzare e quel che manca non si può contare.</p>
<p class="C1 V16">Pensavo e dicevo fra me: «Ecco, io ho avuto una sapienza superiore e più vasta di quella che ebbero quanti regnarono prima di me in Gerusalemme. La mia mente ha curato molto la sapienza e la scienza».</p>
<p class="C1 V17">Ho deciso allora di conoscere la sapienza e la scienza, come anche la stoltezza e la follia, e ho compreso che anche questo è un inseguire il vento,</p>
<p class="C1 V18">perché molta sapienza, molto affanno; chi accresce il sapere, aumenta il dolore.</p>
<p class="C2 V1">Io ho detto in cuor mio: «Vieni, dunque, ti voglio mettere alla prova con la gioia: Gusta il piacere!». Ma ecco anche questo è vanità.</p>
<p class="C2 V2">Del riso ho detto: «Follia!» e della gioia: «A che giova?».</p>
<p class="C2 V3">Ho voluto soddisfare il mio corpo con il vino, con la pretesa di dedicarmi con la mente alla sapienza e di darmi alla follia, finché non scoprissi che cosa convenga agli uomini compiere sotto il cielo, nei giorni contati della loro vita.</p>
<p class="C2 V4">Ho intrapreso grandi opere, mi sono fabbricato case, mi sono piantato vigneti.</p>
<p class="C2 V5">Mi sono fatto parchi e giardini e vi ho piantato alberi da frutto d'ogni specie;</p>
<p class="C2 V6">mi sono fatto vasche, per irrigare con l'acqua le piantagioni.</p>
<p class="C2 V7">Ho acquistato schiavi e schiave e altri ne ho avuti nati in casa e ho posseduto anche armenti e greggi in gran numero più di tutti i miei predecessori in Gerusalemme.</p>
<p class="C2 V8">Ho accumulato anche argento e oro, ricchezze di re e di province; mi sono procurato cantori e cantatrici, insieme con le delizie dei figli dell'uomo.</p>
<p class="C2 V9">Sono divenuto grande, più potente di tutti i miei predecessori in Gerusalemme, pur conservando la mia sapienza.</p>
<p class="C2 V10">Non ho negato ai miei occhi nulla di ciò che bramavano, né ho rifiutato alcuna soddisfazione al mio cuore, che godeva d'ogni mia fatica; questa è stata la ricompensa di tutte le mie fatiche.</p>
<p class="C2 V11">Ho considerato tutte le opere fatte dalle mie mani e tutta la fatica che avevo durato a farle: ecco, tutto mi è apparso vanità e un inseguire il vento: non c'è alcun vantaggio sotto il sole.</p>
<p class="C2 V12">Ho considerato poi la sapienza, la follia e la stoltezza. «Che farà il successore del re? Ciò che è già stato fatto».</p>
<p class="C2 V13">Mi sono accorto che il vantaggio della sapienza sulla stoltezza è il vantaggio della luce sulle tenebre:</p>
<p class="C2 V14">Il saggio ha gli occhi in fronte, ma lo stolto cammina nel buio. Ma so anche che un'unica sorte è riservata a tutt'e due.</p>
<p class="C2 V15">Allora ho pensato: «Anche a me toccherà la sorte dello stolto! Allora perché ho cercato d'esser saggio? Dov'è il vantaggio?». E ho concluso: «Anche questo è vanità».</p>
<p class="C2 V16">Infatti, né del saggio né dello stolto resterà un ricordo duraturo e nei giorni futuri tutto sarà dimenticato. Allo stesso modo muoiono il saggio e lo stolto.</p>
<p class="C2 V17">Ho preso in odio la vita, perché mi è sgradito quanto si fa sotto il sole. Ogni cosa infatti è vanità e un inseguire il vento.</p>
<p class="C2 V18">Ho preso in odio ogni lavoro da me fatto sotto il sole, perché dovrò lasciarlo al mio successore.</p>
<p class="C2 V19">E chi sa se questi sarà saggio o stolto? Eppure potrà disporre di tutto il mio lavoro, in cui ho speso fatiche e intelligenza sotto il sole. Anche questo è vanità!</p>
<p class="C2 V20">Sono giunto al punto di disperare in cuor mio per tutta la fatica che avevo durato sotto il sole,</p>
<p class="C2 V21">perché chi ha lavorato con sapienza, con scienza e con successo dovrà poi lasciare i suoi beni a un altro che non vi ha per nulla faticato. Anche questo è vanità e grande sventura.</p>
<p class="C2 V22">Allora quale profitto c'è per l'uomo in tutta la sua fatica e in tutto l'affanno del suo cuore con cui si affatica sotto il sole?</p>
<p class="C2 V23">Tutti i suoi giorni non sono che dolori e preoccupazioni penose; il suo cuore non riposa neppure di notte. Anche questo è vanità!</p>
<p class="C2 V24">Non c'è di meglio per l'uomo che mangiare e bere e godersela nelle sue fatiche; ma mi sono accorto che anche questo viene dalle mani di Dio.</p>
<p class="C2 V25">Difatti, chi può mangiare e godere senza di lui?</p>
<p class="C2 V26">Egli concede a chi gli è gradito sapienza, scienza e gioia, mentre al peccatore dà la pena di raccogliere e d'ammassare per colui che è gradito a Dio. Ma anche questo è vanità e un inseguire il vento!</p>
<p class="C3 V1">Per ogni cosa c'è il suo momento, il suo tempo per ogni faccenda sotto il cielo.</p>
<p class="C3 V2">C'è un tempo per nascere e un tempo per morire, un tempo per piantare e un tempo per sradicare le piante.</p>
<p class="C3 V3">Un tempo per uccidere e un tempo per guarire, un tempo per demolire e un tempo per costruire.</p>
<p class="C3 V4">Un tempo per piangere e un tempo per ridere, un tempo per gemere e un tempo per ballare.</p>
<p class="C3 V5">Un tempo per gettare sassi e un tempo per raccoglierli, un tempo per abbracciare e un tempo per astenersi dagli abbracci.</p>
<p class="C3 V6">Un tempo per cercare e un tempo per perdere, un tempo per serbare e un tempo per buttar via.</p>
<p class="C3 V7">Un tempo per stracciare e un tempo per cucire, un tempo per tacere e un tempo per parlare.</p>
<p class="C3 V8">Un tempo per amare e un tempo per odiare, un tempo per la guerra e un tempo per la pace.</p>
<p class="C3 V9">Che vantaggio ha chi si dà da fare con fatica?</p>
<p class="C3 V10">Ho considerato l'occupazione che Dio ha dato agli uomini, perché si occupino in essa.</p>
<p class="C3 V11">Egli ha fatto bella ogni cosa a suo tempo, ma egli ha messo la nozione dell'eternità nel loro cuore, senza però che gli uomini possano capire l'opera compiuta da Dio dal principio alla fine.</p>
<p class="C3 V12">Ho concluso che non c'è nulla di meglio per essi, che godere e agire bene nella loro vita;</p>
<p class="C3 V13">ma che un uomo mangi, beva e goda del suo lavoro è un dono di Dio.</p>
<p class="C3 V14">Riconosco che qualunque cosa Dio fa è immutabile; non c'è nulla da aggiungere, nulla da togliere. Dio agisce così perché si abbia timore di lui.</p>
<p class="C3 V15">Ciò che è, già è stato; ciò che sarà, già è; Dio ricerca ciò che è già passato.</p>
<p class="C3 V16">Ma ho anche notato che sotto il sole al posto del diritto c'è l'iniquità e al posto della giustizia c'è l'empietà.</p>
<p class="C3 V17">Ho pensato: Dio giudicherà il giusto e l'empio, perché c'è un tempo per ogni cosa e per ogni azione.</p>
<p class="C3 V18">Poi riguardo ai figli dell'uomo mi son detto: Dio vuol provarli e mostrare che essi di per sé sono come bestie.</p>
<p class="C3 V19">Infatti la sorte degli uomini e quella delle bestie è la stessa; come muoiono queste muoiono quelli; c'è un solo soffio vitale per tutti. Non esiste superiorità dell'uomo rispetto alle bestie, perché tutto è vanità.</p>
<p class="C3 V20">Tutti sono diretti verso la medesima dimora: tutto è venuto dalla polvere e tutto ritorna nella polvere.</p>
<p class="C3 V21">Chi sa se il soffio vitale dell'uomo salga in alto e se quello della bestia scenda in basso nella terra?</p>
<p class="C3 V22">Mi sono accorto che nulla c'è di meglio per l'uomo che godere delle sue opere, perché questa è la sua sorte. Chi potrà infatti condurlo a vedere ciò che avverrà dopo di lui?</p>
<p class="C4 V1">Ho poi considerato tutte le oppressioni che si commettono sotto il sole. Ecco il pianto degli oppressi che non hanno chi li consoli; da parte dei loro oppressori sta la violenza, mentre per essi non c'è chi li consoli.</p>
<p class="C4 V2">Allora ho proclamato più felici i morti, ormai trapassati, dei viventi che sono ancora in vita;</p>
<p class="C4 V3">ma ancor più felice degli uni e degli altri chi ancora non è e non ha visto le azioni malvage che si commettono sotto il sole.</p>
<p class="C4 V4">Ho osservato anche che ogni fatica e tutta l'abilità messe in un lavoro non sono che invidia dell'uno con l'altro. Anche questo è vanità e un inseguire il vento.</p>
<p class="C4 V5">Lo stolto incrocia le braccia e divora la sua carne.</p>
<p class="C4 V6">Meglio una manciata con riposo che due manciate con fatica.</p>
<p class="C4 V7">Inoltre ho considerato un'altra vanità sotto il sole:</p>
<p class="C4 V8">uno è solo, senza eredi, non ha un figlio, non un fratello. Eppure non smette mai di faticare, né il suo occhio è sazio di ricchezza: «Per chi mi affatico e mi privo dei beni?». Anche questo è vanità e un cattivo affannarsi.</p>
<p class="C4 V9">Meglio essere in due che uno solo, perché due hanno un miglior compenso nella fatica.</p>
<p class="C4 V10">Infatti, se vengono a cadere, l'uno rialza l'altro. Guai invece a chi è solo: se cade, non ha nessuno che lo rialzi.</p>
<p class="C4 V11">Inoltre, se due dormono insieme, si possono riscaldare; ma uno solo come fa a riscaldarsi?</p>
<p class="C4 V12">Se uno aggredisce, in due gli possono resistere e una corda a tre capi non si rompe tanto presto.</p>
<p class="C4 V13">Meglio un ragazzo povero ma accorto, che un re vecchio e stolto che non sa ascoltare i consigli.</p>
<p class="C4 V14">Il ragazzo infatti può uscir di prigione ed esser proclamato re, anche se, mentre quegli regnava, è nato povero.</p>
<p class="C4 V15">Ho visto tutti i viventi che si muovono sotto il sole, stare con quel ragazzo, il secondo, cioè l'usurpatore.</p>
<p class="C4 V16">Era una folla immensa quella di cui egli era alla testa. Ma coloro che verranno dopo non avranno da rallegrarsi di lui. Anche questo è vanità e un inseguire il vento.</p>
<p class="C4 V17">Bada ai tuoi passi, quando ti rechi alla casa di Dio. Avvicinarsi per ascoltare vale più del sacrificio offerto dagli stolti che non comprendono neppure di far male.</p>
<p class="C5 V1">Non essere precipitoso con la bocca e il tuo cuore non si affretti a proferir parola davanti a Dio, perché Dio è in cielo e tu sei sulla terra; perciò le tue parole siano parche, poiché</p>
<p class="C5 V2">dalle molte preoccupazioni vengono i sogni e dalle molte chiacchiere il discorso dello stolto.</p>
<p class="C5 V3">Quando hai fatto un voto a Dio, non indugiare a soddisfarlo, perché egli non ama gli stolti: adempi quello che hai promesso.</p>
<p class="C5 V4">È meglio non far voti, che farli e poi non mantenerli.</p>
<p class="C5 V5">Non permettere alla tua bocca di renderti colpevole e non dire davanti al messaggero che è stata una inavvertenza, perché Dio non abbia ad adirarsi per le tue parole e distrugga il lavoro delle tue mani.</p>
<p class="C5 V6">Poiché dai molti sogni provengono molte delusioni e molte parole. Abbi dunque il timor di Dio.</p>
<p class="C5 V7">Se vedi nella provincia il povero oppresso e il diritto e la giustizia calpestati, non ti meravigliare di questo, poiché sopra un'autorità veglia un'altra superiore e sopra di loro un'altra ancora più alta:</p>
<p class="C5 V8">l'interesse del paese in ogni cosa è un re che si occupa dei campi.</p>
<p class="C5 V9">Chi ama il denaro, mai si sazia di denaro e chi ama la ricchezza, non ne trae profitto. Anche questo è vanità.</p>
<p class="C5 V10">Con il crescere dei beni i parassiti aumentano e qual vantaggio ne riceve il padrone, se non di vederli con gli occhi?</p>
<p class="C5 V11">Dolce è il sonno del lavoratore, poco o molto che mangi; ma la sazietà del ricco non lo lascia dormire.</p>
<p class="C5 V12">Un altro brutto malanno ho visto sotto il sole: ricchezze custodite dal padrone a proprio danno.</p>
<p class="C5 V13">Se ne vanno in fumo queste ricchezze per un cattivo affare e il figlio che gli è nato non ha nulla nelle mani.</p>
<p class="C5 V14">Come è uscito nudo dal grembo di sua madre, così se ne andrà di nuovo come era venuto, e dalle sue fatiche non ricaverà nulla da portar con sé.</p>
<p class="C5 V15">Anche questo è un brutto malanno: che se ne vada proprio come è venuto. Qual vantaggio ricava dall'aver gettato le sue fatiche al vento?</p>
<p class="C5 V16">Inoltre avrà passato tutti i suoi giorni nell'oscurità e nel pianto fra molti guai, malanni e crucci.</p>
<p class="C5 V17">Ecco quello che ho concluso: è meglio mangiare e bere e godere dei beni in ogni fatica durata sotto il sole, nei pochi giorni di vita che Dio gli dà: è questa la sua sorte.</p>
<p class="C5 V18">Ogni uomo, a cui Dio concede ricchezze e beni, ha anche facoltà di goderli e prendersene la sua parte e di godere delle sue fatiche: anche questo è dono di Dio.</p>
<p class="C5 V19">Egli non penserà infatti molto ai giorni della sua vita, poiché Dio lo tiene occupato con la gioia del suo cuore.</p>
<p class="C6 V1">Un altro male ho visto sotto il sole, che pesa molto sopra gli uomini.</p>
<p class="C6 V2">A uno Dio ha concesso beni, ricchezze, onori e non gli manca niente di quanto desidera; ma Dio non gli concede di poterne godere, perché è un estraneo che ne gode. Ciò è vanità e malanno grave!</p>
<p class="C6 V3">Se uno avesse cento figli e vivesse molti anni e molti fossero i suoi giorni, se egli non gode dei suoi beni e non ha neppure una tomba, allora io dico: meglio di lui l'aborto,</p>
<p class="C6 V4">perché questi viene invano e se ne va nella tenebra e il suo nome è coperto dalla tenebra.</p>
<p class="C6 V5">Non vide neppure il sole: non conobbe niente; eppure il suo riposo è maggiore di quello dell'altro.</p>
<p class="C6 V6">Se quello vivesse anche due volte mille anni, senza godere dei suoi beni, forse non dovranno andare tutt'e due nel medesimo luogo?</p>
<p class="C6 V7">Tutta la fatica dell'uomo è per la bocca e la sua brama non è mai sazia.</p>
<p class="C6 V8">Quale vantaggio ha il saggio sullo stolto? Quale il vantaggio del povero che sa comportarsi bene di fronte ai viventi?</p>
<p class="C6 V9">Meglio vedere con gli occhi, che vagare con il desiderio. Anche questo è vanità e un inseguire il vento.</p>
<p class="C6 V10">Ciò che è, già da tempo ha avuto un nome; e si sa che cos'è un uomo: egli non può competere con chi è più forte di lui.</p>
<p class="C6 V11">Le molte parole aumentano la delusione e quale vantaggio v'è per l'uomo?</p>
<p class="C6 V12">Chi sa quel che all'uomo convenga durante la vita, nei brevi giorni della sua vana esistenza che egli trascorre come un'ombra? Chi può indicare all'uomo cosa avverrà dopo di lui sotto il sole?</p>
<p class="C7 V1">Un buon nome è preferibile all'unguento profumato e il giorno della morte al giorno della nascita.</p>
<p class="C7 V2">È meglio andare in una casa in pianto che andare in una casa in festa; perché quella è la fine d'ogni uomo e chi vive ci rifletterà.</p>
<p class="C7 V3">È preferibile la mestizia al riso, perché sotto un triste aspetto il cuore è felice.</p>
<p class="C7 V4">Il cuore dei saggi è in una casa in lutto e il cuore degli stolti in una casa in festa.</p>
<p class="C7 V5">Meglio ascoltare il rimprovero del saggio che ascoltare il canto degli stolti:</p>
<p class="C7 V6">perché com'è il crepitio dei pruni sotto la pentola, tale è il riso degli stolti. Ma anche questo è vanità.</p>
<p class="C7 V7">Il mal tolto rende sciocco il saggio e i regali corrompono il cuore.</p>
<p class="C7 V8">Meglio la fine di una cosa che il suo principio; è meglio la pazienza della superbia.</p>
<p class="C7 V9">Non esser facile a irritarti nel tuo spirito, perché l'ira alberga in seno agli stolti.</p>
<p class="C7 V10">Non domandare: «Come mai i tempi antichi erano migliori del presente?», poiché una tale domanda non è ispirata da saggezza.</p>
<p class="C7 V11">È buona la saggezza insieme con un patrimonio ed è utile per coloro che vedono il sole;</p>
<p class="C7 V12">perché si sta all'ombra della saggezza come si sta all'ombra del denaro e il profitto della saggezza fa vivere chi la possiede.</p>
<p class="C7 V13">Osserva l'opera di Dio: chi può raddrizzare ciò che egli ha fatto curvo?</p>
<p class="C7 V14">Nel giorno lieto sta' allegro e nel giorno triste rifletti: «Dio ha fatto tanto l'uno quanto l'altro, perché l'uomo non trovi nulla da incolparlo».</p>
<p class="C7 V15">Tutto ho visto nei giorni della mia vanità: perire il giusto nonostante la sua giustizia, vivere a lungo l'empio nonostante la sua iniquità.</p>
<p class="C7 V16">Non esser troppo scrupoloso né saggio oltre misura. Perché vuoi rovinarti?</p>
<p class="C7 V17">Non esser troppo malvagio e non essere stolto. Perché vuoi morire innanzi tempo?</p>
<p class="C7 V18">È bene che tu ti attenga a questo e che non stacchi la mano da quello, perché chi teme Dio riesce in tutte queste cose.</p>
<p class="C7 V19">La sapienza rende il saggio più forte di dieci potenti che governano la città.</p>
<p class="C7 V20">Non c'è infatti sulla terra un uomo così giusto che faccia solo il bene e non pecchi.</p>
<p class="C7 V21">Ancora: non fare attenzione a tutte le dicerie che si fanno, per non sentir che il tuo servo ha detto male di te,</p>
<p class="C7 V22">perché il tuo cuore sa che anche tu hai detto tante volte male degli altri.</p>
<p class="C7 V23">Tutto questo io ho esaminato con sapienza e ho detto: «Voglio essere saggio!», ma la sapienza è lontana da me!</p>
<p class="C7 V24">Ciò che è stato è lontano e profondo, profondo: chi lo può raggiungere?</p>
<p class="C7 V25">Mi son applicato di nuovo a conoscere e indagare e cercare la sapienza e il perché delle cose e a conoscere che la malvagità è follia e la stoltezza pazzia.</p>
<p class="C7 V26">Trovo che amara più della morte è la donna, la quale è tutta lacci: una rete il suo cuore, catene le sue braccia. Chi è gradito a Dio la sfugge ma il peccatore ne resta preso.</p>
<p class="C7 V27">Vedi, io ho scoperto questo, dice Qoèlet, confrontando una ad una le cose, per trovarne la ragione.</p>
<p class="C7 V28">Quello che io cerco ancora e non ho trovato è questo: Un uomo su mille l'ho trovato: ma una donna fra tutte non l'ho trovata.</p>
<p class="C7 V29">Vedi, solo questo ho trovato: Dio ha fatto l'uomo retto, ma essi cercano tanti fallaci ragionamenti.</p>
<p class="C8 V1">Chi è come il saggio? Chi conosce la spiegazione delle cose? La sapienza dell'uomo ne rischiara il volto, ne cambia la durezza del viso.</p>
<p class="C8 V2">Osserva gli ordini del re e, a causa del giuramento fatto a Dio,</p>
<p class="C8 V3">non allontanarti in fretta da lui e non persistere nel male; perché egli può fare ciò che vuole.</p>
<p class="C8 V4">Infatti, la parola del re è sovrana; chi può dirgli: «Che fai?».</p>
<p class="C8 V5">Chi osserva il comando non prova alcun male; la mente del saggio conosce il tempo e il giudizio.</p>
<p class="C8 V6">Infatti, per ogni cosa vi è tempo e giudizio e il male dell'uomo ricade gravemente su chi lo fa.</p>
<p class="C8 V7">Questi ignora che cosa accadrà; chi mai può indicargli come avverrà?</p>
<p class="C8 V8">Nessun uomo è padrone del suo soffio vitale tanto da trattenerlo, né alcuno ha potere sul giorno della sua morte, né c'è scampo dalla lotta; l'iniquità non salva colui che la compie.</p>
<p class="C8 V9">Tutto questo ho visto riflettendo su ogni azione che si compie sotto il sole, quando l'uomo domina sull'altro uomo, a proprio danno.</p>
<p class="C8 V10">Frattanto ho visto empi venir condotti alla sepoltura; invece, partirsene dal luogo santo ed essere dimenticati nella città coloro che avevano operato rettamente. Anche questo è vanità.</p>
<p class="C8 V11">Poiché non si dà una sentenza immediata contro una cattiva azione, per questo il cuore dei figli dell'uomo è pieno di voglia di fare il male;</p>
<p class="C8 V12">poiché il peccatore, anche se commette il male cento volte, ha lunga vita. Tuttavia so che saranno felici coloro che temono Dio, appunto perché provano timore davanti a lui,</p>
<p class="C8 V13">e non sarà felice l'empio e non allungherà come un'ombra i suoi giorni, perché egli non teme Dio.</p>
<p class="C8 V14">Sulla terra si ha questa delusione: vi sono giusti ai quali tocca la sorte meritata dagli empi con le loro opere, e vi sono empi ai quali tocca la sorte meritata dai giusti con le loro opere. Io dico che anche questo è vanità.</p>
<p class="C8 V15">Perciò approvo l'allegria, perché l'uomo non ha altra felicità, sotto il sole, che mangiare e bere e stare allegro. Sia questa la sua compagnia nelle sue fatiche, durante i giorni di vita che Dio gli concede sotto il sole.</p>
<p class="C8 V16">Quando mi sono applicato a conoscere la sapienza e a considerare l'affannarsi che si fa sulla terra - poiché l'uomo non conosce riposo né giorno né notte -</p>
<p class="C8 V17">allora ho osservato tutta l'opera di Dio, e che l'uomo non può scoprire la ragione di quanto si compie sotto il sole; per quanto si affatichi a cercare, non può scoprirla. Anche se un saggio dicesse di conoscerla, nessuno potrebbe trovarla.</p>
<p class="C9 V1">Infatti ho riflettuto su tutto questo e ho compreso che i giusti e i saggi e le loro azioni sono nelle mani di Dio. L'uomo non conosce né l'amore né l'odio; davanti a lui tutto è vanità.</p>
<p class="C9 V2">Vi è una sorte unica per tutti, per il giusto e l'empio, per il puro e l'impuro, per chi offre sacrifici e per chi non li offre, per il buono e per il malvagio, per chi giura e per chi teme di giurare.</p>
<p class="C9 V3">Questo è il male in tutto ciò che avviene sotto il sole: una medesima sorte tocca a tutti e anche il cuore degli uomini è pieno di male e la stoltezza alberga nel loro cuore mentre sono in vita, poi se ne vanno fra i morti.</p>
<p class="C9 V4">Certo, finché si resta uniti alla società dei viventi c'è speranza: meglio un cane vivo che un leone morto.</p>
<p class="C9 V5">I vivi sanno che moriranno, ma i morti non sanno nulla; non c'è più salario per loro, perché il loro ricordo svanisce.</p>
<p class="C9 V6">Il loro amore, il loro odio e la loro invidia, tutto è ormai finito, non avranno più alcuna parte in tutto ciò che accade sotto il sole.</p>
<p class="C9 V7">Va', mangia con gioia il tuo pane, bevi il tuo vino con cuore lieto, perché Dio ha già gradito le tue opere.</p>
<p class="C9 V8">In ogni tempo le tue vesti siano bianche e il profumo non manchi sul tuo capo.</p>
<p class="C9 V9">Godi la vita con la sposa che ami per tutti i giorni della tua vita fugace, che Dio ti concede sotto il sole, perché questa è la tua sorte nella vita e nelle pene che soffri sotto il sole.</p>
<p class="C9 V10">Tutto ciò che trovi da fare, fallo finché ne sei in grado, perché non ci sarà né attività, né ragione, né scienza, né sapienza giù negli inferi, dove stai per andare.</p>
<p class="C9 V11">Ho visto anche sotto il sole che non è degli agili la corsa, né dei forti la guerra e neppure dei sapienti il pane e degli accorti la ricchezza e nemmeno degli intelligenti il favore, perché il tempo e il caso raggiungono tutti.</p>
<p class="C9 V12">Infatti l'uomo non conosce neppure la sua ora: simile ai pesci che sono presi dalla rete fatale e agli uccelli presi al laccio, l'uomo è sorpreso dalla sventura che improvvisa si abbatte su di lui.</p>
<p class="C9 V13">Anche questo fatto ho visto sotto il sole e mi parve assai grave:</p>
<p class="C9 V14">c'era una piccola città con pochi abitanti. Un gran re si mosse contro di essa, l'assediò e vi costruì contro grandi bastioni.</p>
<p class="C9 V15">Si trovava però in essa un uomo povero ma saggio, il quale con la sua sapienza salvò la città; eppure nessuno si ricordò di quest'uomo povero.</p>
<p class="C9 V16">E io dico: È meglio la sapienza della forza, ma la sapienza del povero è disprezzata e le sue parole non sono ascoltate.</p>
<p class="C9 V17">Le parole calme dei saggi si ascoltano più delle grida di chi domina fra i pazzi.</p>
<p class="C9 V18">Meglio la sapienza che le armi da guerra, ma uno sbaglio solo annienta un gran bene.</p>
<p class="C10 V1">Una mosca morta guasta l'unguento del profumiere: un po' di follia può contare più della sapienza e dell'onore.</p>
<p class="C10 V2">La mente del sapiente si dirige a destra e quella dello stolto a sinistra.</p>
<p class="C10 V3">Per qualunque via lo stolto cammini è privo di senno e di ognuno dice: «È un pazzo».</p>
<p class="C10 V4">Se l'ira d'un potente si accende contro di te, non lasciare il tuo posto, perché la calma placa le offese anche gravi.</p>
<p class="C10 V5">C'è un male che io ho osservato sotto il sole: l'errore commesso da parte di un sovrano:</p>
<p class="C10 V6">la follia vien collocata in posti elevati e gli abili siedono in basso.</p>
<p class="C10 V7">Ho visto schiavi a cavallo e prìncipi camminare a piedi come schiavi.</p>
<p class="C10 V8">Chi scava una fossa ci casca dentro e chi disfà un muro è morso da una serpe.</p>
<p class="C10 V9">Chi spacca le pietre si fa male e chi taglia legna corre pericolo.</p>
<p class="C10 V10">Se il ferro è ottuso e non se ne affila il taglio, bisogna raddoppiare gli sforzi; la riuscita sta nell'uso della saggezza.</p>
<p class="C10 V11">Se il serpente morde prima d'essere incantato, non c'è niente da fare per l'incantatore.</p>
<p class="C10 V12">Le parole della bocca del saggio procurano benevolenza, ma le labbra dello stolto lo mandano in rovina:</p>
<p class="C10 V13">il principio del suo parlare è sciocchezza, la fine del suo discorso pazzia funesta.</p>
<p class="C10 V14">L'insensato moltiplica le parole: «Non sa l'uomo quel che avverrà: chi gli manifesterà ciò che sarà dopo di lui?».</p>
<p class="C10 V15">La fatica dello stolto lo stanca; poiché non sa neppure andare in città.</p>
<p class="C10 V16">Guai a te, o paese, che per re hai un ragazzo e i cui prìncipi banchettano fin dal mattino!</p>
<p class="C10 V17">Felice te, o paese, che per re hai un uomo libero e i cui prìncipi mangiano al tempo dovuto per rinfrancarsi e non per gozzovigliare.</p>
<p class="C10 V18">Per negligenza il soffitto crolla e per l'inerzia delle mani piove in casa.</p>
<p class="C10 V19">Per stare lieti si fanno banchetti e il vino allieta la vita; il denaro risponde a ogni esigenza.</p>
<p class="C10 V20">Non dir male del re neppure con il pensiero e nella tua stanza da letto non dir male del potente, perché un uccello del cielo trasporta la voce e un alato riferisce la parola.</p>
<p class="C11 V1">Getta il tuo pane sulle acque, perché con il tempo lo ritroverai.</p>
<p class="C11 V2">Fanne sette od otto parti, perché non sai quale sciagura potrà succedere sulla terra.</p>
<p class="C11 V3">Se le nubi sono piene di acqua, la rovesciano sopra la terra; se un albero cade a sud o a nord, là dove cade rimane.</p>
<p class="C11 V4">Chi bada al vento non semina mai e chi osserva le nuvole non miete.</p>
<p class="C11 V5">Come ignori per qual via lo spirito entra nelle ossa dentro il seno d'una donna incinta, così ignori l'opera di Dio che fa tutto.</p>
<p class="C11 V6">La mattina semina il tuo seme e la sera non dar riposo alle tue mani, perché non sai qual lavoro riuscirà, se questo o quello o se saranno buoni tutt'e due.</p>
<p class="C11 V7">Dolce è la luce e agli occhi piace vedere il sole.</p>
<p class="C11 V8">Anche se vive l'uomo per molti anni se li goda tutti, e pensi ai giorni tenebrosi, che saranno molti: tutto ciò che accade è vanità.</p>
<p class="C11 V9">Sta' lieto, o giovane, nella tua giovinezza, e si rallegri il tuo cuore nei giorni della tua gioventù. Segui pure le vie del tuo cuore e i desideri dei tuoi occhi. Sappi però che su tutto questo Dio ti convocherà in giudizio.</p>
<p class="C11 V10">Caccia la malinconia dal tuo cuore, allontana dal tuo corpo il dolore, perché la giovinezza e i capelli neri sono un soffio.</p>
<p class="C12 V1">Ricòrdati del tuo creatore nei giorni della tua giovinezza, prima che vengano i giorni tristi e giungano gli anni di cui dovrai dire: «Non ci provo alcun gusto»,</p>
<p class="C12 V2">prima che si oscuri il sole, la luce, la luna e le stelle e ritornino le nubi dopo la pioggia;</p>
<p class="C12 V3">quando tremeranno i custodi della casa e si curveranno i gagliardi e cesseranno di lavorare le donne che macinano, perché rimaste in poche, e si offuscheranno quelle che guardano dalle finestre</p>
<p class="C12 V4">e si chiuderanno le porte sulla strada; quando si abbasserà il rumore della mola e si attenuerà il cinguettio degli uccelli e si affievoliranno tutti i toni del canto;</p>
<p class="C12 V5">quando si avrà paura delle alture e degli spauracchi della strada; quando fiorirà il mandorlo e la locusta si trascinerà a stento e il cappero non avrà più effetto, poiché l'uomo se ne va nella dimora eterna e i piagnoni si aggirano per la strada;</p>
<p class="C12 V6">prima che si rompa il cordone d'argento e la lucerna d'oro s'infranga e si rompa l'anfora alla fonte e la carrucola cada nel pozzo</p>
<p class="C12 V7">e ritorni la polvere alla terra, com'era prima, e lo spirito torni a Dio che lo ha dato.</p>
<p class="C12 V8">Vanità delle vanità, dice Qoèlet, e tutto è vanità.</p>
<p class="C12 V9">Oltre a essere saggio, Qoèlet insegnò anche la scienza al popolo; ascoltò, indagò e compose un gran numero di massime.</p>
<p class="C12 V10">Qoèlet cercò di trovare pregevoli detti e scrisse con esattezza parole di verità.</p>
<p class="C12 V11">Le parole dei saggi sono come pungoli; come chiodi piantati, le raccolte di autori: esse sono date da un solo pastore.</p>
<p class="C12 V12">Quanto a ciò che è in più di questo, figlio mio, bada bene: i libri si moltiplicano senza fine ma il molto studio affatica il corpo.</p>
<p class="C12 V13">Conclusione del discorso, dopo che si è ascoltato ogni cosa: Temi Dio e osserva i suoi comandamenti, perché questo per l'uomo è tutto.</p>
<p class="C12 V14">Infatti, Dio citerà in giudizio ogni azione, tutto ciò che è occulto, bene o male.</p>
</div>
</div>
<div class="edizione DIODATI">
<div class="libro Qo">
<p class="CCAPITOLO VVERSO">TESTO</p>
<p class="C1 V1">Le parole del Predicatore, figlio di Davide, re di Gerusalemme.</p>
<p class="C1 V2">«Vanità delle vanità», dice il Predicatore</p>
<p class="C1 V3">Vanità delle vanità; tutto è vanità», Che vantaggio ha l'uomo da tutta la sua fatica in cui si affatica sotto il sole?</p>
<p class="C1 V4">Una generazione va, una generazione viene, ma la terra rimane in eterno,</p>
<p class="C1 V5">Anche il sole sorge e poi tramonta, e si affretta verso il luogo da dove sorge di nuovo.</p>
<p class="C1 V6">Il vento soffia verso il mezzogiorno, poi gira verso settentrione; gira e rigira continuamente e ritorna a fare gli stessi giri.</p>
<p class="C1 V7">Tutti i fiumi corrono al mare, ma il mare non si riempie mai; al luogo da cui i fiumi provengono, là essi ritornano nuovamente.</p>
<p class="C1 V8">Tutte le cose richiedono fatica, piú di quel che l'uomo possa dire, l'occhio non si sazia mai di guardare, né l'orecchio è mai sazio di udire.</p>
<p class="C1 V9">Quello che è stato è quel che sarà; quello che è stato fatto è quel che si farà; non c'è nulla di nuovo sotto il sole.</p>
<p class="C1 V10">C'è qualcosa di cui si possa dire: «Guarda, questo è nuovo!»? Quella cosa esisteva già nei secoli che ci hanno preceduto.</p>
<p class="C1 V11">Non rimane alcun ricordo delle cose passate, e cosí non rimarrà alcun ricordo delle cose che accadranno tra coloro che verranno in seguito.</p>
<p class="C1 V12">Io, il Predicatore, sono stato re d'Israele, in Gerusalemme,</p>
<p class="C1 V13">e ho applicato il mio cuore a cercare e a investigare con sapienza tutto ciò che si fa sotto il cielo; questa è un'occupazione penosa, che DIO ha dato ai figli degli uomini perché vi si affatichino.</p>
<p class="C1 V14">Io ho visto tutte le cose che si fanno sotto il sole, ed ecco tutto è vanità e un cercare di afferrare il vento.</p>
<p class="C1 V15">Ciò che è storto non si può raddrizzare e ciò che manca non si può contare.</p>
<p class="C1 V16">Io ho parlato col mio cuore, dicendo: «Ecco, io ho ottenuto grandezza e acquistato maggiore sapienza di tutti quelli che hanno regnato prima di me in Gerusalemme e il mio cuore ha visto molta sapienza e conoscenza».</p>
<p class="C1 V17">E ho applicato il mio cuore a conoscere la sapienza, come pure a conoscere la follia e la stoltezza; e ho compreso che anche questo è un cercare di afferrare il vento.</p>
<p class="C1 V18">Poiché dove C'è molta sapienza c'è molto affanno e chi aumenta la conoscenza, aumenta il dolore.</p>
<p class="C2 V1">Io ho detto in cuor mio: «Vieni ora, ti voglio mettere alla prova con la gioia, e tu godrai il piacere». Ma ecco anche questo è vanità.</p>
<p class="C2 V2">Del riso ho detto: «E' follia», e della gioia: «A che serve?».</p>
<p class="C2 V3">Ho cercato nel mio cuore come soddisfare il mio corpo col vino, spronando nello stesso tempo il mio cuore alla sapienza e a stare attaccato alla follia finché vedessi qual è il bene che i figli degli uomini dovrebbero fare sotto il cielo, tutti i giorni della loro vita.</p>
<p class="C2 V4">Cosí feci grandi lavori: mi costruii case, mi piantai vigne,</p>
<p class="C2 V5">mi feci giardini e parchi, piantandovi alberi fruttiferi di ogni specie;</p>
<p class="C2 V6">mi costruii vasche per l'acqua con le quali poter irrigare il bosco per far crescere gli alberi.</p>
<p class="C2 V7">Comprai servi e serve ed ebbi servi nati in casa; ebbi anche grandi averi in armenti e greggi, piú di tutti quelli che erano stati prima di me in Gerusalemme.</p>
<p class="C2 V8">Ammassai per me anche argento, oro e le ricchezze dei re e delle province; mi procurai dei cantanti e delle cantanti, le delizie dei figli degli uomini e strumenti musicali di ogni genere.</p>
<p class="C2 V9">Cosí divenni grande e prosperai piú di tutti quelli che erano stati prima di me in Gerusalemme; anche la mia sapienza rimase con me.</p>
<p class="C2 V10">Tutto quello che i miei occhi desideravano, non l'ho negato loro; non ho rifiutato al mio cuore alcun piacere, perché il mio cuore si rallegrava di ogni mio lavoro; e questa è stata la ricompensa di ogni mio lavoro.</p>
<p class="C2 V11">Poi mi volsi a considerare tutte le opere che le mie mani avevano fatto, e la fatica che avevo impiegato a compierle; ed ecco tutto era vanità e un cercare di afferrare il vento; non c'era alcun vantaggio sotto il sole. Sapienza e follia sono entrambe vanità</p>
<p class="C2 V12">Allora mi volsi a considerare la sapienza, la follia e la stoltezza. «Che cosa farà l'uomo che succederà al re, se non ciò che è già stato fatto?».</p>
<p class="C2 V13">Poi mi resi conto che la sapienza ha un vantaggio sulla stoltezza, come la luce ha un vantaggio sulle tenebre.</p>
<p class="C2 V14">Il saggio ha gli occhi in testa, mentre lo stolto cammina nelle tenebre, ma ho pure compreso che ad entrambi è riservata la stessa sorte.</p>
<p class="C2 V15">Cosí ho detto in cuor mio: «La stessa sorte che tocca allo stolto toccherà anche a me. A che pro dunque essere stato piú saggio?». Perciò dissi in cuor mio: «Anche questo è vanità».</p>
<p class="C2 V16">Non rimane infatti alcun ricordo duraturo né del saggio né dello stolto, poiché nei giorni a venire sarà tutto dimenticato. E come muore lo stolto, allo stesso modo muore il saggio.</p>
<p class="C2 V17">Perciò ho preso in odio la vita, perché tutto ciò che si fa sotto il sole mi è divenuto disgustoso, perché tutto è vanità e un cercare di afferrare il vento.</p>
<p class="C2 V18">Cosí ho odiato ogni fatica che ho compiuto sotto il sole, perché devo lasciare tutto a colui che verrà dopo di me.</p>
<p class="C2 V19">E chi sa se sarà saggio o stolto? Ma comunque egli sarà padrone di tutto il lavoro che ho compiuto con fatica e in cui ho usato sapienza sotto il sole. Anche questo è vanità.</p>
<p class="C2 V20">Cosí sono arrivato al punto di disperare in cuor mio per tutta la fatica che ho compiuto sotto il sole.</p>
<p class="C2 V21">Poiché qui c'è un uomo che ha lavorato con sapienza, con intelligenza e con successo, ma deve lasciare la sua eredità a un altro, che non vi ha speso alcuna fatica! Anche questo è vanità e un male grande.</p>
<p class="C2 V22">Che cosa rimane infatti all'uomo per tutta la sua fatica e per l'affanno del suo cuore, con cui si è affaticato a sotto il sole?</p>
<p class="C2 V23">Tutti i suoi giorni non sono che dolori e il suo lavoro penoso. Il suo cuore non riposa neppure di notte. Anche questo è vanità.</p>
<p class="C2 V24">Per l'uomo non c'è nulla di meglio che mangiare e bere e godersela nella sua fatica; ma mi sono accorto che anche questo viene dalla mano di DIO.</p>
<p class="C2 V25">Chi può infatti mangiare o godere piú di me?</p>
<p class="C2 V26">Poiché Dio dà all'uomo che gli è gradito sapienza, conoscenza e gioia; ma al peccatore dà il compito di raccogliere e di accumulare, per lasciare poi tutto a colui che è gradito agli occhi di DIO. Anche questo è vanità e un cercare di afferrare il vento.</p>
<p class="C3 V1">Per ogni cosa c'è la sua stagione c'è un tempo per ogni situazione sotto il cielo:</p>
<p class="C3 V2">un tempo per nascere e un tempo per morire, un tempo per piantare e un tempo per sradicare ciò che è piantato,</p>
<p class="C3 V3">un tempo per uccidere e un tempo per guarire, un tempo per demolire e un tempo per costruire,</p>
<p class="C3 V4">un tempo per piangere e un tempo per ridere, un tempo per far cordoglio e un tempo per danzare,</p>
<p class="C3 V5">un tempo per gettare via pietre e un tempo per raccogliere pietre, un tempo per abbracciare e un tempo per astenersi dagli abbracci,</p>
<p class="C3 V6">un tempo per cercare e un tempo per perdere, un tempo per conservare e un tempo per buttare via,</p>
<p class="C3 V7">un tempo per strappare e un tempo per cucire, un tempo per tacere e un tempo per parlare,</p>
<p class="C3 V8">un tempo per amare e un tempo per odiare, un tempo per la guerra e un tempo per la pace.</p>
<p class="C3 V9">Che vantaggio ha chi lavora da tutto ciò in cui si affatica?</p>
<p class="C3 V10">Ho visto l'occupazione che DIO dà ai figli degli uomini, perché vi si affatichino.</p>
<p class="C3 V11">Egli ha fatto ogni cosa bella nel suo tempo; ha persino messo l'eternità nei loro cuori, senza che alcun uomo possa scoprire l'opera che DIO ha fatto dal principio alla fine.</p>
<p class="C3 V12">Ho cosí compreso che non c'è nulla di meglio che rallegrarsi e far del bene mentre uno vive;</p>
<p class="C3 V13">e che ogni uomo che mangia, beve a e gode benessere in tutta la sua fatica, questo è un dono di DIO.</p>
<p class="C3 V14">Ho compreso che tutto quello che Dio fa è per sempre; non vi si può aggiungere nulla e nulla vi si può togliere e DIO fa cosí, perché gli uomini lo temano.</p>
<p class="C3 V15">Ciò che è, è già stato prima, e ciò che sarà è già stato, e DIO investiga ciò che è passato.</p>
<p class="C3 V16">Ho pure visto sotto il sole che al posto del giudizio c'era empietà, e al posto della giustizia c'era empietà.</p>
<p class="C3 V17">Cosí ho detto in cuor mio: «DIO giudicherà il giusto e l'empio, perché c'è un tempo stabilito per ogni cosa e per ogni opera».</p>
<p class="C3 V18">Ho detto in cuor mio: «Riguardo alla condizione dei figli degli uomini, DIO li mette alla prova, perché essi stessi si rendano conto che sono come bestie».</p>
<p class="C3 V19">Infatti tutto ciò che succede ai figli degli uomini succede alle bestie; ad entrambi succede la stessa cosa. Come muore l'uno, cosí muore l'altra. Sí, hanno tutti uno stesso soffio; e l'uomo non ha alcuna superiorità sulla bestia perché tutto è vanità.</p>
<p class="C3 V20">Tutti vanno nello stesso luogo: tutti vengono dalla polvere e tutti ritornano alla polvere.</p>
<p class="C3 V21">Chi sa se lo spirito dei figli degli uomini, sale in alto, e se lo spirito della bestia scende in basso nella terra?</p>
<p class="C3 V22">Cosí mi sono reso conto che non c'è nulla di meglio per l'uomo che rallegrarsi nel suo lavoro, perché questa è la sua parte. Chi lo porterà infatti a vedere ciò che accadrà dopo di lui?</p>
<p class="C4 V1">Mi sono quindi messo a considerare tutte le oppressioni che si commettono sotto il sole, ed ecco, le lacrime degli oppressi, i quali non hanno chi li consoli; dal lato dei loro oppressori c'era la forza, ma neppure essi hanno chi li consoli.</p>
<p class="C4 V2">Per cui ho ritenuto i morti, che sono già morti, piú felici dei vivi che sono ancora in vita;</p>
<p class="C4 V3">ma ancor piú felice degli uni e degli altri, colui che non è mai esistito e non ha ancora visto le azioni malvagie che si commettono sotto il sole.</p>
<p class="C4 V4">Ho pure visto che ogni fatica e ogni successo nel lavoro risultano in invidia dell'uno contro l'altro. Anche questo è vanità e un cercare di afferrare il vento.</p>
<p class="C4 V5">Lo stolto incrocia le braccia e divora la propria carne.</p>
<p class="C4 V6">Val piú una manciata con riposo che due manciate con fatica, cercando di afferrare il vento.</p>
<p class="C4 V7">Ho visto anche un'altra vanità sotto il sole:</p>
<p class="C4 V8">uno è completamente solo e non ha né figlio né fratello, eppure la sua fatica non ha fine e i suoi occhi non sono sazi di ricchezze. Ma non si chiede: «Per chi mi affatico e mi privo di ogni bene?». Anche questo è vanità e una fatica penosa.</p>
<p class="C4 V9">Due valgon meglio di uno solo, perché hanno una buona ricompensa per la loro fatica.</p>
<p class="C4 V10">Se infatti cadono, l'uno rialza l'altro; ma guai a chi è solo e cade, perché non ha nessun altro che lo rialzi!</p>
<p class="C4 V11">Cosí pure se due dormono assieme si possono riscaldare; ma uno solo come farà a riscaldarsi?</p>
<p class="C4 V12">Se uno può sopraffare chi è solo, due gli possono resistere; una corda a tre capi non si rompe tanto presto.</p>
<p class="C4 V13">E' meglio un giovane povero e saggio che un re vecchio e stolto, che non sa piú ricevere ammonimenti.</p>
<p class="C4 V14">Poiché il giovane è uscito di prigione per regnare, anche se era nato povero nel suo regno.</p>
<p class="C4 V15">Ho visto tutti i viventi che camminano sotto il sole unirsi al giovane, che va a mettersi al posto dell'altro.</p>
<p class="C4 V16">Era innumerevole tutto il popolo, tutti quelli che erano stati prima di loro. Tuttavia quelli che verranno dopo non saranno contenti di lui! Anche questo è vanità e un cercare di afferrare il vento.</p>
<p class="C5 V1">(4:1) Bada ai tuoi passi quando vai alla casa di DIO: avvicinati per ascoltare piuttosto che per offrire il sacrificio degli stolti, i quali non sanno neppure di far male.</p>
<p class="C5 V2">(4:2) Non essere precipitoso con la tua bocca, e il tuo cuore non si affretti a proferire alcuna parola davanti a DIO, perché DIO è in cielo e tu sulla terra, perciò le tue parole siano poche.</p>
<p class="C5 V3">(4:3) Poiché con le molte occupazioni vengono i sogni, e con le molte parole la voce dello stolto.</p>
<p class="C5 V4">(4:4) Quando hai fatto un voto a DIO non indugiare ad adempierlo, perché egli non si compiace degli stolti; adempi il voto che hai fatto.</p>
<p class="C5 V5">(4:5) E' meglio non fare voti, che farli e poi non adempierli.</p>
<p class="C5 V6">(4:6) Non lasciare che la tua bocca porti il tuo corpo a peccare, e non dire davanti al messaggero di Dio: «E' stato uno sbaglio». Perché dovrebbe DIO adirarsi per le tue parole e distruggere l'opera delle tue mani?</p>
<p class="C5 V7">(4:7) Poiché nei molti sogni e nelle molte parole c'è vanità; ma tu temi DIO,</p>
<p class="C5 V8">(4:8) Se nella provincia vedi l'oppressione del povero e la perversione violenta del diritto e della giustizia, non meravigliarti della cosa; poiché sopra un'alta autorità ne veglia una piú alta, e sopra di loro, delle autorità ancora piú alte.</p>
<p class="C5 V9">(4:9) La terra ha piú vantaggi di ogni altra cosa, e il re stesso è servito dal campo.</p>
<p class="C5 V10">(4:10) Chi ama il denaro non si sazia di denaro, e chi ama le ricchezze non ne trae profitto. Anche questo è vanità.</p>
<p class="C5 V11">(4:11) Quando crescono i beni, aumentano anche quelli che li divorano; e quale vantaggio ne hanno i proprietari, se non di vederli con i loro occhi?</p>
<p class="C5 V12">(4:12) Dolce è il sonno del lavoratore, sia che mangi poco o molto; ma la sazietà del ricco non lo lascia dormire.</p>
<p class="C5 V13">(4:13) C'è un altro deplorevole male che ho visto sotto il sole: ricchezze conservate per il loro proprietario a suo danno.</p>
<p class="C5 V14">(4:14) Quelle ricchezze vanno perdute per un cattivo affare, e cosí nelle mani del figlio che ha generato non resta piú nulla.</p>
<p class="C5 V15">(4:15) Com'era uscito dal grembo di sua madre, cosí nudo tornerà per andare com'era venuto, senza prendere nulla dalla sua fatica che possa portare via con sé.</p>
<p class="C5 V16">(4:16) Anche questo è un male deplorevole: che se ne vada esattamente come era venuto; e quale vantaggio ne ha dall'aver faticato per il vento?</p>
<p class="C5 V17">(4:17) Inoltre egli mangia tutti i giorni della sua vita nelle tenebre, e ha molte afflizioni, infermità e crucci.</p>
<p class="C5 V18">(4:18) Ecco ciò che ho compreso: è bene e opportuno per l'uomo mangiare, bere e godere del bene di tutta la fatica che compie sotto il sole, tutti i giorni di vita che DIO gli dà, perché questa è la sua parte.</p>
<p class="C5 V19">(4:19) Ogni uomo a cui DIO concede ricchezze e beni e a cui dà pure di poterne godere di prendere la propria parte e di gioire della sua fatica, questo è dono di DIO.</p>
<p class="C5 V20">(4:20) Egli infatti non ricorderà molto i giorni della sua vita, perché DIO gli risponde mediante la gioia del suo cuore.</p>
<p class="C6 V1">C'è un altro male che ho visto sotto il sole e che è diffuso fra gli uomini:</p>
<p class="C6 V2">uno a cui DIO ha dato ricchezze, beni e gloria, e non gli manca nulla di tutto ciò che può desiderare, ma DIO non gli concede di poterne godere; ma ne gode un estraneo. Questo è vanità e un grande male.</p>
<p class="C6 V3">Se uno generasse cento figli e vivesse molti anni e molti fossero i giorni dei suoi anni ma la sua anima non si sazia di beni e non ha neppure sepoltura, io dico che un aborto è piú felice di lui;</p>
<p class="C6 V4">poiché è venuto invano e se ne va nelle tenebre, e il suo nome è coperto di tenebre.</p>
<p class="C6 V5">Anche se non ha visto né conosciuto il sole, tuttavia ha piú riposo dell'altro.</p>
<p class="C6 V6">Sí, anche se dovesse vivere due volte mille anni, senza però godere dei suoi beni. Non vanno tutti a finire nello stesso luogo?</p>
<p class="C6 V7">Tutta la fatica dell'uomo è per la sua bocca, tuttavia il suo appetito non si sazia mai.</p>
<p class="C6 V8">Quale vantaggio ha il saggio sopra lo stolto? Quale vantaggio ha il povero se sa come camminare davanti ai viventi?</p>
<p class="C6 V9">E' meglio vedere con gli occhi che vagare con il desiderio. Anche questo è vanità e un cercare di afferrare il vento.</p>
<p class="C6 V10">Ciò che è, è già stato chiamato da tempo per nome e si sa che cos'è l'uomo e che non può contendere con chi è piú forte di lui.</p>
<p class="C6 V11">Poiché ci sono molte cose che aumentano la vanità, quale vantaggio ne ha l'uomo?</p>
<p class="C6 V12">Chi conosce infatti ciò che è buono per l'uomo in questa vita, durante tutti i giorni della sua vita vana che egli trascorre come un'ombra? Chi sa dire all'uomo cosa avverrà dopo di lui sotto il sole?</p>
<p class="C7 V1">Un buon nome è preferibile a un olio profumato, e il giorno della morte meglio del giorno della nascita.</p>
<p class="C7 V2">E' meglio andare in una casa dove c'è lutto, che andare in una casa dove si fa festa, perché quella è la fine di ogni uomo, e chi vive vi porrà mente.</p>
<p class="C7 V3">La tristezza è preferibile al riso, perché davanti a un volto triste, il cuore diventa migliore.</p>
<p class="C7 V4">Il cuore del saggio è in una casa di lutto, ma il cuore degli stolti è in una casa di allegria.</p>
<p class="C7 V5">E' meglio per qualcuno ascoltare la riprensione del saggio che ascoltare il canto degli stolti</p>
<p class="C7 V6">perché com'è il crepitìo dei pruni sotto una pentola, cosí è il riso dello stolto. Anche questo è vanità.</p>
<p class="C7 V7">Certo l'oppressione rende insensato il saggio, e il regalo fa perdere il senno.</p>
<p class="C7 V8">Meglio la fine di una cosa che il suo inizio, e meglio il paziente di spirito che il superbo di spirito.</p>
<p class="C7 V9">Non affrettarti nel tuo spirito ad adirarti, perché l'ira alberga nel seno degli stolti.</p>
<p class="C7 V10">Non dire: «Come mai i giorni passati erano migliori di questi?», perché non è saggio fare una tale domanda.</p>
<p class="C7 V11">La sapienza è buona assieme a un patrimonio ed è vantaggiosa per quelli che vedono il sole.</p>
<p class="C7 V12">Poiché la sapienza è un riparo come lo è il denaro; ma l'eccellenza della conoscenza sta in questo: la sapienza fa vivere quelli che la possiedono.</p>
<p class="C7 V13">Considera l'opera di DIO: chi può raddrizzare ciò che egli ha fatto storto?</p>
<p class="C7 V14">Nel giorno della prosperità sii allegro, ma nel giorno dell'avversità rifletti. DIO ha fatto tanto l'uno che l'altro, perché l'uomo non scopra nulla di ciò che accadrà dopo di lui.</p>
<p class="C7 V15">Ho visto di tutto nei giorni della mia vanità. C'è il giusto che perisce nella sua giustizia e c'è l'empio che vive a lungo nella sua malvagità.</p>
<p class="C7 V16">Non essere troppo giusto né eccessivamente saggio. Perché vorresti distruggerti?</p>
<p class="C7 V17">Non essere troppo malvagio e non essere stolto. Perché vuoi morire prima del tuo tempo?</p>
<p class="C7 V18">E' bene che tu stia aggrappato a questo e che non ritragga la mano da quello, perché chi teme DIO eviterà tutte queste cose.</p>
<p class="C7 V19">La sapienza rende il saggio piú forte di dieci potenti in una città.</p>
<p class="C7 V20">Non c'è infatti alcun uomo giusto sulla terra, che faccia il bene e non pecchi.</p>
<p class="C7 V21">Inoltre non fare attenzione a tutte le parole che si dicono, per non sentirti maledire dal tuo servo</p>
<p class="C7 V22">perché anche il tuo cuore sa che tu stesso hai molte volte maledetto altri.</p>
<p class="C7 V23">Io ho esaminato tutto questo con sapienza. Ho detto: «Diventerò saggio»; ma la sapienza è ben lontana da me.</p>
<p class="C7 V24">Una cosa che è tanto lontana e tanto profonda, chi la può trovare?</p>
<p class="C7 V25">Allora ho applicato il mio cuore per conoscere, per investigare e per ricercare la sapienza e la ragione delle cose e per conoscere la malvagità della follia e la stoltezza della pazzia;</p>
<p class="C7 V26">e ho trovato una cosa piú amara della morte: la donna il cui cuore è lacci e reti, e le cui mani sono catene. Chi è gradito a DIO le sfugge, ma il peccatore sarà preso da lei.</p>
<p class="C7 V27">Ecco ciò che ho trovato», dice il Predicatore, «esaminando le cose una ad una, per trovare la ragione.</p>
<p class="C7 V28">Ciò che io cerco ancora, ma non ho trovato: un uomo fra mille lo trovato ma una donna fra tutte queste non l'ho trovata.</p>
<p class="C7 V29">Ecco, solo questo ho trovato: DIO ha fatto l'uomo retto, ma gli uomini hanno ricercato molti artifici.</p>
<p class="C8 V1">Chi è come il saggio? Chi conosce l'interpretazione delle cose? La sapienza dell'uomo fa risplendere la sua faccia e ne cambia la durezza del volto.</p>
<p class="C8 V2">Io ti consiglio: osserva il comando del re, a motivo del giuramento fatto a DIO.</p>
<p class="C8 V3">Non avere fretta ad allontanarti dalla sua presenza e non persistere in una cosa cattiva, perché egli fa tutto ciò che gli piace.</p>
<p class="C8 V4">Infatti la parola del re è potente; e chi gli può dire: «Che cosa fai?».</p>
<p class="C8 V5">Chi osserva il suo comando non proverà alcun male; il cuore dell'uomo saggio sa infatti discernere il tempo e il giudizio,</p>
<p class="C8 V6">perché per ogni cosa c'è un tempo e un giudizio, e la malvagità dell'uomo pesa grandemente su di lui.</p>
<p class="C8 V7">Poiché egli non sa ciò che avverrà; chi infatti gli dirà come andranno le cose?</p>
<p class="C8 V8">Non c'è uomo che abbia potere sullo spirito per poterlo trattenere, o che abbia potere sul giorno della morte. Non c'è congedo in battaglia, e l'iniquità non può salvare chi la commette.</p>
<p class="C8 V9">Ho visto tutto questo e ho posto mente a tutto ciò che si fa sotto il sole; c'è un tempo in cui un uomo signoreggia su un altro per suo danno.</p>
<p class="C8 V10">Poi ho visto degli empi venire sepolti, i quali erano entrati e usciti dal luogo santo; essi pure erano stati dimenticati nella città dove avevano fatto tali cose. Anche questo è vanità.</p>
<p class="C8 V11">Poiché la sentenza contro una cattiva azione non è prontamente eseguita, il cuore dei figli degli uomini è pieno di voglia di fare il male.</p>
<p class="C8 V12">Anche se il peccatore fa cento volte il male e prolunga i suoi giorni, tuttavia io so che otterranno bene quelli che temono DIO, che provano timore davanti a lui.</p>
<p class="C8 V13">Ma non c'è bene per l'empio, e non prolungherà i suoi giorni come l'ombra perché non prova timore davanti a DIO.</p>
<p class="C8 V14">C'è una vanità che avviene sulla terra: ci sono dei giusti che sono trattati come spetterebbe all'opera degli empi, e ci sono degli empi che sono trattati come spetterebbe all'opera dei giusti. Ho detto che anche questo è vanità.</p>
<p class="C8 V15">Cosí ho lodato l'allegria, perché non c'è nulla di meglio per l'uomo sotto il sole che mangiare, bere e stare allegro, perché questo rimane con lui nella sua fatica durante i giorni di vita che DIO gli dà sotto il sole.</p>
<p class="C8 V16">Quando io ho applicato il mio cuore a conoscere la sapienza e a considerare l'affannarsi che si fa sulla terra (anche se uno non concede riposo ai propri occhi né giorno né notte),</p>
<p class="C8 V17">allora ho visto tutta l'opera di DIO, che l'uomo non può arrivare a scoprire tutto ciò che si fa sotto il sole perché, anche se l'uomo si affatica a cercare, non riesce a scoprirlo; e anche se il saggio dice di sapere, non è in grado di scoprirlo.</p>
<p class="C9 V1">Cosí io ho considerato tutto questo nel mio cuore per cercare di chiarirlo: che i giusti e i saggi e le loro opere sono nelle mani di DIO. L'uomo non conosce né l'amore né l'odio; tutto è davanti a loro.</p>
<p class="C9 V2">Tutto succede egualmente a tutti: la stessa sorte attende il giusto e l'empio il buono, il puro e l'impuro, chi offre sacrifici e chi non li offre. Come è il buono cosí è il peccatore, e chi giura è come chi teme di giurare.</p>
<p class="C9 V3">Questo è un male in tutto ciò che si fa sotto il sole: hanno tutti la stessa sorte, e inoltre il cuore dei figli degli uomini è pieno di malvagità e la follia risiede nel loro cuore mentre vivono; poi se ne vanno ai morti.</p>
<p class="C9 V4">Finché uno è unito a tutti gli altri viventi c'è speranza, perché un cane vivo val meglio di un leone morto.</p>
<p class="C9 V5">I viventi infatti sanno che moriranno ma i morti non sanno nulla; per loro non c'è piú alcuna ricompensa, perché la loro memoria è dimenticata.</p>
<p class="C9 V6">Anche il loro amore, il loro odio e la loro invidia sono ormai periti, ed essi non avranno mai piú alcuna parte in tutto ciò che si fa sotto il sole.</p>
<p class="C9 V7">Va mangia il tuo pane con gioia e bevi il tuo vino con cuore lieto, perché DIO ha già gradito le tue opere.</p>
<p class="C9 V8">Le tue vesti siano bianche in ogni tempo, e l'olio non manchi mai sul tuo capo.</p>
<p class="C9 V9">Godi la vita con la moglie che ami per tutti i giorni della tua vita di vanità, che egli ti ha concesso sotto il sole per tutti i giorni della tua vanità, perché questa è la tua parte nella vita e nella fatica che compi sotto il sole.</p>
<p class="C9 V10">Tutto ciò che la tua mano trova da fare, fallo con tutta la tua forza, perché nello Sceol dove vai, non c'è piú ne lavoro né pensiero né conoscenza né sapienza.</p>
<p class="C9 V11">Ho pure visto sotto il sole che la corsa non è vinta da chi è veloce, né la battaglia dai forti; né il pane va ai saggi, né le ricchezze agli uomini intelligenti, né il favore a quelli abili, ma a tutti le cose avvengono secondo il tempo e il caso.</p>
<p class="C9 V12">Poiché l'uomo non conosce la sua ora: come i pesci che sono presi in una rete crudele, e come gli uccelli che sono colti in un laccio, cosí i figli degli uomini sono presi nel laccio al tempo dell'avversità, quando piomba su di loro improvvisamente.</p>
<p class="C9 V13">Ho visto anche questo esempio di sapienza sotto il sole, e mi è parsa grande.</p>
<p class="C9 V14">C'era una piccola città con pochi uomini dentro; un gran re le venne contro, la cinse d'assedio e vi costruí contro grandi bastioni.</p>
<p class="C9 V15">Si trovava però in essa un uomo povero e saggio che con la sua sapienza salvò la città. Tuttavia nessuno si ricordò di quell'uomo povero.</p>
<p class="C9 V16">Allora io dissi: «La sapienza val piú della forza; ma la sapienza del povero è disprezzata e le sue parole non sono ascoltate».</p>
<p class="C9 V17">Le parole dei saggi pronunciate con calma si ascoltano meglio delle grida di chi domina fra gli stolti.</p>
<p class="C9 V18">La sapienza val piú delle armi da guerra; ma un solo peccatore distrugge un gran bene.</p>
<p class="C10 V1">Le mosche morte fanno puzzare l'olio del profumiere: cosí un po' di follia guasta il pregio della sapienza e della gloria.</p>
<p class="C10 V2">Il cuore del saggio è alla sua destra, ma il cuore dello stolto è alla sua sinistra.</p>
<p class="C10 V3">Anche quando lo stolto cammina per la strada, il senno gli manca e mostra a tutti che è uno stolto.</p>
<p class="C10 V4">Se l'ira di un sovrano si accende contro di te, non lasciare il tuo posto, perché la calma placa offese anche gravi.</p>
<p class="C10 V5">C'è un male che ho visto sotto il sole, un errore che viene da chi governa:</p>
<p class="C10 V6">la follia è posta in cariche elevate, mentre i ricchi seggono in luoghi bassi.</p>
<p class="C10 V7">Ho visto servi a cavallo e principi camminare a piedi come servi.</p>
<p class="C10 V8">Chi scava una fossa vi può cadere dentro, e chi demolisce un muro può essere morso da una serpe.</p>
<p class="C10 V9">Chi sposta delle pietre può esserne ferito, e chi spacca la legna si mette in pericolo.</p>
<p class="C10 V10">Se la scure è smussata e non se ne affila il taglio, bisogna usare maggior forza, ma la sapienza ha il vantaggio di riuscire sempre.</p>
<p class="C10 V11">Se il serpente morde perché non è stato incantato, l'incantatore diventa inutile.</p>
<p class="C10 V12">Le parole della bocca del saggio sono piene di grazia, ma le labbra dello stolto lo distruggono.</p>
<p class="C10 V13">L'inizio del suo parlare è stoltezza, e la fine del suo dire è pazzia dannosa.</p>
<p class="C10 V14">Anche se lo stolto moltiplica le parole, l'uomo non sa che cosa avverrà, chi gli può dire ciò che avverrà dopo di lui?</p>
<p class="C10 V15">La fatica dello stolto lo stanca, perché non sa neppure come andare in città.</p>
<p class="C10 V16">Guai a te, o paese, il cui re è un fanciullo, e i cui principi pranzano fin dal mattino!</p>
<p class="C10 V17">Beato te, o paese, il cui re è di stirpe nobile, e i cui principi pranzano al tempo giusto, per ristorare le forze e non per ubriacarsi!</p>
<p class="C10 V18">Per la pigrizia le travi della casa crollano, e per l'inattività delle mani piove in casa.</p>
<p class="C10 V19">Un banchetto è fatto per divertirsi, e il vino rallegra la vita, ma il denaro viene incontro ad ogni bisogno.</p>
<p class="C10 V20">Non maledire il re neppure col pensiero, e non maledire il ricco nella tua camera da letto, perché un uccello del cielo potrebbe portare lontano la tua voce, e un uccello in volo potrebbe riferire la cosa.</p>
<p class="C11 V1">Getta il tuo pane sulle acque, perchè dopo molto tempo lo ritroverai.</p>
<p class="C11 V2">Fanne parte a sette e anche a otto, perché tu non sai quale sventura ti può accadere sulla terra.</p>
<p class="C11 V3">Se le nubi sono piene di pioggia, la riversano sulla terra; e se un albero cade a sud o a nord, nel posto dove esso cade, là rimane.</p>
<p class="C11 V4">Chi bada al vento non seminerà, e chi sta a guardare alle nuvole non mieterà.</p>
<p class="C11 V5">Come tu non conosci la via del vento, né come si formino le ossa nel grembo della donna incinta, cosí non conosci l'opera di DIO che fa tutto.</p>
<p class="C11 V6">Semina il tuo seme, al mattino e la sera non dar riposo alla tua mano, perché tu non sai quale dei due riuscirà meglio: se questo o quello, o se saranno buoni tutt'è due.</p>
<p class="C11 V7">La luce è dolce, ed è cosa piacevole per gli occhi vedere il sole.</p>
<p class="C11 V8">Anche se un uomo vive per molti anni se li goda tutti, ma pensi ai giorni delle tenebre, che saranno molti; tutto ciò che avverrà è vanità.</p>
<p class="C11 V9">Rallegrati pure, o giovane, nella tua giovinezza e gioisca il tuo cuore nei giorni della tua giovinezza; segui pure le vie del tuo cuore e la visione dei tuoi occhi, ma sappi che per tutte queste cose DIO ti chiamerà in giudizio.</p>
<p class="C11 V10">Elimina dal tuo cuore la tristezza e allontana dal tuo corpo il dolore, perché la giovinezza e l'adolescenza sono vanità.</p>
<p class="C12 V1">Ma ricordati del tuo Creatore nei giorni della tua giovinezza, prima che vengano i giorni cattivi e giungano gli anni dei quali dirai: «Non ho in essi alcun piacere»,</p>
<p class="C12 V2">prima che si oscurino il sole, la luce, la luna e le stelle, e ritornino le nubi dopo la pioggia:</p>
<p class="C12 V3">nell'età in cui i guardiani della casa tremano, gli uomini forti si curvano, le macinatrici smettono di lavorare perché rimaste in poche, quelli che guardano dalle finestre si oscurano</p>
<p class="C12 V4">e le porte sulla strada si chiudono; quando diminuisce il rumore della macina, uno si alza al canto di un uccello, e tutte le figlie del canto si affievoliscono;</p>
<p class="C12 V5">quando uno ha paura delle altezze e di spaventi per la strada, quando il mandorlo fiorisce, la locusta è un peso, e il desiderio viene meno, perché l'uomo va alla sua dimora eterna e i piagnoni vanno in giro per le strade.</p>
<p class="C12 V6">Ricordati del tuo Creatore prima che il cordone d'argento si rompa, il vaso d'oro si spezzi, la brocca si rompa alla fonte e la ruota vada in frantumi al pozzo</p>
<p class="C12 V7">e la polvere ritorni alla terra com'era prima e lo spirito torni a DIO che lo ha dato.</p>
<p class="C12 V8">«Vanità delle vanità», dice il Predicatore, «tutto è vanità».</p>
<p class="C12 V9">Il Predicatore, oltre ad essere un saggio, ha anche insegnato al popolo la conoscenza e ha ponderato, ricercato e messo in ordine un gran numero di proverbi.</p>
<p class="C12 V10">Il Predicatore si è studiato di trovare parole piacevoli; e le cose scritte sono giuste e vere.</p>
<p class="C12 V11">Le parole dei saggi sono come pungoli e le raccolte dei dotti sono come chiodi ben piantati; esse sono date da un solo Pastore.</p>
<p class="C12 V12">Figlio mio, sta' in guardia di tutto ciò che va al di là di questo. Si scrivono tanti libri, ma non si finisce mai, e il molto studiare affatica il corpo.</p>
<p class="C12 V13">Ascoltiamo dunque la conclusione di tutto il discorso: «Temi DIO e osserva i suoi comandamenti, perché questo è il tutto dell'uomo».</p>
<p class="C12 V14">Poiché DIO farà venire in giudizio ogni opera, anche tutto ciò che è nascosto, sia bene o male.</p>
</div>
</div>
<div class="edizione RIVEDUTA">
<div class="libro Qo">
<p class="CCAPITOLO VVERSO">TESTO</p>
<p class="C1 V1">Parole dell'Ecclesiaste, figlio di Davide, re di Gerusalemme.</p>
<p class="C1 V2">Vanità delle vanità, dice l'Ecclesiaste, vanità delle vanità, tutto è vanità.</p>
<p class="C1 V3">Che profitto ha l'uomo di tutta la fatica che sostiene sotto il sole?</p>
<p class="C1 V4">Una generazione se ne va, un'altra viene, e la terra sussiste per sempre.</p>
<p class="C1 V5">Anche il sole sorge, poi tramonta, e si affretta verso il luogo da cui sorgerà di nuovo.</p>
<p class="C1 V6">Il vento soffia verso il mezzogiorno, poi gira verso settentrione; va girando, girando continuamente, per ricominciare gli stessi giri.</p>
<p class="C1 V7">Tutti i fiumi corrono al mare, eppure il mare non si riempie; al luogo dove i fiumi si dirigono, continuano a dirigersi sempre.</p>
<p class="C1 V8">Ogni cosa è in travaglio, più di quanto l'uomo possa dire; l'occhio non si sazia mai di vedere e l'orecchio non è mai stanco di udire.</p>
<p class="C1 V9">Ciò che è stato è quel che sarà; ciò che si è fatto è quel che si farà; non c'è nulla di nuovo sotto il sole.</p>
<p class="C1 V10">C'è forse qualcosa di cui si possa dire: «Guarda, questo è nuovo?» Quella cosa esisteva già nei secoli che ci hanno preceduto.</p>
<p class="C1 V11">Non rimane memoria delle cose d'altri tempi; così di quanto succederà in seguito non rimarrà memoria fra quelli che verranno più tardi.</p>
<p class="C1 V12">Io, l'Ecclesiaste, sono stato re d'Israele a Gerusalemme,</p>
<p class="C1 V13">e ho applicato il cuore a cercare e a investigare con saggezza tutto ciò che si fa sotto il cielo: occupazione penosa, che Dio ha data ai figli degli uomini perché vi si affatichino.</p>
<p class="C1 V14">Io ho visto tutto ciò che si fa sotto il sole: ed ecco tutto è vanità, è un correre dietro al vento.</p>
<p class="C1 V15">Ciò che è storto non può essere raddrizzato, ciò che manca non può essere contato.</p>
<p class="C1 V16">Io ho detto, parlando in cuor mio: «Ecco io ho acquistato maggiore saggezza di tutti quelli che hanno regnato prima di me a Gerusalemme; sì, il mio cuore ha posseduto molta saggezza e molta scienza».</p>
<p class="C1 V17">Ho applicato il cuore a conoscere la saggezza, e a conoscere la follia e la stoltezza; ho riconosciuto che anche questo è un correre dietro al vento.</p>
<p class="C1 V18">Infatti, dov'è molta saggezza c'è molto affanno, e chi accresce la sua scienza accresce il suo dolore.</p>
<p class="C2 V1">Io ho detto in cuor mio: «Andiamo! Ti voglio mettere alla prova con la gioia, e tu godrai il piacere!» Ed ecco che anche questo è vanità.</p>
<p class="C2 V2">Io ho detto del riso: «È una follia»; e della gioia: «A che giova?»</p>
<p class="C2 V3">Io presi in cuor mio la decisione di abbandonare la mia carne alle attrattive del vino e, pur lasciando che il mio cuore mi guidasse saggiamente, di attenermi alla follia, per vedere ciò che è bene che gli uomini facciano sotto il cielo, durante il numero dei giorni della loro vita.</p>
<p class="C2 V4">Io intrapresi grandi lavori; mi costruii case; mi piantai vigne;</p>
<p class="C2 V5">mi feci giardini, parchi, e vi piantai alberi fruttiferi di ogni specie;</p>
<p class="C2 V6">mi costruii stagni per irrigare con essi il bosco dove crescevano gli alberi;</p>
<p class="C2 V7">comprai servi e serve, ed ebbi dei servi nati in casa; ebbi pure greggi e armenti, in gran numero, più di tutti quelli che erano stati prima di me a Gerusalemme;</p>
<p class="C2 V8">accumulai argento, oro, e le ricchezze dei re e delle provincie; mi procurai dei cantanti e delle cantanti e ciò che fa la delizia dei figli degli uomini, cioè donne in gran numero.</p>
<p class="C2 V9">Così divenni grande e superai tutti quelli che erano stati prima di me a Gerusalemme; la mia saggezza rimase essa pure sempre con me.</p>
<p class="C2 V10">Di tutto quello che i miei occhi desideravano io nulla rifiutai loro; non privai il cuore di nessuna gioia; poiché il mio cuore si rallegrava di ogni mia fatica, ed è la ricompensa che mi è toccata d'ogni mia fatica.</p>
<p class="C2 V11">Poi considerai tutte le opere che le mie mani avevan fatte, e la fatica che avevo sostenuto per farle, ed ecco che tutto era vanità, un correre dietro al vento, e che non se ne trae alcun profitto sotto il sole.</p>
<p class="C2 V12">Allora mi misi a esaminare la saggezza, la follia e la stoltezza. -Che farà l'uomo che succederà al re? Quello che già è stato fatto. -</p>
<p class="C2 V13">E vidi che la saggezza ha un vantaggio sulla stoltezza, come la luce ha un vantaggio sulle tenebre.</p>
<p class="C2 V14">Il saggio ha gli occhi in testa, mentre lo stolto cammina nelle tenebre; ma ho riconosciuto pure che tutti e due hanno la medesima sorte.</p>
<p class="C2 V15">Perciò ho detto in cuor mio: «La sorte che tocca allo stolto toccherà anche a me; perché dunque essere stato così saggio?» E ho detto in cuor mio che anche questo è vanità.</p>
<p class="C2 V16">Infatti, tanto del saggio quanto dello stolto non rimane ricordo eterno; poiché nei giorni futuri tutto sarà da tempo dimenticato. Purtroppo il saggio muore, al pari dello stolto!</p>
<p class="C2 V17">Perciò ho odiato la vita, perché tutto quello che si fa sotto il sole mi è divenuto odioso, poiché tutto è vanità, un correre dietro al vento.</p>
<p class="C2 V18">Ho anche odiato ogni fatica che ho sostenuta sotto il sole, e di cui debbo lasciare il godimento a colui che verrà dopo di me.</p>
<p class="C2 V19">Chi sa se egli sarà saggio o stolto? Eppure sarà padrone di tutto il lavoro che io ho compiuto con fatica e con saggezza sotto il sole. Anche questo è vanità.</p>
<p class="C2 V20">Così sono arrivato a far perdere al mio cuore ogni speranza su tutta la fatica che ho sostenuta sotto il sole.</p>
<p class="C2 V21">Infatti, ecco un uomo che ha lavorato con saggezza, con intelligenza e con successo, e lascia il frutto del suo lavoro in eredità a un altro, che non vi ha speso nessuna fatica! Anche questo è vanità, è un male grande.</p>
<p class="C2 V22">Allora, che profitto trae l'uomo da tutto il suo lavoro, dalle preoccupazioni del suo cuore, da tutto ciò che gli è costato tanta fatica sotto il sole?</p>
<p class="C2 V23">Tutti i suoi giorni non sono che dolore, la sua occupazione non è che fastidio; perfino la notte il suo cuore non ha posa. Anche questo è vanità.</p>
<p class="C2 V24">Non c'è nulla di meglio per l'uomo del mangiare, del bere e del godersi il benessere in mezzo alla fatica che egli sostiene; ma anche questo ho visto che viene dalla mano di Dio.</p>
<p class="C2 V25">Infatti, chi senza di lui può mangiare o godere?</p>
<p class="C2 V26">Poiché Dio dà all'uomo che egli gradisce, saggezza, intelligenza e gioia; ma al peccatore lascia il compito di raccogliere, di accumulare, per lasciare poi tutto a colui che è gradito agli occhi di Dio. Anche questo è vanità e un correre dietro al vento.</p>
<p class="C3 V1">Per tutto c'è il suo tempo, c'è il suo momento per ogni cosa sotto il cielo:</p>
<p class="C3 V2">un tempo per nascere e un tempo per morire; un tempo per piantare e un tempo per sradicare ciò che è piantato;</p>
<p class="C3 V3">un tempo per uccidere e un tempo per guarire; un tempo per demolire e un tempo per costruire;</p>
<p class="C3 V4">un tempo per piangere e un tempo per ridere; un tempo per far cordoglio e un tempo per ballare;</p>
<p class="C3 V5">un tempo per gettar via pietre e un tempo per raccoglierle; un tempo per abbracciare e un tempo per astenersi dagli abbracci;</p>
<p class="C3 V6">un tempo per cercare e un tempo per perdere; un tempo per conservare e un tempo per buttar via;</p>
<p class="C3 V7">un tempo per strappare e un tempo per cucire; un tempo per tacere e un tempo per parlare;</p>
<p class="C3 V8">un tempo per amare e un tempo per odiare; un tempo per la guerra e un tempo per la pace.</p>
<p class="C3 V9">Che profitto trae dalla sua fatica colui che lavora?</p>
<p class="C3 V10">Io ho visto le occupazioni che Dio dà agli uomini perché vi si affatichino.</p>
<p class="C3 V11">Dio ha fatto ogni cosa bella al suo tempo: egli ha perfino messo nei loro cuori il pensiero dell'eternità, sebbene l'uomo non possa comprendere dal principio alla fine l'opera che Dio ha fatta.</p>
<p class="C3 V12">Io ho riconosciuto che non c'è nulla di meglio per loro del rallegrarsi e del procurarsi del benessere durante la loro vita,</p>
<p class="C3 V13">ma che se uno mangia, beve e gode del benessere in mezzo a tutto il suo lavoro, è un dono di Dio.</p>
<p class="C3 V14">Io ho riconosciuto che tutto quel che Dio fa è per sempre; niente c'è da aggiungervi, niente da togliervi; e che Dio fa così perché gli uomini lo temano.</p>
<p class="C3 V15">Ciò che è, è già stato prima, e ciò che sarà è già stato, e Dio riconduce ciò ch'è passato.</p>
<p class="C3 V16">Ho anche visto sotto il sole che nel luogo stabilito per giudicare c'è empietà, e che nel luogo stabilito per la giustizia c'è empietà,</p>
<p class="C3 V17">e ho detto in cuor mio: «Dio giudicherà il giusto e l'empio poiché c'è un tempo per il giudizio di qualsiasi azione e, nel luogo fissato, sarà giudicata ogni opera».</p>
<p class="C3 V18">Io ho detto in cuor mio: «Così è a causa dei figli degli uomini, perché Dio li metta alla prova, ed essi stessi riconoscano che non sono che bestie».</p>
<p class="C3 V19">Infatti, la sorte dei figli degli uomini è la sorte delle bestie; agli uni e alle altre tocca la stessa sorte; come muore l'uno, così muore l'altra; hanno tutti un medesimo soffio, e l'uomo non ha superiorità di sorta sulla bestia; poiché tutto è vanità.</p>
<p class="C3 V20">Tutti vanno in un medesimo luogo; tutti vengono dalla polvere, e tutti ritornano alla polvere.</p>
<p class="C3 V21">Chi sa se il soffio dell'uomo sale in alto, e se il soffio della bestia scende in basso nella terra?</p>
<p class="C3 V22">Io ho dunque visto che non c'è nulla di meglio per l'uomo del rallegrarsi nel compiere il suo lavoro; tale è la sua parte; infatti, chi potrà farlo tornare per godere di ciò che verrà dopo di lui?</p>
<p class="C4 V1">Mi sono messo poi a considerare tutte le oppressioni che si commettono sotto il sole; ed ecco, le lacrime degli oppressi, i quali non hanno chi li consoli; da parte dei loro oppressori c'è la violenza, mentre quelli non hanno chi li consoli.</p>
<p class="C4 V2">Perciò ho stimato i morti, che sono già morti, più felici dei vivi, che sono vivi tuttora;</p>
<p class="C4 V3">più felice degli uni e degli altri è colui che non è ancora venuto all'esistenza, e non ha ancora visto le azioni malvagie che si commettono sotto il sole.</p>
<p class="C4 V4">Ho anche visto che ogni fatica e ogni buona riuscita nel lavoro provocano invidia dell'uno contro l'altro. Anche questo è vanità, un correre dietro al vento.</p>
<p class="C4 V5">Lo stolto incrocia le braccia e divora la sua carne.</p>
<p class="C4 V6">Vale più una mano piena, con riposo, che entrambe le mani piene, con travaglio e corsa dietro al vento.</p>
<p class="C4 V7">Ho anche visto un'altra vanità sotto il sole:</p>
<p class="C4 V8">un tale è solo, senza nessuno che gli stia vicino; non ha né figlio né fratello, e tuttavia si affatica senza fine, i suoi occhi non si saziano mai di ricchezze. Non riflettete: «Ma per chi dunque mi affatico e mi privo di ogni bene?» Anche questa è una vanità, un'ingrata occupazione.</p>
<p class="C4 V9">Due valgono più di uno solo, perché sono ben ricompensati della loro fatica.</p>
<p class="C4 V10">Infatti, se l'uno cade, l'altro rialza il suo compagno; ma guai a chi è solo e cade senz'avere un altro che lo rialzi!</p>
<p class="C4 V11">Così pure, se due dormono assieme, si riscaldano; ma chi è solo, come farà a riscaldarsi?</p>
<p class="C4 V12">Se uno tenta di sopraffare chi è solo, due gli terranno testa; una corda a tre capi non si rompe così presto.</p>
<p class="C4 V13">Meglio un ragazzo povero e saggio che un re vecchio e stolto che non sa più ascoltare i consigli.</p>
<p class="C4 V14">È uscito di prigione per esser re: egli, che era nato povero nel suo futuro regno.</p>
<p class="C4 V15">Ho visto tutti i viventi che vanno e vengono sotto il sole unirsi al ragazzo che doveva succedere al re e regnare al suo posto.</p>
<p class="C4 V16">Era immensa la moltitudine di tutti coloro alla cui testa egli si trovava. Eppure, quelli che verranno in seguito non si rallegreranno di lui! Anche questo è vanità, e un correre dietro al vento.</p>
<p class="C5 V1">Bada ai tuoi passi quando vai alla casa di Dio e avvicìnati per ascoltare, anziché per offrire il sacrificio degli stolti, i quali non sanno neppure che fanno male.</p>
<p class="C5 V2">Non essere precipitoso nel parlare e il tuo cuore non si affretti a proferir parola davanti a Dio; perché Dio è in cielo e tu sei sulla terra; le tue parole siano dunque poche;</p>
<p class="C5 V3">poiché con le molte occupazioni vengono i sogni, e con le molte parole, i ragionamenti insensati.</p>
<p class="C5 V4">Quando hai fatto un voto a Dio, non indugiare ad adempierlo; perché egli non si compiace degli stolti; adempi il voto che hai fatto.</p>
<p class="C5 V5">Meglio è per te non far voti, che farne e poi non adempierli.</p>
<p class="C5 V6">Non permettere alla tua bocca di renderti colpevole; non dire davanti al messaggero di Dio: «È stato uno sbaglio». Dio dovrebbe forse adirarsi per le tue parole e distruggere l'opera delle tue mani?</p>
<p class="C5 V7">Infatti, se vi sono vanità nei molti sogni, ve ne sono anche nelle molte parole; perciò temi Dio!</p>
<p class="C5 V8">Se vedi nella provincia l'oppressione del povero e la violazione del diritto e della giustizia, non te ne meravigliare; poiché sopra un uomo in alto veglia uno che sta più in alto, e sopra di loro sta un Altissimo.</p>
<p class="C5 V9">Ma vantaggioso per un paese è, per ogni rispetto, un re, che si occupi dei campi.</p>
<p class="C5 V10">Chi ama l'argento non è saziato con l'argento; e chi ama le ricchezze non ne trae profitto di sorta. Anche questo è vanità.</p>
<p class="C5 V11">Quando abbondano i beni, abbondano anche quelli che li mangiano; e quale vantaggio ne viene ai possessori, se non di vedere quei beni con i loro occhi?</p>
<p class="C5 V12">Dolce è il sonno del lavoratore, abbia egli poco o molto da mangiare; ma la sazietà del ricco non lo lascia dormire.</p>
<p class="C5 V13">C'è un male grave che io ho visto sotto il sole; delle ricchezze conservate dal loro possessore, per sua sventura.</p>
<p class="C5 V14">Queste ricchezze vanno perdute per qualche avvenimento funesto; e se ha generato un figlio, questi resta senza nulla in mano.</p>
<p class="C5 V15">Uscito nudo dal grembo di sua madre, quel possessore se ne va com'era venuto; di tutta la sua fatica non può prendere nulla da portare con sé.</p>
<p class="C5 V16">Anche questo è un male grave: che egli se ne vada tal e quale era venuto; qual profitto gli viene dall'avere faticato per il vento?</p>
<p class="C5 V17">Per di più, durante tutta la vita egli mangia nelle tenebre e ha molti fastidi, malanni e crucci.</p>
<p class="C5 V18">Ecco quello che ho visto: buona e bella cosa è per l'uomo mangiare, bere, godere del benessere in mezzo a tutta la fatica che egli sostiene sotto il sole, tutti i giorni di vita che Dio gli ha dati; poiché questa è la sua parte.</p>
<p class="C5 V19">E ancora se Dio ha dato a un uomo ricchezze e tesori, e gli ha dato potere di goderne, di prenderne la sua parte e di gioire della sua fatica, è questo un dono di Dio;</p>
<p class="C5 V20">un tale uomo infatti non si ricorderà troppo dei giorni della sua vita, poiché Dio gli concede gioia nel cuore.</p>
<p class="C6 V1">C'è un male che ho visto sotto il sole e che grava di frequente sugli uomini:</p>
<p class="C6 V2">eccone uno a cui Dio dà ricchezze, tesori e gloria, al punto che nulla gli manca di tutto ciò che può desiderare, ma Dio non gli dà il potere di goderne; ne gode uno straniero. Ecco una vanità, un male grave.</p>
<p class="C6 V3">Se uno generasse cento figli, vivesse molti anni tanto che i giorni dei suoi anni si moltiplicassero, se egli non si sazia di beni e non ha sepoltura, io dico che un aborto è più felice di lui;</p>
<p class="C6 V4">perché l'aborto nasce invano, se ne va nelle tenebre e il suo nome resta coperto di tenebre;</p>
<p class="C6 V5">non ha neppure visto né conosciuto il sole e tuttavia ha più riposo di quell'altro.</p>
<p class="C6 V6">Anche se questi vivesse due volte mille anni, se non gode benessere, a che scopo? Non va tutto a finire in un medesimo luogo?</p>
<p class="C6 V7">Tutta la fatica dell'uomo è per la sua bocca, però l'appetito suo non è mai sazio.</p>
<p class="C6 V8">Che vantaggio ha il saggio sullo stolto? O che vantaggio ha il povero che sa come comportarsi in presenza dei viventi?</p>
<p class="C6 V9">Vedere con gli occhi vale più del lasciare vagare i propri desideri. Anche questo è vanità, un correre dietro al vento.</p>
<p class="C6 V10">Ciò che esiste è già stato chiamato per nome da tempo, ed è noto che cosa l'uomo è, e che non può contendere con Colui che è più forte di lui.</p>
<p class="C6 V11">Moltiplicare le parole significa moltiplicare la vanità; che vantaggio ne viene all'uomo?</p>
<p class="C6 V12">Infatti, chi può sapere ciò che è buono per l'uomo nella sua vita, durante tutti i giorni della sua vita vana, che egli passa come un'ombra? Chi sa dire all'uomo quel che sarà dopo di lui sotto il sole?</p>
<p class="C7 V1">Una buona reputazione vale più dell'olio profumato; e il giorno della morte, è meglio del giorno della nascita.</p>
<p class="C7 V2">È meglio andare in una casa in lutto, che andare in una casa in festa; poiché là è la fine di ogni uomo, e colui che vive vi porrà mente.</p>
<p class="C7 V3">La tristezza vale più del riso; poiché quando il viso è afflitto, il cuore diventa migliore.</p>
<p class="C7 V4">Il cuore del saggio è nella casa del pianto; ma il cuore degli stolti è nella casa della gioia.</p>
<p class="C7 V5">Vale più udire la riprensione del saggio, che udire la canzone degli stolti.</p>
<p class="C7 V6">Infatti qual è lo scoppiettio dei pruni sotto una pentola, tal è il riso dello stolto. Anche questo è vanità.</p>
<p class="C7 V7">Certo l'oppressione rende insensato il saggio, e il dono fa perdere il senno.</p>
<p class="C7 V8">Vale più la fine di una cosa, che il suo principio; e lo spirito paziente vale più dello spirito altero.</p>
<p class="C7 V9">Non ti affrettare a irritarti nello spirito tuo, perché l'irritazione riposa in seno agli stolti.</p>
<p class="C7 V10">Non dire: «Come mai i giorni di prima erano migliori di questi?», poiché non è da saggio domandarsi questo.</p>
<p class="C7 V11">La saggezza è buona quanto un'eredità, e anche di più, per quelli che vedono il sole.</p>
<p class="C7 V12">Infatti la saggezza offre un riparo, come l'offre il denaro; ma l'eccellenza della scienza sta in questo, che la saggezza fa vivere quelli che la possiedono.</p>
<p class="C7 V13">Considera l'opera di Dio; chi potrà raddrizzare ciò che egli ha reso curvo?</p>
<p class="C7 V14">Nel giorno della prosperità godi del bene, e nel giorno dell'avversità rifletti. Dio ha fatto l'uno come l'altro, affinché l'uomo non scopra nulla di ciò che sarà dopo di lui.</p>
<p class="C7 V15">Ho visto tutto questo nei giorni della mia vanità. C'è un tale giusto che perisce per la sua giustizia, e c'è un tale empio che prolunga la sua vita con la sua malvagità.</p>
<p class="C7 V16">Non essere troppo giusto, e non farti troppo saggio: perché vorresti rovinarti?</p>
<p class="C7 V17">Non essere troppo empio, e non essere stolto; perché dovresti morire prima del tempo?</p>
<p class="C7 V18">È bene che tu ti attenga fermamente a questo, e che non allontani la mano da quello; chi teme Dio infatti evita tutte queste cose.</p>
<p class="C7 V19">La saggezza dà al saggio più forza che non facciano dieci capi in una città.</p>
<p class="C7 V20">Certo, non c'è sulla terra nessun uomo giusto che faccia il bene e non pecchi mai.</p>
<p class="C7 V21">Non porre dunque mente a tutte le parole che si dicono, per non sentirti maledire dal tuo servo;</p>
<p class="C7 V22">poiché il tuo cuore sa che spesso anche tu hai maledetto altri.</p>
<p class="C7 V23">Io ho esaminato tutto questo con saggezza. Ho detto: «Voglio acquistare saggezza»; ma la saggezza è rimasta lontano da me.</p>
<p class="C7 V24">Una cosa che è tanto lontana e tanto profonda chi potrà trovarla?</p>
<p class="C7 V25">Io mi sono applicato in cuor mio a riflettere, a investigare, a cercare la saggezza e il perché delle cose, e a riconoscere che l'empietà è una follia e la stoltezza una pazzia;</p>
<p class="C7 V26">e ho trovato una cosa più amara della morte: la donna tutta tranelli, il cui cuore non è altro che reti, e le cui mani sono catene; chi è gradito a Dio le sfugge, ma il peccatore rimane preso da lei.</p>
<p class="C7 V27">«Ecco, questo ho trovato», dice l'Ecclesiaste, «dopo aver esaminato le cose una ad una per afferrarne la ragione;</p>
<p class="C7 V28">ecco quello che io cerco ancora, senza averlo trovato: un uomo fra mille, l'ho trovato; ma una donna fra tutte, non l'ho trovata.</p>
<p class="C7 V29">Questo soltanto ho trovato: che Dio ha fatto l'uomo retto, ma gli uomini hanno cercato molti sotterfugi».</p>
<p class="C8 V1">Chi è come il saggio? E chi conosce la spiegazione delle cose? La saggezza di un uomo gli rischiara il viso, e la durezza del suo volto ne è mutata.</p>
<p class="C8 V2">Io ti dico: «Osserva gli ordini del re»; e questo, a causa del giuramento che hai fatto davanti a Dio.</p>
<p class="C8 V3">Non ti affrettare ad allontanarti dalla sua presenza e non persistere in una cosa cattiva; egli infatti può fare tutto quello che gli piace,</p>
<p class="C8 V4">perché la parola del re è potente; e chi gli può dire: «Che fai?»</p>
<p class="C8 V5">Chi osserva il comandamento non conosce disgrazia, e il cuore dell'uomo saggio sa che c'è un tempo e un giudizio;</p>
<p class="C8 V6">perché per ogni cosa c'è un tempo e un giudizio; poiché la malvagità dell'uomo pesa gravemente addosso a lui.</p>
<p class="C8 V7">L'uomo, infatti, non sa quel che avverrà; poiché chi gli dirà come andranno le cose?</p>
<p class="C8 V8">Non c'è uomo che abbia potere sul vento per poterlo trattenere, o che abbia potere sul giorno della morte; non c'è congedo in tempo di guerra, e l'iniquità non può salvare chi la commette.</p>
<p class="C8 V9">Ho visto tutto questo e ho posto mente a tutto quello che si fa sotto il sole, quando l'uomo domina sugli uomini per loro sventura.</p>
<p class="C8 V10">Ho visto allora degli empi ricevere sepoltura ed entrare nel loro riposo, e di quelli che si erano comportati con rettitudine andarsene lontano dal luogo santo ed essere dimenticati nella città. Anche questo è vanità.</p>
<p class="C8 V11">Siccome la sentenza contro un'azione cattiva non si esegue prontamente, il cuore dei figli degli uomini è pieno della voglia di fare il male.</p>
<p class="C8 V12">Sebbene il peccatore faccia cento volte il male, e anche prolunghi i suoi giorni, tuttavia io so che il bene è per quelli che temono Dio, che provano timore in sua presenza.</p>
<p class="C8 V13">Ma non c'è bene per l'empio ed egli non prolungherà i suoi giorni come fa l'ombra che si allunga, perché non prova timore in presenza di Dio.</p>
<p class="C8 V14">C'è una vanità che avviene sulla terra; ed è che vi sono dei giusti i quali sono trattati come se avessero fatto l'opera degli empi, e ci sono degli empi i quali sono trattati come se avessero fatto l'opera dei giusti. Io ho detto che anche questo è vanità.</p>
<p class="C8 V15">Così io ho lodato la gioia, perché non c'è per l'uomo altro bene sotto il sole, fuori del mangiare, del bere e del gioire; questo è quello che lo accompagnerà in mezzo al suo lavoro, durante i giorni di vita che Dio gli dà sotto il sole.</p>
<p class="C8 V16">Quando ho applicato il mio cuore a conoscere la saggezza e a considerare le cose che si fanno sulla terra, perché gli occhi dell'uomo non godono sonno né giorno né notte,</p>
<p class="C8 V17">allora ho scrutato tutta l'opera di Dio e ho visto che l'uomo è impotente a spiegare quello che si fa sotto il sole; egli ha un bell'affaticarsi a cercarne la spiegazione; non riesce a trovarla; e anche se il saggio pretende di saperla, non però può trovarla.</p>
<p class="C9 V1">Sì, io ho applicato a tutto questo il mio cuore, e ho cercato di chiarirlo: che cioè i giusti e i saggi e le loro opere sono nelle mani di Dio; l'uomo non sa neppure se amerà o se odierà; tutto è possibile.</p>
<p class="C9 V2">Tutto succede ugualmente a tutti; la medesima sorte attende il giusto e l'empio, il buono e puro e l'impuro, chi offre sacrifici e chi non li offre; tanto è il buono quanto il peccatore, tanto è colui che giura quanto chi teme di giurare.</p>
<p class="C9 V3">Questo è un male fra tutto quello che si fa sotto il sole: che tutti abbiano una medesima sorte; così il cuore dei figli degli uomini è pieno di malvagità e hanno la follia nel cuore mentre vivono; poi se ne vanno ai morti.</p>
<p class="C9 V4">Per chi è associato a tutti gli altri viventi c'è speranza; perché un cane vivo vale più di un leone morto.</p>
<p class="C9 V5">Infatti, i viventi sanno che moriranno; ma i morti non sanno nulla, e per essi non c'è più salario; poiché la loro memoria è dimenticata.</p>
<p class="C9 V6">Il loro amore come il loro odio e la loro invidia sono da lungo tempo periti, ed essi non hanno più né avranno mai alcuna parte in tutto quello che si fa sotto il sole.</p>
<p class="C9 V7">Va' , mangia il tuo pane con gioia, e bevi il tuo vino con cuore allegro, perché Dio ha già gradito le tue opere.</p>
<p class="C9 V8">Siano le tue vesti bianche in ogni tempo, e l'olio non manchi mai sul tuo capo.</p>
<p class="C9 V9">Godi la vita con la moglie che ami, per tutti i giorni della vita della tua vanità, che Dio ti ha data sotto il sole per tutto il tempo della tua vanità; poiché questa è la tua parte nella vita, in mezzo a tutta la fatica che sostieni sotto il sole.</p>
<p class="C9 V10">Tutto quello che la tua mano trova da fare, fallo con tutte le tue forze; poiché nel soggiorno dei morti dove vai, non c'è più né lavoro, né pensiero, né scienza, né saggezza.</p>
<p class="C9 V11">Io mi sono rimesso a considerare che sotto il sole, per correre non basta essere agili, né basta per combattere essere valorosi, né essere saggi per avere del pane, né essere intelligenti per avere delle ricchezze, né essere abili per ottenere favore; poiché tutti dipendono dal tempo e dalle circostanze.</p>
<p class="C9 V12">L'uomo infatti non conosce la sua ora; come i pesci che sono presi nella rete fatale e come gli uccelli che sono colti nel laccio, così i figli degli uomini sono presi nel laccio al tempo dell'avversità, quando essa piomba su di loro improvvisa.</p>
<p class="C9 V13">Ho visto sotto il sole anche questo esempio di saggezza che mi è parsa grande.</p>
<p class="C9 V14">C'era una piccola città, con dentro pochi uomini; un gran re le marciò contro, la cinse d'assedio e le costruì contro dei grandi bastioni.</p>
<p class="C9 V15">Ora in essa si trovò un uomo povero e saggio che con la sua saggezza salvò la città. Eppure nessuno conservò ricordo di quell'uomo povero.</p>
<p class="C9 V16">Allora io dissi: «La saggezza vale più della forza»; ma la saggezza del povero è disprezzata e le sue parole non sono ascoltate.</p>
<p class="C9 V17">Le parole dei saggi ascoltate nella tranquillità valgono più delle grida di chi domina fra gli stolti.</p>
<p class="C9 V18">La saggezza vale più degli strumenti di guerra; ma un solo peccatore distrugge un gran bene.</p>
<p class="C10 V1">Le mosche morte fanno puzzare e imputridire l'olio del profumiere: un po' di follia guasta il pregio della saggezza e della gloria.</p>
<p class="C10 V2">Il saggio ha il cuore alla sua destra, ma lo stolto l'ha alla sua sinistra.</p>
<p class="C10 V3">Anche quando lo stolto va per la via, il senno gli manca e mostra a tutti che è uno stolto.</p>
<p class="C10 V4">Se il sovrano si adira contro di te, non lasciare il tuo posto; perché la dolcezza evita grandi peccati.</p>
<p class="C10 V5">C'è un male che ho visto sotto il sole, un errore che proviene da chi governa:</p>
<p class="C10 V6">che, cioè, la stoltezza occupa posti altissimi e i ricchi seggono in luoghi bassi.</p>
<p class="C10 V7">Ho visto degli schiavi a cavallo e dei prìncipi camminare a piedi come gli schiavi.</p>
<p class="C10 V8">Chi scava una fossa vi cadrà dentro, e chi demolisce un muro sarà morso dalla serpe.</p>
<p class="C10 V9">Chi smuove le pietre ne rimarrà contuso, e chi spacca la legna corre un pericolo.</p>
<p class="C10 V10">Se il ferro perde il taglio e uno non lo arrota, bisogna che raddoppi la forza; ma la saggezza ha il vantaggio di riuscire sempre.</p>
<p class="C10 V11">Se il serpente morde prima di essere incantato, l'incantatore diventa inutile.</p>
<p class="C10 V12">Le parole della bocca del saggio sono piene di grazia; ma le labbra dello stolto sono causa della sua rovina.</p>
<p class="C10 V13">Il principio delle parole della sua bocca è stoltezza e la fine del suo dire è malvagia pazzia.</p>
<p class="C10 V14">Lo stolto moltiplica le parole; eppure l'uomo non sa quel che gli avverrà; e chi gli dirà quel che succederà dopo di lui?</p>
<p class="C10 V15">La fatica dello stolto lo stanca, perché egli non sa neppure la via della città.</p>
<p class="C10 V16">Guai a te, o paese, il cui re è un bambino e i cui prìncipi mangiano fin dal mattino!</p>
<p class="C10 V17">Beato te, o paese, il cui re è di nobile stirpe e i cui prìncipi si mettono a tavola al tempo convenevole, per ristorare le forze e non per ubriacarsi!</p>
<p class="C10 V18">Per la pigrizia sprofonda il soffitto; per la rilassatezza delle mani piove in casa.</p>
<p class="C10 V19">Il convito è fatto per gioire, il vino rende gaia la vita, e il denaro risponde a tutto.</p>
<p class="C10 V20">Non maledire il re, neppure con il pensiero; e non maledire il ricco nella camera dove dormi; poiché un uccello del cielo potrebbe spargerne la voce e un messaggero alato pubblicare la cosa.</p>
<p class="C11 V1">Getta il tuo pane sulle acque, perché dopo molto tempo lo ritroverai.</p>
<p class="C11 V2">Fanne parte a sette, e anche a otto, perché tu non sai che male può avvenire sulla terra.</p>
<p class="C11 V3">Quando le nuvole sono piene di pioggia, la riversano sulla terra; e se un albero cade verso il sud o verso il nord, dove cade, là rimane.</p>
<p class="C11 V4">Chi bada al vento non seminerà; chi guarda alle nuvole non mieterà.</p>
<p class="C11 V5">Come tu non conosci la via del vento, né come si formino le ossa in seno alla donna incinta, così non conosci l'opera di Dio, che fa tutto.</p>
<p class="C11 V6">Fin dal mattino semina la tua semenza e la sera non dar posa alle tue mani; poiché tu non sai quale dei due lavori riuscirà meglio: se questo o quello, o se ambedue saranno ugualmente buoni.</p>
<p class="C11 V7">La luce è dolce, ed è cosa piacevole agli occhi vedere il sole.</p>
<p class="C11 V8">Se dunque un uomo vive molti anni, si rallegri tutti questi anni e pensi ai giorni delle tenebre, che saranno molti; tutto quello che avverrà è vanità.</p>
<p class="C11 V9">Rallègrati pure, o giovane, durante la tua adolescenza, e gioisca pure il tuo cuore durante i giorni della tua giovinezza; cammina pure nelle vie dove ti conduce il cuore e seguendo gli sguardi dei tuoi occhi; ma sappi che, per tutte queste cose, Dio ti chiamerà in giudizio!</p>
<p class="C11 V10">Bandisci dal tuo cuore la tristezza, e allontana dalla tua carne la sofferenza; poiché la giovinezza e l'aurora sono vanità.</p>
<p class="C12 V1">Ma ricòrdati del tuo Creatore nei giorni della tua giovinezza, prima che vengano i cattivi giorni e giungano gli anni dei quali dirai: «Io non ci ho più alcun piacere»;</p>
<p class="C12 V2">prima che il sole, la luce, la luna e le stelle si oscurino, e le nuvole tornino dopo la pioggia:</p>
<p class="C12 V3">prima dell'età in cui i guardiani della casa tremano, gli uomini forti si curvano, le macinatrici si fermano perché sono ridotte a poche, quelli che guardano dalle finestre si oscurano,</p>
<p class="C12 V4">i due battenti della porta si chiudono sulla strada perché diminuisce il rumore della macina; in cui l'uomo si alza al canto dell'uccello, tutte le figlie del canto si affievoliscono,</p>
<p class="C12 V5">in cui uno ha paura delle alture, ha degli spaventi mentre cammina, in cui fiorisce il mandorlo, la locusta si fa pesante, e il cappero non fa più effetto perché l'uomo se ne va alla sua dimora eterna e i piagnoni percorrono le strade;</p>
<p class="C12 V6">prima che il cordone d'argento si stacchi, il vaso d'oro si spezzi, la brocca si rompa sulla fonte, la ruota infranta cada nel pozzo;</p>
<p class="C12 V7">prima che la polvere torni alla terra com'era prima, e lo spirito torni a Dio che l'ha dato.</p>
<p class="C12 V8">«Vanità delle vanità», dice l'Ecclesiaste, «tutto è vanità».</p>
<p class="C12 V9">L'Ecclesiaste, oltre a essere un saggio, ha anche insegnato al popolo la scienza, e ha ponderato, scrutato e messo in ordine un gran numero di sentenze.</p>
<p class="C12 V10">L'Ecclesiaste si è applicato a trovare parole gradevoli; esse sono state scritte con rettitudine, e sono parole di verità.</p>
<p class="C12 V11">Le parole dei saggi sono come degli stimoli, e le collezioni delle sentenze sono come chiodi ben piantati; esse sono date da un solo pastore.</p>
<p class="C12 V12">Del resto, figlio mio, sta' in guardia: si fanno dei libri in numero infinito; molto studiare è una fatica per il corpo.</p>
<p class="C12 V13">Ascoltiamo dunque la conclusione di tutto il discorso: Temi Dio e osserva i suoi comandamenti, perché questo è il tutto per l'uomo.</p>
<p class="C12 V14">Dio infatti farà venire in giudizio ogni opera, tutto ciò che è occulto, sia bene, sia male.</p>
</div>
</div>
<div class="edizione LECTIO">
<div class="libro Qo">
<p class="CCAPITOLO VVERSO">TESTO</p>
</div>
</div>
</div>
</body>
</html>
