<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Gv</div>
<div class="edizione CEI2008">
<div class="libro Gv">
<p class="CCAPITOLO VVERSO">TESTO</p>
<p class="C1 V1">In principio era il Verbo, e il Verbo era presso Dio e il Verbo era Dio. </p>
<p class="C1 V2">Egli era, in principio, presso Dio: </p>
<p class="C1 V3">tutto è stato fatto per mezzo di lui e senza di lui nulla è stato fatto di ciò che esiste. </p>
<p class="C1 V4">In lui era la vita e la vita era la luce degli uomini; </p>
<p class="C1 V5">la luce splende nelle tenebre e le tenebre non l’hanno vinta. </p>
<p class="C1 V6">Venne un uomo mandato da Dio: il suo nome era Giovanni. </p>
<p class="C1 V7">Egli venne come testimone per dare testimonianza alla luce, perché tutti credessero per mezzo di lui. </p>
<p class="C1 V8">Non era lui la luce, ma doveva dare testimonianza alla luce. </p>
<p class="C1 V9">Veniva nel mondo la luce vera, quella che illumina ogni uomo. </p>
<p class="C1 V10">Era nel mondo e il mondo è stato fatto per mezzo di lui; eppure il mondo non lo ha riconosciuto. </p>
<p class="C1 V11">Venne fra i suoi, e i suoi non lo hanno accolto. </p>
<p class="C1 V12">A quanti però lo hanno accolto ha dato potere di diventare figli di Dio: a quelli che credono nel suo nome, </p>
<p class="C1 V13">i quali, non da sangue né da volere di carne né da volere di uomo, ma da Dio sono stati generati. </p>
<p class="C1 V14">E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità. </p>
<p class="C1 V15">Giovanni gli dà testimonianza e proclama: «Era di lui che io dissi: Colui che viene dopo di me è avanti a me, perché era prima di me». </p>
<p class="C1 V16">Dalla sua pienezza noi tutti abbiamo ricevuto: grazia su grazia. </p>
<p class="C1 V17">Perché la Legge fu data per mezzo di Mosè, la grazia e la verità vennero per mezzo di Gesù Cristo. </p>
<p class="C1 V18">Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato. </p>
<p class="C1 V19">Questa è la testimonianza di Giovanni, quando i Giudei gli inviarono da Gerusalemme sacerdoti e leviti a interrogarlo: «Tu, chi sei?». </p>
<p class="C1 V20">Egli confessò e non negò. Confessò: «Io non sono il Cristo». </p>
<p class="C1 V21">Allora gli chiesero: «Chi sei, dunque? Sei tu Elia?». «Non lo sono», disse. «Sei tu il profeta?». «No», rispose. </p>
<p class="C1 V22">Gli dissero allora: «Chi sei? Perché possiamo dare una risposta a coloro che ci hanno mandato. Che cosa dici di te stesso?». </p>
<p class="C1 V23">Rispose: «Io sono voce di uno che grida nel deserto: Rendete diritta la via del Signore, come disse il profeta Isaia». </p>
<p class="C1 V24">Quelli che erano stati inviati venivano dai farisei. </p>
<p class="C1 V25">Essi lo interrogarono e gli dissero: «Perché dunque tu battezzi, se non sei il Cristo, né Elia, né il profeta?». </p>
<p class="C1 V26">Giovanni rispose loro: «Io battezzo nell’acqua. In mezzo a voi sta uno che voi non conoscete, </p>
<p class="C1 V27">colui che viene dopo di me: a lui io non sono degno di slegare il laccio del sandalo». </p>
<p class="C1 V28">Questo avvenne in Betània, al di là del Giordano, dove Giovanni stava battezzando. </p>
<p class="C1 V29">Il giorno dopo, vedendo Gesù venire verso di lui, disse: «Ecco l’agnello di Dio, colui che toglie il peccato del mondo! </p>
<p class="C1 V30">Egli è colui del quale ho detto: “Dopo di me viene un uomo che è avanti a me, perché era prima di me”. </p>
<p class="C1 V31">Io non lo conoscevo, ma sono venuto a battezzare nell’acqua, perché egli fosse manifestato a Israele». </p>
<p class="C1 V32">Giovanni testimoniò dicendo: «Ho contemplato lo Spirito discendere come una colomba dal cielo e rimanere su di lui. </p>
<p class="C1 V33">Io non lo conoscevo, ma proprio colui che mi ha inviato a battezzare nell’acqua mi disse: “Colui sul quale vedrai discendere e rimanere lo Spirito, è lui che battezza nello Spirito Santo”. </p>
<p class="C1 V34">E io ho visto e ho testimoniato che questi è il Figlio di Dio». </p>
<p class="C1 V35">Il giorno dopo Giovanni stava ancora là con due dei suoi discepoli </p>
<p class="C1 V36">e, fissando lo sguardo su Gesù che passava, disse: «Ecco l’agnello di Dio!». </p>
<p class="C1 V37">E i suoi due discepoli, sentendolo parlare così, seguirono Gesù. </p>
<p class="C1 V38">Gesù allora si voltò e, osservando che essi lo seguivano, disse loro: «Che cosa cercate?». Gli risposero: «Rabbì – che, tradotto, significa Maestro –, dove dimori?». </p>
<p class="C1 V39">Disse loro: «Venite e vedrete». Andarono dunque e videro dove egli dimorava e quel giorno rimasero con lui; erano circa le quattro del pomeriggio. </p>
<p class="C1 V40">Uno dei due che avevano udito le parole di Giovanni e lo avevano seguito, era Andrea, fratello di Simon Pietro. </p>
<p class="C1 V41">Egli incontrò per primo suo fratello Simone e gli disse: «Abbiamo trovato il Messia» – che si traduce Cristo – </p>
<p class="C1 V42">e lo condusse da Gesù. Fissando lo sguardo su di lui, Gesù disse: «Tu sei Simone, il figlio di Giovanni; sarai chiamato Cefa» – che significa Pietro. </p>
<p class="C1 V43">Il giorno dopo Gesù volle partire per la Galilea; trovò Filippo e gli disse: «Seguimi!». </p>
<p class="C1 V44">Filippo era di Betsàida, la città di Andrea e di Pietro. </p>
<p class="C1 V45">Filippo trovò Natanaele e gli disse: «Abbiamo trovato colui del quale hanno scritto Mosè, nella Legge, e i Profeti: Gesù, il figlio di Giuseppe, di Nàzaret». </p>
<p class="C1 V46">Natanaele gli disse: «Da Nàzaret può venire qualcosa di buono?». Filippo gli rispose: «Vieni e vedi». </p>
<p class="C1 V47">Gesù intanto, visto Natanaele che gli veniva incontro, disse di lui: «Ecco davvero un Israelita in cui non c’è falsità». </p>
<p class="C1 V48">Natanaele gli domandò: «Come mi conosci?». Gli rispose Gesù: «Prima che Filippo ti chiamasse, io ti ho visto quando eri sotto l’albero di fichi». </p>
<p class="C1 V49">Gli replicò Natanaele: «Rabbì, tu sei il Figlio di Dio, tu sei il re d’Israele!». </p>
<p class="C1 V50">Gli rispose Gesù: «Perché ti ho detto che ti avevo visto sotto l’albero di fichi, tu credi? Vedrai cose più grandi di queste!». </p>
<p class="C1 V51">Poi gli disse: «In verità, in verità io vi dico: vedrete il cielo aperto e gli angeli di Dio salire e scendere sopra il Figlio dell’uomo». </p>
<p class="C2 V1">Il terzo giorno vi fu una festa di nozze a Cana di Galilea e c’era la madre di Gesù. </p>
<p class="C2 V2">Fu invitato alle nozze anche Gesù con i suoi discepoli. </p>
<p class="C2 V3">Venuto a mancare il vino, la madre di Gesù gli disse: «Non hanno vino». </p>
<p class="C2 V4">E Gesù le rispose: «Donna, che vuoi da me? Non è ancora giunta la mia ora». </p>
<p class="C2 V5">Sua madre disse ai servitori: «Qualsiasi cosa vi dica, fatela». </p>
<p class="C2 V6">Vi erano là sei anfore di pietra per la purificazione rituale dei Giudei, contenenti ciascuna da ottanta a centoventi litri. </p>
<p class="C2 V7">E Gesù disse loro: «Riempite d’acqua le anfore»; e le riempirono fino all’orlo. </p>
<p class="C2 V8">Disse loro di nuovo: «Ora prendetene e portatene a colui che dirige il banchetto». Ed essi gliene portarono. </p>
<p class="C2 V9">Come ebbe assaggiato l’acqua diventata vino, colui che dirigeva il banchetto – il quale non sapeva da dove venisse, ma lo sapevano i servitori che avevano preso l’acqua – chiamò lo sposo </p>
<p class="C2 V10">e gli disse: «Tutti mettono in tavola il vino buono all’inizio e, quando si è già bevuto molto, quello meno buono. Tu invece hai tenuto da parte il vino buono finora». </p>
<p class="C2 V11">Questo, a Cana di Galilea, fu l’inizio dei segni compiuti da Gesù; egli manifestò la sua gloria e i suoi discepoli credettero in lui. </p>
<p class="C2 V12">Dopo questo fatto scese a Cafàrnao, insieme a sua madre, ai suoi fratelli e ai suoi discepoli. Là rimasero pochi giorni. </p>
<p class="C2 V13">Si avvicinava intanto la Pasqua dei Giudei e Gesù salì a Gerusalemme. </p>
<p class="C2 V14">Trovò nel tempio gente che vendeva buoi, pecore e colombe e, là seduti, i cambiamonete. </p>
<p class="C2 V15">Allora fece una frusta di cordicelle e scacciò tutti fuori dal tempio, con le pecore e i buoi; gettò a terra il denaro dei cambiamonete e ne rovesciò i banchi, </p>
<p class="C2 V16">e ai venditori di colombe disse: «Portate via di qui queste cose e non fate della casa del Padre mio un mercato!». </p>
<p class="C2 V17">I suoi discepoli si ricordarono che sta scritto: Lo zelo per la tua casa mi divorerà. </p>
<p class="C2 V18">Allora i Giudei presero la parola e gli dissero: «Quale segno ci mostri per fare queste cose?». </p>
<p class="C2 V19">Rispose loro Gesù: «Distruggete questo tempio e in tre giorni lo farò risorgere». </p>
<p class="C2 V20">Gli dissero allora i Giudei: «Questo tempio è stato costruito in quarantasei anni e tu in tre giorni lo farai risorgere?». </p>
<p class="C2 V21">Ma egli parlava del tempio del suo corpo. </p>
<p class="C2 V22">Quando poi fu risuscitato dai morti, i suoi discepoli si ricordarono che aveva detto questo, e credettero alla Scrittura e alla parola detta da Gesù. </p>
<p class="C2 V23">Mentre era a Gerusalemme per la Pasqua, durante la festa, molti, vedendo i segni che egli compiva, credettero nel suo nome. </p>
<p class="C2 V24">Ma lui, Gesù, non si fidava di loro, perché conosceva tutti </p>
<p class="C2 V25">e non aveva bisogno che alcuno desse testimonianza sull’uomo. Egli infatti conosceva quello che c’è nell’uomo. </p>
<p class="C3 V1">Vi era tra i farisei un uomo di nome Nicodèmo, uno dei capi dei Giudei. </p>
<p class="C3 V2">Costui andò da Gesù, di notte, e gli disse: «Rabbì, sappiamo che sei venuto da Dio come maestro; nessuno infatti può compiere questi segni che tu compi, se Dio non è con lui». </p>
<p class="C3 V3">Gli rispose Gesù: «In verità, in verità io ti dico, se uno non nasce dall’alto, non può vedere il regno di Dio». </p>
<p class="C3 V4">Gli disse Nicodèmo: «Come può nascere un uomo quando è vecchio? Può forse entrare una seconda volta nel grembo di sua madre e rinascere?». </p>
<p class="C3 V5">Rispose Gesù: «In verità, in verità io ti dico, se uno non nasce da acqua e Spirito, non può entrare nel regno di Dio. </p>
<p class="C3 V6">Quello che è nato dalla carne è carne, e quello che è nato dallo Spirito è spirito. </p>
<p class="C3 V7">Non meravigliarti se ti ho detto: dovete nascere dall’alto. </p>
<p class="C3 V8">Il vento soffia dove vuole e ne senti la voce, ma non sai da dove viene né dove va: così è chiunque è nato dallo Spirito». </p>
<p class="C3 V9">Gli replicò Nicodèmo: «Come può accadere questo?». </p>
<p class="C3 V10">Gli rispose Gesù: «Tu sei maestro d’Israele e non conosci queste cose? </p>
<p class="C3 V11">In verità, in verità io ti dico: noi parliamo di ciò che sappiamo e testimoniamo ciò che abbiamo veduto; ma voi non accogliete la nostra testimonianza. </p>
<p class="C3 V12">Se vi ho parlato di cose della terra e non credete, come crederete se vi parlerò di cose del cielo? </p>
<p class="C3 V13">Nessuno è mai salito al cielo, se non colui che è disceso dal cielo, il Figlio dell’uomo. </p>
<p class="C3 V14">E come Mosè innalzò il serpente nel deserto, così bisogna che sia innalzato il Figlio dell’uomo, </p>
<p class="C3 V15">perché chiunque crede in lui abbia la vita eterna. </p>
<p class="C3 V16">Dio infatti ha tanto amato il mondo da dare il Figlio unigenito, perché chiunque crede in lui non vada perduto, ma abbia la vita eterna. </p>
<p class="C3 V17">Dio, infatti, non ha mandato il Figlio nel mondo per condannare il mondo, ma perché il mondo sia salvato per mezzo di lui. </p>
<p class="C3 V18">Chi crede in lui non è condannato; ma chi non crede è già stato condannato, perché non ha creduto nel nome dell’unigenito Figlio di Dio. </p>
<p class="C3 V19">E il giudizio è questo: la luce è venuta nel mondo, ma gli uomini hanno amato più le tenebre che la luce, perché le loro opere erano malvagie. </p>
<p class="C3 V20">Chiunque infatti fa il male, odia la luce, e non viene alla luce perché le sue opere non vengano riprovate. </p>
<p class="C3 V21">Invece chi fa la verità viene verso la luce, perché appaia chiaramente che le sue opere sono state fatte in Dio». </p>
<p class="C3 V22">Dopo queste cose, Gesù andò con i suoi discepoli nella regione della Giudea, e là si tratteneva con loro e battezzava. </p>
<p class="C3 V23">Anche Giovanni battezzava a Ennòn, vicino a Salìm, perché là c’era molta acqua; e la gente andava a farsi battezzare. </p>
<p class="C3 V24">Giovanni, infatti, non era ancora stato gettato in prigione. </p>
<p class="C3 V25">Nacque allora una discussione tra i discepoli di Giovanni e un Giudeo riguardo alla purificazione rituale. </p>
<p class="C3 V26">Andarono da Giovanni e gli dissero: «Rabbì, colui che era con te dall’altra parte del Giordano e al quale hai dato testimonianza, ecco, sta battezzando e tutti accorrono a lui». </p>
<p class="C3 V27">Giovanni rispose: «Nessuno può prendersi qualcosa se non gli è stata data dal cielo. </p>
<p class="C3 V28">Voi stessi mi siete testimoni che io ho detto: “Non sono io il Cristo”, ma: “Sono stato mandato avanti a lui”. </p>
<p class="C3 V29">Lo sposo è colui al quale appartiene la sposa; ma l’amico dello sposo, che è presente e l’ascolta, esulta di gioia alla voce dello sposo. Ora questa mia gioia è piena. </p>
<p class="C3 V30">Lui deve crescere; io, invece, diminuire». </p>
<p class="C3 V31">Chi viene dall’alto è al di sopra di tutti; ma chi viene dalla terra, appartiene alla terra e parla secondo la terra. Chi viene dal cielo è al di sopra di tutti. </p>
<p class="C3 V32">Egli attesta ciò che ha visto e udito, eppure nessuno accetta la sua testimonianza. </p>
<p class="C3 V33">Chi ne accetta la testimonianza, conferma che Dio è veritiero. </p>
<p class="C3 V34">Colui infatti che Dio ha mandato dice le parole di Dio: senza misura egli dà lo Spirito. </p>
<p class="C3 V35">Il Padre ama il Figlio e gli ha dato in mano ogni cosa. </p>
<p class="C3 V36">Chi crede nel Figlio ha la vita eterna; chi non obbedisce al Figlio non vedrà la vita, ma l’ira di Dio rimane su di lui. </p>
<p class="C4 V1">Gesù venne a sapere che i farisei avevano sentito dire: «Gesù fa più discepoli e battezza più di Giovanni» – </p>
<p class="C4 V2">sebbene non fosse Gesù in persona a battezzare, ma i suoi discepoli –, </p>
<p class="C4 V3">lasciò allora la Giudea e si diresse di nuovo verso la Galilea. </p>
<p class="C4 V4">Doveva perciò attraversare la Samaria. </p>
<p class="C4 V5">Giunse così a una città della Samaria chiamata Sicar, vicina al terreno che Giacobbe aveva dato a Giuseppe suo figlio: </p>
<p class="C4 V6">qui c’era un pozzo di Giacobbe. Gesù dunque, affaticato per il viaggio, sedeva presso il pozzo. Era circa mezzogiorno. </p>
<p class="C4 V7">Giunge una donna samaritana ad attingere acqua. Le dice Gesù: «Dammi da bere». </p>
<p class="C4 V8">I suoi discepoli erano andati in città a fare provvista di cibi. </p>
<p class="C4 V9">Allora la donna samaritana gli dice: «Come mai tu, che sei giudeo, chiedi da bere a me, che sono una donna samaritana?». I Giudei infatti non hanno rapporti con i Samaritani. </p>
<p class="C4 V10">Gesù le risponde: «Se tu conoscessi il dono di Dio e chi è colui che ti dice: “Dammi da bere!”, tu avresti chiesto a lui ed egli ti avrebbe dato acqua viva». </p>
<p class="C4 V11">Gli dice la donna: «Signore, non hai un secchio e il pozzo è profondo; da dove prendi dunque quest’acqua viva? </p>
<p class="C4 V12">Sei tu forse più grande del nostro padre Giacobbe, che ci diede il pozzo e ne bevve lui con i suoi figli e il suo bestiame?». </p>
<p class="C4 V13">Gesù le risponde: «Chiunque beve di quest’acqua avrà di nuovo sete; </p>
<p class="C4 V14">ma chi berrà dell’acqua che io gli darò, non avrà più sete in eterno. Anzi, l’acqua che io gli darò diventerà in lui una sorgente d’acqua che zampilla per la vita eterna». </p>
<p class="C4 V15">«Signore – gli dice la donna –, dammi quest’acqua, perché io non abbia più sete e non continui a venire qui ad attingere acqua». </p>
<p class="C4 V16">Le dice: «Va’ a chiamare tuo marito e ritorna qui». </p>
<p class="C4 V17">Gli risponde la donna: «Io non ho marito». Le dice Gesù: «Hai detto bene: “Io non ho marito”. </p>
<p class="C4 V18">Infatti hai avuto cinque mariti e quello che hai ora non è tuo marito; in questo hai detto il vero». </p>
<p class="C4 V19">Gli replica la donna: «Signore, vedo che tu sei un profeta! </p>
<p class="C4 V20">I nostri padri hanno adorato su questo monte; voi invece dite che è a Gerusalemme il luogo in cui bisogna adorare». </p>
<p class="C4 V21">Gesù le dice: «Credimi, donna, viene l’ora in cui né su questo monte né a Gerusalemme adorerete il Padre. </p>
<p class="C4 V22">Voi adorate ciò che non conoscete, noi adoriamo ciò che conosciamo, perché la salvezza viene dai Giudei. </p>
<p class="C4 V23">Ma viene l’ora – ed è questa – in cui i veri adoratori adoreranno il Padre in spirito e verità: così infatti il Padre vuole che siano quelli che lo adorano. </p>
<p class="C4 V24">Dio è spirito, e quelli che lo adorano devono adorare in spirito e verità». </p>
<p class="C4 V25">Gli rispose la donna: «So che deve venire il Messia, chiamato Cristo: quando egli verrà, ci annuncerà ogni cosa». </p>
<p class="C4 V26">Le dice Gesù: «Sono io, che parlo con te». </p>
<p class="C4 V27">In quel momento giunsero i suoi discepoli e si meravigliavano che parlasse con una donna. Nessuno tuttavia disse: «Che cosa cerchi?», o: «Di che cosa parli con lei?». </p>
<p class="C4 V28">La donna intanto lasciò la sua anfora, andò in città e disse alla gente: </p>
<p class="C4 V29">«Venite a vedere un uomo che mi ha detto tutto quello che ho fatto. Che sia lui il Cristo?». </p>
<p class="C4 V30">Uscirono dalla città e andavano da lui. </p>
<p class="C4 V31">Intanto i discepoli lo pregavano: «Rabbì, mangia». </p>
<p class="C4 V32">Ma egli rispose loro: «Io ho da mangiare un cibo che voi non conoscete». </p>
<p class="C4 V33">E i discepoli si domandavano l’un l’altro: «Qualcuno gli ha forse portato da mangiare?». </p>
<p class="C4 V34">Gesù disse loro: «Il mio cibo è fare la volontà di colui che mi ha mandato e compiere la sua opera. </p>
<p class="C4 V35">Voi non dite forse: “Ancora quattro mesi e poi viene la mietitura”? Ecco, io vi dico: alzate i vostri occhi e guardate i campi che già biondeggiano per la mietitura. </p>
<p class="C4 V36">Chi miete riceve il salario e raccoglie frutto per la vita eterna, perché chi semina gioisca insieme a chi miete. </p>
<p class="C4 V37">In questo infatti si dimostra vero il proverbio: uno semina e l’altro miete. </p>
<p class="C4 V38">Io vi ho mandati a mietere ciò per cui non avete faticato; altri hanno faticato e voi siete subentrati nella loro fatica». </p>
<p class="C4 V39">Molti Samaritani di quella città credettero in lui per la parola della donna, che testimoniava: «Mi ha detto tutto quello che ho fatto». </p>
<p class="C4 V40">E quando i Samaritani giunsero da lui, lo pregavano di rimanere da loro ed egli rimase là due giorni. </p>
<p class="C4 V41">Molti di più credettero per la sua parola </p>
<p class="C4 V42">e alla donna dicevano: «Non è più per i tuoi discorsi che noi crediamo, ma perché noi stessi abbiamo udito e sappiamo che questi è veramente il salvatore del mondo». </p>
<p class="C4 V43">Trascorsi due giorni, partì di là per la Galilea. </p>
<p class="C4 V44">Gesù stesso infatti aveva dichiarato che un profeta non riceve onore nella propria patria. </p>
<p class="C4 V45">Quando dunque giunse in Galilea, i Galilei lo accolsero, perché avevano visto tutto quello che aveva fatto a Gerusalemme, durante la festa; anch’essi infatti erano andati alla festa. </p>
<p class="C4 V46">Andò dunque di nuovo a Cana di Galilea, dove aveva cambiato l’acqua in vino. Vi era un funzionario del re, che aveva un figlio malato a Cafàrnao. </p>
<p class="C4 V47">Costui, udito che Gesù era venuto dalla Giudea in Galilea, si recò da lui e gli chiedeva di scendere a guarire suo figlio, perché stava per morire. </p>
<p class="C4 V48">Gesù gli disse: «Se non vedete segni e prodigi, voi non credete». </p>
<p class="C4 V49">Il funzionario del re gli disse: «Signore, scendi prima che il mio bambino muoia». </p>
<p class="C4 V50">Gesù gli rispose: «Va’, tuo figlio vive». Quell’uomo credette alla parola che Gesù gli aveva detto e si mise in cammino. </p>
<p class="C4 V51">Proprio mentre scendeva, gli vennero incontro i suoi servi a dirgli: «Tuo figlio vive!». </p>
<p class="C4 V52">Volle sapere da loro a che ora avesse cominciato a star meglio. Gli dissero: «Ieri, un’ora dopo mezzogiorno, la febbre lo ha lasciato». </p>
<p class="C4 V53">Il padre riconobbe che proprio a quell’ora Gesù gli aveva detto: «Tuo figlio vive», e credette lui con tutta la sua famiglia. </p>
<p class="C4 V54">Questo fu il secondo segno, che Gesù fece quando tornò dalla Giudea in Galilea. </p>
<p class="C5 V1">Dopo questi fatti, ricorreva una festa dei Giudei e Gesù salì a Gerusalemme. </p>
<p class="C5 V2">A Gerusalemme, presso la porta delle Pecore, vi è una piscina, chiamata in ebraico Betzatà, con cinque portici, </p>
<p class="C5 V3">sotto i quali giaceva un grande numero di infermi, ciechi, zoppi e paralitici.</p>
<p class="C5 V4">[4]</p>
<p class="C5 V5">Si trovava lì un uomo che da trentotto anni era malato. </p>
<p class="C5 V6">Gesù, vedendolo giacere e sapendo che da molto tempo era così, gli disse: «Vuoi guarire?». </p>
<p class="C5 V7">Gli rispose il malato: «Signore, non ho nessuno che mi immerga nella piscina quando l’acqua si agita. Mentre infatti sto per andarvi, un altro scende prima di me». </p>
<p class="C5 V8">Gesù gli disse: «Àlzati, prendi la tua barella e cammina». </p>
<p class="C5 V9">E all’istante quell’uomo guarì: prese la sua barella e cominciò a camminare. Quel giorno però era un sabato. </p>
<p class="C5 V10">Dissero dunque i Giudei all’uomo che era stato guarito: «È sabato e non ti è lecito portare la tua barella». </p>
<p class="C5 V11">Ma egli rispose loro: «Colui che mi ha guarito mi ha detto: “Prendi la tua barella e cammina”». </p>
<p class="C5 V12">Gli domandarono allora: «Chi è l’uomo che ti ha detto: “Prendi e cammina”?». </p>
<p class="C5 V13">Ma colui che era stato guarito non sapeva chi fosse; Gesù infatti si era allontanato perché vi era folla in quel luogo. </p>
<p class="C5 V14">Poco dopo Gesù lo trovò nel tempio e gli disse: «Ecco: sei guarito! Non peccare più, perché non ti accada qualcosa di peggio». </p>
<p class="C5 V15">Quell’uomo se ne andò e riferì ai Giudei che era stato Gesù a guarirlo. </p>
<p class="C5 V16">Per questo i Giudei perseguitavano Gesù, perché faceva tali cose di sabato. </p>
<p class="C5 V17">Ma Gesù disse loro: «Il Padre mio agisce anche ora e anch’io agisco». </p>
<p class="C5 V18">Per questo i Giudei cercavano ancor più di ucciderlo, perché non soltanto violava il sabato, ma chiamava Dio suo Padre, facendosi uguale a Dio. </p>
<p class="C5 V19">Gesù riprese a parlare e disse loro: «In verità, in verità io vi dico: il Figlio da se stesso non può fare nulla, se non ciò che vede fare dal Padre; quello che egli fa, anche il Figlio lo fa allo stesso modo. </p>
<p class="C5 V20">Il Padre infatti ama il Figlio, gli manifesta tutto quello che fa e gli manifesterà opere ancora più grandi di queste, perché voi ne siate meravigliati. </p>
<p class="C5 V21">Come il Padre risuscita i morti e dà la vita, così anche il Figlio dà la vita a chi egli vuole. </p>
<p class="C5 V22">Il Padre infatti non giudica nessuno, ma ha dato ogni giudizio al Figlio, </p>
<p class="C5 V23">perché tutti onorino il Figlio come onorano il Padre. Chi non onora il Figlio, non onora il Padre che lo ha mandato. </p>
<p class="C5 V24">In verità, in verità io vi dico: chi ascolta la mia parola e crede a colui che mi ha mandato, ha la vita eterna e non va incontro al giudizio, ma è passato dalla morte alla vita. </p>
<p class="C5 V25">In verità, in verità io vi dico: viene l’ora – ed è questa – in cui i morti udranno la voce del Figlio di Dio e quelli che l’avranno ascoltata, vivranno. </p>
<p class="C5 V26">Come infatti il Padre ha la vita in se stesso, così ha concesso anche al Figlio di avere la vita in se stesso, </p>
<p class="C5 V27">e gli ha dato il potere di giudicare, perché è Figlio dell’uomo. </p>
<p class="C5 V28">Non meravigliatevi di questo: viene l’ora in cui tutti coloro che sono nei sepolcri udranno la sua voce </p>
<p class="C5 V29">e usciranno, quanti fecero il bene per una risurrezione di vita e quanti fecero il male per una risurrezione di condanna. </p>
<p class="C5 V30">Da me, io non posso fare nulla. Giudico secondo quello che ascolto e il mio giudizio è giusto, perché non cerco la mia volontà, ma la volontà di colui che mi ha mandato. </p>
<p class="C5 V31">Se fossi io a testimoniare di me stesso, la mia testimonianza non sarebbe vera. </p>
<p class="C5 V32">C’è un altro che dà testimonianza di me, e so che la testimonianza che egli dà di me è vera. </p>
<p class="C5 V33">Voi avete inviato dei messaggeri a Giovanni ed egli ha dato testimonianza alla verità. </p>
<p class="C5 V34">Io non ricevo testimonianza da un uomo; ma vi dico queste cose perché siate salvati. </p>
<p class="C5 V35">Egli era la lampada che arde e risplende, e voi solo per un momento avete voluto rallegrarvi alla sua luce. </p>
<p class="C5 V36">Io però ho una testimonianza superiore a quella di Giovanni: le opere che il Padre mi ha dato da compiere, quelle stesse opere che io sto facendo, testimoniano di me che il Padre mi ha mandato. </p>
<p class="C5 V37">E anche il Padre, che mi ha mandato, ha dato testimonianza di me. Ma voi non avete mai ascoltato la sua voce né avete mai visto il suo volto, </p>
<p class="C5 V38">e la sua parola non rimane in voi; infatti non credete a colui che egli ha mandato. </p>
<p class="C5 V39">Voi scrutate le Scritture, pensando di avere in esse la vita eterna: sono proprio esse che danno testimonianza di me. </p>
<p class="C5 V40">Ma voi non volete venire a me per avere vita. </p>
<p class="C5 V41">Io non ricevo gloria dagli uomini. </p>
<p class="C5 V42">Ma vi conosco: non avete in voi l’amore di Dio. </p>
<p class="C5 V43">Io sono venuto nel nome del Padre mio e voi non mi accogliete; se un altro venisse nel proprio nome, lo accogliereste. </p>
<p class="C5 V44">E come potete credere, voi che ricevete gloria gli uni dagli altri, e non cercate la gloria che viene dall’unico Dio? </p>
<p class="C5 V45">Non crediate che sarò io ad accusarvi davanti al Padre; vi è già chi vi accusa: Mosè, nel quale riponete la vostra speranza. </p>
<p class="C5 V46">Se infatti credeste a Mosè, credereste anche a me; perché egli ha scritto di me. </p>
<p class="C5 V47">Ma se non credete ai suoi scritti, come potrete credere alle mie parole?». </p>
<p class="C6 V1">Dopo questi fatti, Gesù passò all’altra riva del mare di Galilea, cioè di Tiberìade, </p>
<p class="C6 V2">e lo seguiva una grande folla, perché vedeva i segni che compiva sugli infermi. </p>
<p class="C6 V3">Gesù salì sul monte e là si pose a sedere con i suoi discepoli. </p>
<p class="C6 V4">Era vicina la Pasqua, la festa dei Giudei. </p>
<p class="C6 V5">Allora Gesù, alzàti gli occhi, vide che una grande folla veniva da lui e disse a Filippo: «Dove potremo comprare il pane perché costoro abbiano da mangiare?». </p>
<p class="C6 V6">Diceva così per metterlo alla prova; egli infatti sapeva quello che stava per compiere. </p>
<p class="C6 V7">Gli rispose Filippo: «Duecento denari di pane non sono sufficienti neppure perché ognuno possa riceverne un pezzo». </p>
<p class="C6 V8">Gli disse allora uno dei suoi discepoli, Andrea, fratello di Simon Pietro: </p>
<p class="C6 V9">«C’è qui un ragazzo che ha cinque pani d’orzo e due pesci; ma che cos’è questo per tanta gente?». </p>
<p class="C6 V10">Rispose Gesù: «Fateli sedere». C’era molta erba in quel luogo. Si misero dunque a sedere ed erano circa cinquemila uomini. </p>
<p class="C6 V11">Allora Gesù prese i pani e, dopo aver reso grazie, li diede a quelli che erano seduti, e lo stesso fece dei pesci, quanto ne volevano. </p>
<p class="C6 V12">E quando furono saziati, disse ai suoi discepoli: «Raccogliete i pezzi avanzati, perché nulla vada perduto». </p>
<p class="C6 V13">Li raccolsero e riempirono dodici canestri con i pezzi dei cinque pani d’orzo, avanzati a coloro che avevano mangiato. </p>
<p class="C6 V14">Allora la gente, visto il segno che egli aveva compiuto, diceva: «Questi è davvero il profeta, colui che viene nel mondo!». </p>
<p class="C6 V15">Ma Gesù, sapendo che venivano a prenderlo per farlo re, si ritirò di nuovo sul monte, lui da solo. </p>
<p class="C6 V16">Venuta intanto la sera, i suoi discepoli scesero al mare, </p>
<p class="C6 V17">salirono in barca e si avviarono verso l’altra riva del mare in direzione di Cafàrnao. Era ormai buio e Gesù non li aveva ancora raggiunti; </p>
<p class="C6 V18">il mare era agitato, perché soffiava un forte vento. </p>
<p class="C6 V19">Dopo aver remato per circa tre o quattro miglia, videro Gesù che camminava sul mare e si avvicinava alla barca, ed ebbero paura. </p>
<p class="C6 V20">Ma egli disse loro: «Sono io, non abbiate paura!». </p>
<p class="C6 V21">Allora vollero prenderlo sulla barca, e subito la barca toccò la riva alla quale erano diretti. </p>
<p class="C6 V22">Il giorno dopo, la folla, rimasta dall’altra parte del mare, vide che c’era soltanto una barca e che Gesù non era salito con i suoi discepoli sulla barca, ma i suoi discepoli erano partiti da soli. </p>
<p class="C6 V23">Altre barche erano giunte da Tiberìade, vicino al luogo dove avevano mangiato il pane, dopo che il Signore aveva reso grazie. </p>
<p class="C6 V24">Quando dunque la folla vide che Gesù non era più là e nemmeno i suoi discepoli, salì sulle barche e si diresse alla volta di Cafàrnao alla ricerca di Gesù. </p>
<p class="C6 V25">Lo trovarono di là dal mare e gli dissero: «Rabbì, quando sei venuto qua?». </p>
<p class="C6 V26">Gesù rispose loro: «In verità, in verità io vi dico: voi mi cercate non perché avete visto dei segni, ma perché avete mangiato di quei pani e vi siete saziati. </p>
<p class="C6 V27">Datevi da fare non per il cibo che non dura, ma per il cibo che rimane per la vita eterna e che il Figlio dell’uomo vi darà. Perché su di lui il Padre, Dio, ha messo il suo sigillo». </p>
<p class="C6 V28">Gli dissero allora: «Che cosa dobbiamo compiere per fare le opere di Dio?». </p>
<p class="C6 V29">Gesù rispose loro: «Questa è l’opera di Dio: che crediate in colui che egli ha mandato». </p>
<p class="C6 V30">Allora gli dissero: «Quale segno tu compi perché vediamo e ti crediamo? Quale opera fai? </p>
<p class="C6 V31">I nostri padri hanno mangiato la manna nel deserto, come sta scritto: Diede loro da mangiare un pane dal cielo». </p>
<p class="C6 V32">Rispose loro Gesù: «In verità, in verità io vi dico: non è Mosè che vi ha dato il pane dal cielo, ma è il Padre mio che vi dà il pane dal cielo, quello vero. </p>
<p class="C6 V33">Infatti il pane di Dio è colui che discende dal cielo e dà la vita al mondo». </p>
<p class="C6 V34">Allora gli dissero: «Signore, dacci sempre questo pane». </p>
<p class="C6 V35">Gesù rispose loro: «Io sono il pane della vita; chi viene a me non avrà fame e chi crede in me non avrà sete, mai! </p>
<p class="C6 V36">Vi ho detto però che voi mi avete visto, eppure non credete. </p>
<p class="C6 V37">Tutto ciò che il Padre mi dà, verrà a me: colui che viene a me, io non lo caccerò fuori, </p>
<p class="C6 V38">perché sono disceso dal cielo non per fare la mia volontà, ma la volontà di colui che mi ha mandato. </p>
<p class="C6 V39">E questa è la volontà di colui che mi ha mandato: che io non perda nulla di quanto egli mi ha dato, ma che lo risusciti nell’ultimo giorno. </p>
<p class="C6 V40">Questa infatti è la volontà del Padre mio: che chiunque vede il Figlio e crede in lui abbia la vita eterna; e io lo risusciterò nell’ultimo giorno». </p>
<p class="C6 V41">Allora i Giudei si misero a mormorare contro di lui perché aveva detto: «Io sono il pane disceso dal cielo». </p>
<p class="C6 V42">E dicevano: «Costui non è forse Gesù, il figlio di Giuseppe? Di lui non conosciamo il padre e la madre? Come dunque può dire: “Sono disceso dal cielo”?». </p>
<p class="C6 V43">Gesù rispose loro: «Non mormorate tra voi. </p>
<p class="C6 V44">Nessuno può venire a me, se non lo attira il Padre che mi ha mandato; e io lo risusciterò nell’ultimo giorno. </p>
<p class="C6 V45">Sta scritto nei profeti: E tutti saranno istruiti da Dio. Chiunque ha ascoltato il Padre e ha imparato da lui, viene a me. </p>
<p class="C6 V46">Non perché qualcuno abbia visto il Padre; solo colui che viene da Dio ha visto il Padre. </p>
<p class="C6 V47">In verità, in verità io vi dico: chi crede ha la vita eterna. </p>
<p class="C6 V48">Io sono il pane della vita. </p>
<p class="C6 V49">I vostri padri hanno mangiato la manna nel deserto e sono morti; </p>
<p class="C6 V50">questo è il pane che discende dal cielo, perché chi ne mangia non muoia. </p>
<p class="C6 V51">Io sono il pane vivo, disceso dal cielo. Se uno mangia di questo pane vivrà in eterno e il pane che io darò è la mia carne per la vita del mondo». </p>
<p class="C6 V52">Allora i Giudei si misero a discutere aspramente fra loro: «Come può costui darci la sua carne da mangiare?». </p>
<p class="C6 V53">Gesù disse loro: «In verità, in verità io vi dico: se non mangiate la carne del Figlio dell’uomo e non bevete il suo sangue, non avete in voi la vita. </p>
<p class="C6 V54">Chi mangia la mia carne e beve il mio sangue ha la vita eterna e io lo risusciterò nell’ultimo giorno. </p>
<p class="C6 V55">Perché la mia carne è vero cibo e il mio sangue vera bevanda. </p>
<p class="C6 V56">Chi mangia la mia carne e beve il mio sangue rimane in me e io in lui. </p>
<p class="C6 V57">Come il Padre, che ha la vita, ha mandato me e io vivo per il Padre, così anche colui che mangia me vivrà per me. </p>
<p class="C6 V58">Questo è il pane disceso dal cielo; non è come quello che mangiarono i padri e morirono. Chi mangia questo pane vivrà in eterno». </p>
<p class="C6 V59">Gesù disse queste cose, insegnando nella sinagoga a Cafàrnao. </p>
<p class="C6 V60">Molti dei suoi discepoli, dopo aver ascoltato, dissero: «Questa parola è dura! Chi può ascoltarla?». </p>
<p class="C6 V61">Gesù, sapendo dentro di sé che i suoi discepoli mormoravano riguardo a questo, disse loro: «Questo vi scandalizza? </p>
<p class="C6 V62">E se vedeste il Figlio dell’uomo salire là dov’era prima? </p>
<p class="C6 V63">È lo Spirito che dà la vita, la carne non giova a nulla; le parole che io vi ho detto sono spirito e sono vita. </p>
<p class="C6 V64">Ma tra voi vi sono alcuni che non credono». Gesù infatti sapeva fin da principio chi erano quelli che non credevano e chi era colui che lo avrebbe tradito. </p>
<p class="C6 V65">E diceva: «Per questo vi ho detto che nessuno può venire a me, se non gli è concesso dal Padre». </p>
<p class="C6 V66">Da quel momento molti dei suoi discepoli tornarono indietro e non andavano più con lui. </p>
<p class="C6 V67">Disse allora Gesù ai Dodici: «Volete andarvene anche voi?». </p>
<p class="C6 V68">Gli rispose Simon Pietro: «Signore, da chi andremo? Tu hai parole di vita eterna </p>
<p class="C6 V69">e noi abbiamo creduto e conosciuto che tu sei il Santo di Dio». </p>
<p class="C6 V70">Gesù riprese: «Non sono forse io che ho scelto voi, i Dodici? Eppure uno di voi è un diavolo!». </p>
<p class="C6 V71">Parlava di Giuda, figlio di Simone Iscariota: costui infatti stava per tradirlo, ed era uno dei Dodici. </p>
<p class="C7 V1">Dopo questi fatti, Gesù se ne andava per la Galilea; infatti non voleva più percorrere la Giudea, perché i Giudei cercavano di ucciderlo. </p>
<p class="C7 V2">Si avvicinava intanto la festa dei Giudei, quella delle Capanne. </p>
<p class="C7 V3">I suoi fratelli gli dissero: «Parti di qui e va’ nella Giudea, perché anche i tuoi discepoli vedano le opere che tu compi. </p>
<p class="C7 V4">Nessuno infatti, se vuole essere riconosciuto pubblicamente, agisce di nascosto. Se fai queste cose, manifesta te stesso al mondo!». </p>
<p class="C7 V5">Neppure i suoi fratelli infatti credevano in lui. </p>
<p class="C7 V6">Gesù allora disse loro: «Il mio tempo non è ancora venuto; il vostro tempo invece è sempre pronto. </p>
<p class="C7 V7">Il mondo non può odiare voi, ma odia me, perché di esso io attesto che le sue opere sono cattive. </p>
<p class="C7 V8">Salite voi alla festa; io non salgo a questa festa, perché il mio tempo non è ancora compiuto». </p>
<p class="C7 V9">Dopo aver detto queste cose, restò nella Galilea. </p>
<p class="C7 V10">Ma quando i suoi fratelli salirono per la festa, vi salì anche lui: non apertamente, ma quasi di nascosto. </p>
<p class="C7 V11">I Giudei intanto lo cercavano durante la festa e dicevano: «Dov’è quel tale?». </p>
<p class="C7 V12">E la folla, sottovoce, faceva un gran parlare di lui. Alcuni infatti dicevano: «È buono!». Altri invece dicevano: «No, inganna la gente!». </p>
<p class="C7 V13">Nessuno però parlava di lui in pubblico, per paura dei Giudei. </p>
<p class="C7 V14">Quando ormai si era a metà della festa, Gesù salì al tempio e si mise a insegnare. </p>
<p class="C7 V15">I Giudei ne erano meravigliati e dicevano: «Come mai costui conosce le Scritture, senza avere studiato?». </p>
<p class="C7 V16">Gesù rispose loro: «La mia dottrina non è mia, ma di colui che mi ha mandato. </p>
<p class="C7 V17">Chi vuol fare la sua volontà, riconoscerà se questa dottrina viene da Dio, o se io parlo da me stesso. </p>
<p class="C7 V18">Chi parla da se stesso, cerca la propria gloria; ma chi cerca la gloria di colui che lo ha mandato è veritiero, e in lui non c’è ingiustizia. </p>
<p class="C7 V19">Non è stato forse Mosè a darvi la Legge? Eppure nessuno di voi osserva la Legge! Perché cercate di uccidermi?». </p>
<p class="C7 V20">Rispose la folla: «Sei indemoniato! Chi cerca di ucciderti?». </p>
<p class="C7 V21">Disse loro Gesù: «Un’opera sola ho compiuto, e tutti ne siete meravigliati. </p>
<p class="C7 V22">Per questo Mosè vi ha dato la circoncisione – non che essa venga da Mosè, ma dai patriarchi – e voi circoncidete un uomo anche di sabato. </p>
<p class="C7 V23">Ora, se un uomo riceve la circoncisione di sabato perché non sia trasgredita la legge di Mosè, voi vi sdegnate contro di me perché di sabato ho guarito interamente un uomo? </p>
<p class="C7 V24">Non giudicate secondo le apparenze; giudicate con giusto giudizio!». </p>
<p class="C7 V25">Intanto alcuni abitanti di Gerusalemme dicevano: «Non è costui quello che cercano di uccidere? </p>
<p class="C7 V26">Ecco, egli parla liberamente, eppure non gli dicono nulla. I capi hanno forse riconosciuto davvero che egli è il Cristo? </p>
<p class="C7 V27">Ma costui sappiamo di dov’è; il Cristo invece, quando verrà, nessuno saprà di dove sia». </p>
<p class="C7 V28">Gesù allora, mentre insegnava nel tempio, esclamò: «Certo, voi mi conoscete e sapete di dove sono. Eppure non sono venuto da me stesso, ma chi mi ha mandato è veritiero, e voi non lo conoscete. </p>
<p class="C7 V29">Io lo conosco, perché vengo da lui ed egli mi ha mandato». </p>
<p class="C7 V30">Cercavano allora di arrestarlo, ma nessuno riuscì a mettere le mani su di lui, perché non era ancora giunta la sua ora. </p>
<p class="C7 V31">Molti della folla invece credettero in lui, e dicevano: «Il Cristo, quando verrà, compirà forse segni più grandi di quelli che ha fatto costui?». </p>
<p class="C7 V32">I farisei udirono che la gente andava dicendo sottovoce queste cose di lui. Perciò i capi dei sacerdoti e i farisei mandarono delle guardie per arrestarlo. </p>
<p class="C7 V33">Gesù disse: «Ancora per poco tempo sono con voi; poi vado da colui che mi ha mandato. </p>
<p class="C7 V34">Voi mi cercherete e non mi troverete; e dove sono io, voi non potete venire». </p>
<p class="C7 V35">Dissero dunque tra loro i Giudei: «Dove sta per andare costui, che noi non potremo trovarlo? Andrà forse da quelli che sono dispersi fra i Greci e insegnerà ai Greci? </p>
<p class="C7 V36">Che discorso è quello che ha fatto: “Voi mi cercherete e non mi troverete”, e: “Dove sono io, voi non potete venire”?». </p>
<p class="C7 V37">Nell’ultimo giorno, il grande giorno della festa, Gesù, ritto in piedi, gridò: «Se qualcuno ha sete, venga a me, e beva </p>
<p class="C7 V38">chi crede in me. Come dice la Scrittura: Dal suo grembo sgorgheranno fiumi di acqua viva». </p>
<p class="C7 V39">Questo egli disse dello Spirito che avrebbero ricevuto i credenti in lui: infatti non vi era ancora lo Spirito, perché Gesù non era ancora stato glorificato. </p>
<p class="C7 V40">All’udire queste parole, alcuni fra la gente dicevano: «Costui è davvero il profeta!». </p>
<p class="C7 V41">Altri dicevano: «Costui è il Cristo!». Altri invece dicevano: «Il Cristo viene forse dalla Galilea? </p>
<p class="C7 V42">Non dice la Scrittura: Dalla stirpe di Davide e da Betlemme, il villaggio di Davide, verrà il Cristo?». </p>
<p class="C7 V43">E tra la gente nacque un dissenso riguardo a lui. </p>
<p class="C7 V44">Alcuni di loro volevano arrestarlo, ma nessuno mise le mani su di lui. </p>
<p class="C7 V45">Le guardie tornarono quindi dai capi dei sacerdoti e dai farisei e questi dissero loro: «Perché non lo avete condotto qui?». </p>
<p class="C7 V46">Risposero le guardie: «Mai un uomo ha parlato così!». </p>
<p class="C7 V47">Ma i farisei replicarono loro: «Vi siete lasciati ingannare anche voi? </p>
<p class="C7 V48">Ha forse creduto in lui qualcuno dei capi o dei farisei? </p>
<p class="C7 V49">Ma questa gente, che non conosce la Legge, è maledetta!». </p>
<p class="C7 V50">Allora Nicodèmo, che era andato precedentemente da Gesù, ed era uno di loro, disse: </p>
<p class="C7 V51">«La nostra Legge giudica forse un uomo prima di averlo ascoltato e di sapere ciò che fa?». </p>
<p class="C7 V52">Gli risposero: «Sei forse anche tu della Galilea? Studia, e vedrai che dalla Galilea non sorge profeta!». </p>
<p class="C7 V53">E ciascuno tornò a casa sua. </p>
<p class="C8 V1">Gesù si avviò verso il monte degli Ulivi. </p>
<p class="C8 V2">Ma al mattino si recò di nuovo nel tempio e tutto il popolo andava da lui. Ed egli sedette e si mise a insegnare loro. </p>
<p class="C8 V3">Allora gli scribi e i farisei gli condussero una donna sorpresa in adulterio, la posero in mezzo e </p>
<p class="C8 V4">gli dissero: «Maestro, questa donna è stata sorpresa in flagrante adulterio. </p>
<p class="C8 V5">Ora Mosè, nella Legge, ci ha comandato di lapidare donne come questa. Tu che ne dici?». </p>
<p class="C8 V6">Dicevano questo per metterlo alla prova e per avere motivo di accusarlo. Ma Gesù si chinò e si mise a scrivere col dito per terra. </p>
<p class="C8 V7">Tuttavia, poiché insistevano nell’interrogarlo, si alzò e disse loro: «Chi di voi è senza peccato, getti per primo la pietra contro di lei». </p>
<p class="C8 V8">E, chinatosi di nuovo, scriveva per terra. </p>
<p class="C8 V9">Quelli, udito ciò, se ne andarono uno per uno, cominciando dai più anziani. Lo lasciarono solo, e la donna era là in mezzo. </p>
<p class="C8 V10">Allora Gesù si alzò e le disse: «Donna, dove sono? Nessuno ti ha condannata?». </p>
<p class="C8 V11">Ed ella rispose: «Nessuno, Signore». E Gesù disse: «Neanch’io ti condanno; va’ e d’ora in poi non peccare più». </p>
<p class="C8 V12">Di nuovo Gesù parlò loro e disse: «Io sono la luce del mondo; chi segue me, non camminerà nelle tenebre, ma avrà la luce della vita». </p>
<p class="C8 V13">Gli dissero allora i farisei: «Tu dai testimonianza di te stesso; la tua testimonianza non è vera». </p>
<p class="C8 V14">Gesù rispose loro: «Anche se io do testimonianza di me stesso, la mia testimonianza è vera, perché so da dove sono venuto e dove vado. Voi invece non sapete da dove vengo o dove vado. </p>
<p class="C8 V15">Voi giudicate secondo la carne; io non giudico nessuno. </p>
<p class="C8 V16">E anche se io giudico, il mio giudizio è vero, perché non sono solo, ma io e il Padre che mi ha mandato. </p>
<p class="C8 V17">E nella vostra Legge sta scritto che la testimonianza di due persone è vera. </p>
<p class="C8 V18">Sono io che do testimonianza di me stesso, e anche il Padre, che mi ha mandato, dà testimonianza di me». </p>
<p class="C8 V19">Gli dissero allora: «Dov’è tuo padre?». Rispose Gesù: «Voi non conoscete né me né il Padre mio; se conosceste me, conoscereste anche il Padre mio». </p>
<p class="C8 V20">Gesù pronunciò queste parole nel luogo del tesoro, mentre insegnava nel tempio. E nessuno lo arrestò, perché non era ancora venuta la sua ora. </p>
<p class="C8 V21">Di nuovo disse loro: «Io vado e voi mi cercherete, ma morirete nel vostro peccato. Dove vado io, voi non potete venire». </p>
<p class="C8 V22">Dicevano allora i Giudei: «Vuole forse uccidersi, dal momento che dice: “Dove vado io, voi non potete venire”?». </p>
<p class="C8 V23">E diceva loro: «Voi siete di quaggiù, io sono di lassù; voi siete di questo mondo, io non sono di questo mondo. </p>
<p class="C8 V24">Vi ho detto che morirete nei vostri peccati; se infatti non credete che Io Sono, morirete nei vostri peccati». </p>
<p class="C8 V25">Gli dissero allora: «Tu, chi sei?». Gesù disse loro: «Proprio ciò che io vi dico. </p>
<p class="C8 V26">Molte cose ho da dire di voi, e da giudicare; ma colui che mi ha mandato è veritiero, e le cose che ho udito da lui, le dico al mondo». </p>
<p class="C8 V27">Non capirono che egli parlava loro del Padre. </p>
<p class="C8 V28">Disse allora Gesù: «Quando avrete innalzato il Figlio dell’uomo, allora conoscerete che Io Sono e che non faccio nulla da me stesso, ma parlo come il Padre mi ha insegnato. </p>
<p class="C8 V29">Colui che mi ha mandato è con me: non mi ha lasciato solo, perché faccio sempre le cose che gli sono gradite». </p>
<p class="C8 V30">A queste sue parole, molti credettero in lui. </p>
<p class="C8 V31">Gesù allora disse a quei Giudei che gli avevano creduto: «Se rimanete nella mia parola, siete davvero miei discepoli; </p>
<p class="C8 V32">conoscerete la verità e la verità vi farà liberi». </p>
<p class="C8 V33">Gli risposero: «Noi siamo discendenti di Abramo e non siamo mai stati schiavi di nessuno. Come puoi dire: “Diventerete liberi”?». </p>
<p class="C8 V34">Gesù rispose loro: «In verità, in verità io vi dico: chiunque commette il peccato è schiavo del peccato. </p>
<p class="C8 V35">Ora, lo schiavo non resta per sempre nella casa; il figlio vi resta per sempre. </p>
<p class="C8 V36">Se dunque il Figlio vi farà liberi, sarete liberi davvero. </p>
<p class="C8 V37">So che siete discendenti di Abramo. Ma intanto cercate di uccidermi perché la mia parola non trova accoglienza in voi. </p>
<p class="C8 V38">Io dico quello che ho visto presso il Padre; anche voi dunque fate quello che avete ascoltato dal padre vostro». </p>
<p class="C8 V39">Gli risposero: «Il padre nostro è Abramo». Disse loro Gesù: «Se foste figli di Abramo, fareste le opere di Abramo. </p>
<p class="C8 V40">Ora invece voi cercate di uccidere me, un uomo che vi ha detto la verità udita da Dio. Questo, Abramo non l’ha fatto. </p>
<p class="C8 V41">Voi fate le opere del padre vostro». Gli risposero allora: «Noi non siamo nati da prostituzione; abbiamo un solo padre: Dio!». </p>
<p class="C8 V42">Disse loro Gesù: «Se Dio fosse vostro padre, mi amereste, perché da Dio sono uscito e vengo; non sono venuto da me stesso, ma lui mi ha mandato. </p>
<p class="C8 V43">Per quale motivo non comprendete il mio linguaggio? Perché non potete dare ascolto alla mia parola. </p>
<p class="C8 V44">Voi avete per padre il diavolo e volete compiere i desideri del padre vostro. Egli era omicida fin da principio e non stava saldo nella verità, perché in lui non c’è verità. Quando dice il falso, dice ciò che è suo, perché è menzognero e padre della menzogna. </p>
<p class="C8 V45">A me, invece, voi non credete, perché dico la verità. </p>
<p class="C8 V46">Chi di voi può dimostrare che ho peccato? Se dico la verità, perché non mi credete? </p>
<p class="C8 V47">Chi è da Dio ascolta le parole di Dio. Per questo voi non ascoltate: perché non siete da Dio». </p>
<p class="C8 V48">Gli risposero i Giudei: «Non abbiamo forse ragione di dire che tu sei un Samaritano e un indemoniato?». </p>
<p class="C8 V49">Rispose Gesù: «Io non sono indemoniato: io onoro il Padre mio, ma voi non onorate me. </p>
<p class="C8 V50">Io non cerco la mia gloria; vi è chi la cerca, e giudica. </p>
<p class="C8 V51">In verità, in verità io vi dico: se uno osserva la mia parola, non vedrà la morte in eterno». </p>
<p class="C8 V52">Gli dissero allora i Giudei: «Ora sappiamo che sei indemoniato. Abramo è morto, come anche i profeti, e tu dici: “Se uno osserva la mia parola, non sperimenterà la morte in eterno”. </p>
<p class="C8 V53">Sei tu più grande del nostro padre Abramo, che è morto? Anche i profeti sono morti. Chi credi di essere?». </p>
<p class="C8 V54">Rispose Gesù: «Se io glorificassi me stesso, la mia gloria sarebbe nulla. Chi mi glorifica è il Padre mio, del quale voi dite: “È nostro Dio!”, </p>
<p class="C8 V55">e non lo conoscete. Io invece lo conosco. Se dicessi che non lo conosco, sarei come voi: un mentitore. Ma io lo conosco e osservo la sua parola. </p>
<p class="C8 V56">Abramo, vostro padre, esultò nella speranza di vedere il mio giorno; lo vide e fu pieno di gioia». </p>
<p class="C8 V57">Allora i Giudei gli dissero: «Non hai ancora cinquant’anni e hai visto Abramo?». </p>
<p class="C8 V58">Rispose loro Gesù: «In verità, in verità io vi dico: prima che Abramo fosse, Io Sono». </p>
<p class="C8 V59">Allora raccolsero delle pietre per gettarle contro di lui; ma Gesù si nascose e uscì dal tempio. </p>
<p class="C9 V1">Passando, vide un uomo cieco dalla nascita </p>
<p class="C9 V2">e i suoi discepoli lo interrogarono: «Rabbì, chi ha peccato, lui o i suoi genitori, perché sia nato cieco?». </p>
<p class="C9 V3">Rispose Gesù: «Né lui ha peccato né i suoi genitori, ma è perché in lui siano manifestate le opere di Dio. </p>
<p class="C9 V4">Bisogna che noi compiamo le opere di colui che mi ha mandato finché è giorno; poi viene la notte, quando nessuno può agire. </p>
<p class="C9 V5">Finché io sono nel mondo, sono la luce del mondo». </p>
<p class="C9 V6">Detto questo, sputò per terra, fece del fango con la saliva, spalmò il fango sugli occhi del cieco </p>
<p class="C9 V7">e gli disse: «Va’ a lavarti nella piscina di Sìloe» – che significa Inviato. Quegli andò, si lavò e tornò che ci vedeva. </p>
<p class="C9 V8">Allora i vicini e quelli che lo avevano visto prima, perché era un mendicante, dicevano: «Non è lui quello che stava seduto a chiedere l’elemosina?». </p>
<p class="C9 V9">Alcuni dicevano: «È lui»; altri dicevano: «No, ma è uno che gli assomiglia». Ed egli diceva: «Sono io!». </p>
<p class="C9 V10">Allora gli domandarono: «In che modo ti sono stati aperti gli occhi?». </p>
<p class="C9 V11">Egli rispose: «L’uomo che si chiama Gesù ha fatto del fango, mi ha spalmato gli occhi e mi ha detto: “Va’ a Sìloe e làvati!”. Io sono andato, mi sono lavato e ho acquistato la vista». </p>
<p class="C9 V12">Gli dissero: «Dov’è costui?». Rispose: «Non lo so». </p>
<p class="C9 V13">Condussero dai farisei quello che era stato cieco: </p>
<p class="C9 V14">era un sabato, il giorno in cui Gesù aveva fatto del fango e gli aveva aperto gli occhi. </p>
<p class="C9 V15">Anche i farisei dunque gli chiesero di nuovo come aveva acquistato la vista. Ed egli disse loro: «Mi ha messo del fango sugli occhi, mi sono lavato e ci vedo». </p>
<p class="C9 V16">Allora alcuni dei farisei dicevano: «Quest’uomo non viene da Dio, perché non osserva il sabato». Altri invece dicevano: «Come può un peccatore compiere segni di questo genere?». E c’era dissenso tra loro. </p>
<p class="C9 V17">Allora dissero di nuovo al cieco: «Tu, che cosa dici di lui, dal momento che ti ha aperto gli occhi?». Egli rispose: «È un profeta!». </p>
<p class="C9 V18">Ma i Giudei non credettero di lui che fosse stato cieco e che avesse acquistato la vista, finché non chiamarono i genitori di colui che aveva ricuperato la vista. </p>
<p class="C9 V19">E li interrogarono: «È questo il vostro figlio, che voi dite essere nato cieco? Come mai ora ci vede?». </p>
<p class="C9 V20">I genitori di lui risposero: «Sappiamo che questo è nostro figlio e che è nato cieco; </p>
<p class="C9 V21">ma come ora ci veda non lo sappiamo, e chi gli abbia aperto gli occhi, noi non lo sappiamo. Chiedetelo a lui: ha l’età, parlerà lui di sé». </p>
<p class="C9 V22">Questo dissero i suoi genitori, perché avevano paura dei Giudei; infatti i Giudei avevano già stabilito che, se uno lo avesse riconosciuto come il Cristo, venisse espulso dalla sinagoga. </p>
<p class="C9 V23">Per questo i suoi genitori dissero: «Ha l’età: chiedetelo a lui!». </p>
<p class="C9 V24">Allora chiamarono di nuovo l’uomo che era stato cieco e gli dissero: «Da’ gloria a Dio! Noi sappiamo che quest’uomo è un peccatore». </p>
<p class="C9 V25">Quello rispose: «Se sia un peccatore, non lo so. Una cosa io so: ero cieco e ora ci vedo». </p>
<p class="C9 V26">Allora gli dissero: «Che cosa ti ha fatto? Come ti ha aperto gli occhi?». </p>
<p class="C9 V27">Rispose loro: «Ve l’ho già detto e non avete ascoltato; perché volete udirlo di nuovo? Volete forse diventare anche voi suoi discepoli?». </p>
<p class="C9 V28">Lo insultarono e dissero: «Suo discepolo sei tu! Noi siamo discepoli di Mosè! </p>
<p class="C9 V29">Noi sappiamo che a Mosè ha parlato Dio; ma costui non sappiamo di dove sia». </p>
<p class="C9 V30">Rispose loro quell’uomo: «Proprio questo stupisce: che voi non sapete di dove sia, eppure mi ha aperto gli occhi. </p>
<p class="C9 V31">Sappiamo che Dio non ascolta i peccatori, ma che, se uno onora Dio e fa la sua volontà, egli lo ascolta. </p>
<p class="C9 V32">Da che mondo è mondo, non si è mai sentito dire che uno abbia aperto gli occhi a un cieco nato. </p>
<p class="C9 V33">Se costui non venisse da Dio, non avrebbe potuto far nulla». </p>
<p class="C9 V34">Gli replicarono: «Sei nato tutto nei peccati e insegni a noi?». E lo cacciarono fuori. </p>
<p class="C9 V35">Gesù seppe che l’avevano cacciato fuori; quando lo trovò, gli disse: «Tu, credi nel Figlio dell’uomo?». </p>
<p class="C9 V36">Egli rispose: «E chi è, Signore, perché io creda in lui?». </p>
<p class="C9 V37">Gli disse Gesù: «Lo hai visto: è colui che parla con te». </p>
<p class="C9 V38">Ed egli disse: «Credo, Signore!». E si prostrò dinanzi a lui. </p>
<p class="C9 V39">Gesù allora disse: «È per un giudizio che io sono venuto in questo mondo, perché coloro che non vedono, vedano e quelli che vedono, diventino ciechi». </p>
<p class="C9 V40">Alcuni dei farisei che erano con lui udirono queste parole e gli dissero: «Siamo ciechi anche noi?». </p>
<p class="C9 V41">Gesù rispose loro: «Se foste ciechi, non avreste alcun peccato; ma siccome dite: “Noi vediamo”, il vostro peccato rimane». </p>
<p class="C10 V1">«In verità, in verità io vi dico: chi non entra nel recinto delle pecore dalla porta, ma vi sale da un’altra parte, è un ladro e un brigante. </p>
<p class="C10 V2">Chi invece entra dalla porta, è pastore delle pecore. </p>
<p class="C10 V3">Il guardiano gli apre e le pecore ascoltano la sua voce: egli chiama le sue pecore, ciascuna per nome, e le conduce fuori. </p>
<p class="C10 V4">E quando ha spinto fuori tutte le sue pecore, cammina davanti a esse, e le pecore lo seguono perché conoscono la sua voce. </p>
<p class="C10 V5">Un estraneo invece non lo seguiranno, ma fuggiranno via da lui, perché non conoscono la voce degli estranei». </p>
<p class="C10 V6">Gesù disse loro questa similitudine, ma essi non capirono di che cosa parlava loro. </p>
<p class="C10 V7">Allora Gesù disse loro di nuovo: «In verità, in verità io vi dico: io sono la porta delle pecore. </p>
<p class="C10 V8">Tutti coloro che sono venuti prima di me, sono ladri e briganti; ma le pecore non li hanno ascoltati. </p>
<p class="C10 V9">Io sono la porta: se uno entra attraverso di me, sarà salvato; entrerà e uscirà e troverà pascolo. </p>
<p class="C10 V10">Il ladro non viene se non per rubare, uccidere e distruggere; io sono venuto perché abbiano la vita e l’abbiano in abbondanza. </p>
<p class="C10 V11">Io sono il buon pastore. Il buon pastore dà la propria vita per le pecore. </p>
<p class="C10 V12">Il mercenario – che non è pastore e al quale le pecore non appartengono – vede venire il lupo, abbandona le pecore e fugge, e il lupo le rapisce e le disperde; </p>
<p class="C10 V13">perché è un mercenario e non gli importa delle pecore. </p>
<p class="C10 V14">Io sono il buon pastore, conosco le mie pecore e le mie pecore conoscono me, </p>
<p class="C10 V15">così come il Padre conosce me e io conosco il Padre, e do la mia vita per le pecore. </p>
<p class="C10 V16">E ho altre pecore che non provengono da questo recinto: anche quelle io devo guidare. Ascolteranno la mia voce e diventeranno un solo gregge, un solo pastore. </p>
<p class="C10 V17">Per questo il Padre mi ama: perché io do la mia vita, per poi riprenderla di nuovo. </p>
<p class="C10 V18">Nessuno me la toglie: io la do da me stesso. Ho il potere di darla e il potere di riprenderla di nuovo. Questo è il comando che ho ricevuto dal Padre mio». </p>
<p class="C10 V19">Sorse di nuovo dissenso tra i Giudei per queste parole. </p>
<p class="C10 V20">Molti di loro dicevano: «È indemoniato ed è fuori di sé; perché state ad ascoltarlo?». </p>
<p class="C10 V21">Altri dicevano: «Queste parole non sono di un indemoniato; può forse un demonio aprire gli occhi ai ciechi?». </p>
<p class="C10 V22">Ricorreva allora a Gerusalemme la festa della Dedicazione. Era inverno. </p>
<p class="C10 V23">Gesù camminava nel tempio, nel portico di Salomone. </p>
<p class="C10 V24">Allora i Giudei gli si fecero attorno e gli dicevano: «Fino a quando ci terrai nell’incertezza? Se tu sei il Cristo, dillo a noi apertamente». </p>
<p class="C10 V25">Gesù rispose loro: «Ve l’ho detto, e non credete; le opere che io compio nel nome del Padre mio, queste danno testimonianza di me. </p>
<p class="C10 V26">Ma voi non credete perché non fate parte delle mie pecore. </p>
<p class="C10 V27">Le mie pecore ascoltano la mia voce e io le conosco ed esse mi seguono. </p>
<p class="C10 V28">Io do loro la vita eterna e non andranno perdute in eterno e nessuno le strapperà dalla mia mano. </p>
<p class="C10 V29">Il Padre mio, che me le ha date, è più grande di tutti e nessuno può strapparle dalla mano del Padre. </p>
<p class="C10 V30">Io e il Padre siamo una cosa sola». </p>
<p class="C10 V31">Di nuovo i Giudei raccolsero delle pietre per lapidarlo. </p>
<p class="C10 V32">Gesù disse loro: «Vi ho fatto vedere molte opere buone da parte del Padre: per quale di esse volete lapidarmi?». </p>
<p class="C10 V33">Gli risposero i Giudei: «Non ti lapidiamo per un’opera buona, ma per una bestemmia: perché tu, che sei uomo, ti fai Dio». </p>
<p class="C10 V34">Disse loro Gesù: «Non è forse scritto nella vostra Legge: Io ho detto: voi siete dèi? </p>
<p class="C10 V35">Ora, se essa ha chiamato dèi coloro ai quali fu rivolta la parola di Dio – e la Scrittura non può essere annullata –, </p>
<p class="C10 V36">a colui che il Padre ha consacrato e mandato nel mondo voi dite: “Tu bestemmi”, perché ho detto: “Sono Figlio di Dio”? </p>
<p class="C10 V37">Se non compio le opere del Padre mio, non credetemi; </p>
<p class="C10 V38">ma se le compio, anche se non credete a me, credete alle opere, perché sappiate e conosciate che il Padre è in me, e io nel Padre». </p>
<p class="C10 V39">Allora cercarono nuovamente di catturarlo, ma egli sfuggì dalle loro mani. </p>
<p class="C10 V40">Ritornò quindi nuovamente al di là del Giordano, nel luogo dove prima Giovanni battezzava, e qui rimase. </p>
<p class="C10 V41">Molti andarono da lui e dicevano: «Giovanni non ha compiuto nessun segno, ma tutto quello che Giovanni ha detto di costui era vero». </p>
<p class="C10 V42">E in quel luogo molti credettero in lui. </p>
<p class="C11 V1">Un certo Lazzaro di Betània, il villaggio di Maria e di Marta sua sorella, era malato. </p>
<p class="C11 V2">Maria era quella che cosparse di profumo il Signore e gli asciugò i piedi con i suoi capelli; suo fratello Lazzaro era malato. </p>
<p class="C11 V3">Le sorelle mandarono dunque a dirgli: «Signore, ecco, colui che tu ami è malato». </p>
<p class="C11 V4">All’udire questo, Gesù disse: «Questa malattia non porterà alla morte, ma è per la gloria di Dio, affinché per mezzo di essa il Figlio di Dio venga glorificato». </p>
<p class="C11 V5">Gesù amava Marta e sua sorella e Lazzaro. </p>
<p class="C11 V6">Quando sentì che era malato, rimase per due giorni nel luogo dove si trovava. </p>
<p class="C11 V7">Poi disse ai discepoli: «Andiamo di nuovo in Giudea!». </p>
<p class="C11 V8">I discepoli gli dissero: «Rabbì, poco fa i Giudei cercavano di lapidarti e tu ci vai di nuovo?». </p>
<p class="C11 V9">Gesù rispose: «Non sono forse dodici le ore del giorno? Se uno cammina di giorno, non inciampa, perché vede la luce di questo mondo; </p>
<p class="C11 V10">ma se cammina di notte, inciampa, perché la luce non è in lui». </p>
<p class="C11 V11">Disse queste cose e poi soggiunse loro: «Lazzaro, il nostro amico, si è addormentato; ma io vado a svegliarlo». </p>
<p class="C11 V12">Gli dissero allora i discepoli: «Signore, se si è addormentato, si salverà». </p>
<p class="C11 V13">Gesù aveva parlato della morte di lui; essi invece pensarono che parlasse del riposo del sonno. </p>
<p class="C11 V14">Allora Gesù disse loro apertamente: «Lazzaro è morto </p>
<p class="C11 V15">e io sono contento per voi di non essere stato là, affinché voi crediate; ma andiamo da lui!». </p>
<p class="C11 V16">Allora Tommaso, chiamato Dìdimo, disse agli altri discepoli: «Andiamo anche noi a morire con lui!». </p>
<p class="C11 V17">Quando Gesù arrivò, trovò Lazzaro che già da quattro giorni era nel sepolcro. </p>
<p class="C11 V18">Betània distava da Gerusalemme meno di tre chilometri </p>
<p class="C11 V19">e molti Giudei erano venuti da Marta e Maria a consolarle per il fratello. </p>
<p class="C11 V20">Marta dunque, come udì che veniva Gesù, gli andò incontro; Maria invece stava seduta in casa. </p>
<p class="C11 V21">Marta disse a Gesù: «Signore, se tu fossi stato qui, mio fratello non sarebbe morto! </p>
<p class="C11 V22">Ma anche ora so che qualunque cosa tu chiederai a Dio, Dio te la concederà». </p>
<p class="C11 V23">Gesù le disse: «Tuo fratello risorgerà». </p>
<p class="C11 V24">Gli rispose Marta: «So che risorgerà nella risurrezione dell’ultimo giorno». </p>
<p class="C11 V25">Gesù le disse: «Io sono la risurrezione e la vita; chi crede in me, anche se muore, vivrà; </p>
<p class="C11 V26">chiunque vive e crede in me, non morirà in eterno. Credi questo?». </p>
<p class="C11 V27">Gli rispose: «Sì, o Signore, io credo che tu sei il Cristo, il Figlio di Dio, colui che viene nel mondo». </p>
<p class="C11 V28">Dette queste parole, andò a chiamare Maria, sua sorella, e di nascosto le disse: «Il Maestro è qui e ti chiama». </p>
<p class="C11 V29">Udito questo, ella si alzò subito e andò da lui. </p>
<p class="C11 V30">Gesù non era entrato nel villaggio, ma si trovava ancora là dove Marta gli era andata incontro. </p>
<p class="C11 V31">Allora i Giudei, che erano in casa con lei a consolarla, vedendo Maria alzarsi in fretta e uscire, la seguirono, pensando che andasse a piangere al sepolcro. </p>
<p class="C11 V32">Quando Maria giunse dove si trovava Gesù, appena lo vide si gettò ai suoi piedi dicendogli: «Signore, se tu fossi stato qui, mio fratello non sarebbe morto!». </p>
<p class="C11 V33">Gesù allora, quando la vide piangere, e piangere anche i Giudei che erano venuti con lei, si commosse profondamente e, molto turbato, </p>
<p class="C11 V34">domandò: «Dove lo avete posto?». Gli dissero: «Signore, vieni a vedere!». </p>
<p class="C11 V35">Gesù scoppiò in pianto. </p>
<p class="C11 V36">Dissero allora i Giudei: «Guarda come lo amava!». </p>
<p class="C11 V37">Ma alcuni di loro dissero: «Lui, che ha aperto gli occhi al cieco, non poteva anche far sì che costui non morisse?». </p>
<p class="C11 V38">Allora Gesù, ancora una volta commosso profondamente, si recò al sepolcro: era una grotta e contro di essa era posta una pietra. </p>
<p class="C11 V39">Disse Gesù: «Togliete la pietra!». Gli rispose Marta, la sorella del morto: «Signore, manda già cattivo odore: è lì da quattro giorni». </p>
<p class="C11 V40">Le disse Gesù: «Non ti ho detto che, se crederai, vedrai la gloria di Dio?». </p>
<p class="C11 V41">Tolsero dunque la pietra. Gesù allora alzò gli occhi e disse: «Padre, ti rendo grazie perché mi hai ascoltato. </p>
<p class="C11 V42">Io sapevo che mi dai sempre ascolto, ma l’ho detto per la gente che mi sta attorno, perché credano che tu mi hai mandato». </p>
<p class="C11 V43">Detto questo, gridò a gran voce: «Lazzaro, vieni fuori!». </p>
<p class="C11 V44">Il morto uscì, i piedi e le mani legati con bende, e il viso avvolto da un sudario. Gesù disse loro: «Liberàtelo e lasciàtelo andare». </p>
<p class="C11 V45">Molti dei Giudei che erano venuti da Maria, alla vista di ciò che egli aveva compiuto, credettero in lui. </p>
<p class="C11 V46">Ma alcuni di loro andarono dai farisei e riferirono loro quello che Gesù aveva fatto. </p>
<p class="C11 V47">Allora i capi dei sacerdoti e i farisei riunirono il sinedrio e dissero: «Che cosa facciamo? Quest’uomo compie molti segni. </p>
<p class="C11 V48">Se lo lasciamo continuare così, tutti crederanno in lui, verranno i Romani e distruggeranno il nostro tempio e la nostra nazione». </p>
<p class="C11 V49">Ma uno di loro, Caifa, che era sommo sacerdote quell’anno, disse loro: «Voi non capite nulla! </p>
<p class="C11 V50">Non vi rendete conto che è conveniente per voi che un solo uomo muoia per il popolo, e non vada in rovina la nazione intera!». </p>
<p class="C11 V51">Questo però non lo disse da se stesso, ma, essendo sommo sacerdote quell’anno, profetizzò che Gesù doveva morire per la nazione; </p>
<p class="C11 V52">e non soltanto per la nazione, ma anche per riunire insieme i figli di Dio che erano dispersi. </p>
<p class="C11 V53">Da quel giorno dunque decisero di ucciderlo. </p>
<p class="C11 V54">Gesù dunque non andava più in pubblico tra i Giudei, ma da lì si ritirò nella regione vicina al deserto, in una città chiamata Èfraim, dove rimase con i discepoli. </p>
<p class="C11 V55">Era vicina la Pasqua dei Giudei e molti dalla regione salirono a Gerusalemme prima della Pasqua per purificarsi. </p>
<p class="C11 V56">Essi cercavano Gesù e, stando nel tempio, dicevano tra loro: «Che ve ne pare? Non verrà alla festa?». </p>
<p class="C11 V57">Intanto i capi dei sacerdoti e i farisei avevano dato ordine che chiunque sapesse dove si trovava lo denunciasse, perché potessero arrestarlo. </p>
<p class="C12 V1">Sei giorni prima della Pasqua, Gesù andò a Betània, dove si trovava Lazzaro, che egli aveva risuscitato dai morti. </p>
<p class="C12 V2">E qui fecero per lui una cena: Marta serviva e Lazzaro era uno dei commensali. </p>
<p class="C12 V3">Maria allora prese trecento grammi di profumo di puro nardo, assai prezioso, ne cosparse i piedi di Gesù, poi li asciugò con i suoi capelli, e tutta la casa si riempì dell’aroma di quel profumo. </p>
<p class="C12 V4">Allora Giuda Iscariota, uno dei suoi discepoli, che stava per tradirlo, disse: </p>
<p class="C12 V5">«Perché non si è venduto questo profumo per trecento denari e non si sono dati ai poveri?». </p>
<p class="C12 V6">Disse questo non perché gli importasse dei poveri, ma perché era un ladro e, siccome teneva la cassa, prendeva quello che vi mettevano dentro. </p>
<p class="C12 V7">Gesù allora disse: «Lasciala fare, perché essa lo conservi per il giorno della mia sepoltura. </p>
<p class="C12 V8">I poveri infatti li avete sempre con voi, ma non sempre avete me». </p>
<p class="C12 V9">Intanto una grande folla di Giudei venne a sapere che egli si trovava là e accorse, non solo per Gesù, ma anche per vedere Lazzaro che egli aveva risuscitato dai morti. </p>
<p class="C12 V10">I capi dei sacerdoti allora decisero di uccidere anche Lazzaro, </p>
<p class="C12 V11">perché molti Giudei se ne andavano a causa di lui e credevano in Gesù. </p>
<p class="C12 V12">Il giorno seguente, la grande folla che era venuta per la festa, udito che Gesù veniva a Gerusalemme, </p>
<p class="C12 V13">prese dei rami di palme e uscì incontro a lui gridando: «Osanna! Benedetto colui che viene nel nome del Signore, il re d’Israele!». </p>
<p class="C12 V14">Gesù, trovato un asinello, vi montò sopra, come sta scritto: </p>
<p class="C12 V15">Non temere, figlia di Sion! Ecco, il tuo re viene, seduto su un puledro d’asina. </p>
<p class="C12 V16">I suoi discepoli sul momento non compresero queste cose; ma, quando Gesù fu glorificato, si ricordarono che di lui erano state scritte queste cose e che a lui essi le avevano fatte. </p>
<p class="C12 V17">Intanto la folla, che era stata con lui quando chiamò Lazzaro fuori dal sepolcro e lo risuscitò dai morti, gli dava testimonianza. </p>
<p class="C12 V18">Anche per questo la folla gli era andata incontro, perché aveva udito che egli aveva compiuto questo segno. </p>
<p class="C12 V19">I farisei allora dissero tra loro: «Vedete che non ottenete nulla? Ecco: il mondo è andato dietro a lui!». </p>
<p class="C12 V20">Tra quelli che erano saliti per il culto durante la festa c’erano anche alcuni Greci. </p>
<p class="C12 V21">Questi si avvicinarono a Filippo, che era di Betsàida di Galilea, e gli domandarono: «Signore, vogliamo vedere Gesù». </p>
<p class="C12 V22">Filippo andò a dirlo ad Andrea, e poi Andrea e Filippo andarono a dirlo a Gesù. </p>
<p class="C12 V23">Gesù rispose loro: «È venuta l’ora che il Figlio dell’uomo sia glorificato. </p>
<p class="C12 V24">In verità, in verità io vi dico: se il chicco di grano, caduto in terra, non muore, rimane solo; se invece muore, produce molto frutto. </p>
<p class="C12 V25">Chi ama la propria vita, la perde e chi odia la propria vita in questo mondo, la conserverà per la vita eterna. </p>
<p class="C12 V26">Se uno mi vuole servire, mi segua, e dove sono io, là sarà anche il mio servitore. Se uno serve me, il Padre lo onorerà. </p>
<p class="C12 V27">Adesso l’anima mia è turbata; che cosa dirò? Padre, salvami da quest’ora? Ma proprio per questo sono giunto a quest’ora! </p>
<p class="C12 V28">Padre, glorifica il tuo nome». Venne allora una voce dal cielo: «L’ho glorificato e lo glorificherò ancora!». </p>
<p class="C12 V29">La folla, che era presente e aveva udito, diceva che era stato un tuono. Altri dicevano: «Un angelo gli ha parlato». </p>
<p class="C12 V30">Disse Gesù: «Questa voce non è venuta per me, ma per voi. </p>
<p class="C12 V31">Ora è il giudizio di questo mondo; ora il principe di questo mondo sarà gettato fuori. </p>
<p class="C12 V32">E io, quando sarò innalzato da terra, attirerò tutti a me». </p>
<p class="C12 V33">Diceva questo per indicare di quale morte doveva morire. </p>
<p class="C12 V34">Allora la folla gli rispose: «Noi abbiamo appreso dalla Legge che il Cristo rimane in eterno; come puoi dire che il Figlio dell’uomo deve essere innalzato? Chi è questo Figlio dell’uomo?». </p>
<p class="C12 V35">Allora Gesù disse loro: «Ancora per poco tempo la luce è tra voi. Camminate mentre avete la luce, perché le tenebre non vi sorprendano; chi cammina nelle tenebre non sa dove va. </p>
<p class="C12 V36">Mentre avete la luce, credete nella luce, per diventare figli della luce». Gesù disse queste cose, poi se ne andò e si nascose loro. </p>
<p class="C12 V37">Sebbene avesse compiuto segni così grandi davanti a loro, non credevano in lui, </p>
<p class="C12 V38">perché si compisse la parola detta dal profeta Isaia: Signore, chi ha creduto alla nostra parola? E la forza del Signore, a chi è stata rivelata? </p>
<p class="C12 V39">Per questo non potevano credere, poiché ancora Isaia disse: </p>
<p class="C12 V40">Ha reso ciechi i loro occhi e duro il loro cuore, perché non vedano con gli occhi e non comprendano con il cuore e non si convertano, e io li guarisca! </p>
<p class="C12 V41">Questo disse Isaia perché vide la sua gloria e parlò di lui. </p>
<p class="C12 V42">Tuttavia, anche tra i capi, molti credettero in lui, ma, a causa dei farisei, non lo dichiaravano, per non essere espulsi dalla sinagoga. </p>
<p class="C12 V43">Amavano infatti la gloria degli uomini più che la gloria di Dio. </p>
<p class="C12 V44">Gesù allora esclamò: «Chi crede in me, non crede in me ma in colui che mi ha mandato; </p>
<p class="C12 V45">chi vede me, vede colui che mi ha mandato. </p>
<p class="C12 V46">Io sono venuto nel mondo come luce, perché chiunque crede in me non rimanga nelle tenebre. </p>
<p class="C12 V47">Se qualcuno ascolta le mie parole e non le osserva, io non lo condanno; perché non sono venuto per condannare il mondo, ma per salvare il mondo. </p>
<p class="C12 V48">Chi mi rifiuta e non accoglie le mie parole, ha chi lo condanna: la parola che ho detto lo condannerà nell’ultimo giorno. </p>
<p class="C12 V49">Perché io non ho parlato da me stesso, ma il Padre, che mi ha mandato, mi ha ordinato lui di che cosa parlare e che cosa devo dire. </p>
<p class="C12 V50">E io so che il suo comandamento è vita eterna. Le cose dunque che io dico, le dico così come il Padre le ha dette a me». </p>
<p class="C13 V1">Prima della festa di Pasqua Gesù, sapendo che era venuta la sua ora di passare da questo mondo al Padre, avendo amato i suoi che erano nel mondo, li amò fino alla fine. </p>
<p class="C13 V2">Durante la cena, quando il diavolo aveva già messo in cuore a Giuda, figlio di Simone Iscariota, di tradirlo, </p>
<p class="C13 V3">Gesù, sapendo che il Padre gli aveva dato tutto nelle mani e che era venuto da Dio e a Dio ritornava, </p>
<p class="C13 V4">si alzò da tavola, depose le vesti, prese un asciugamano e se lo cinse attorno alla vita. </p>
<p class="C13 V5">Poi versò dell’acqua nel catino e cominciò a lavare i piedi dei discepoli e ad asciugarli con l’asciugamano di cui si era cinto. </p>
<p class="C13 V6">Venne dunque da Simon Pietro e questi gli disse: «Signore, tu lavi i piedi a me?». </p>
<p class="C13 V7">Rispose Gesù: «Quello che io faccio, tu ora non lo capisci; lo capirai dopo». </p>
<p class="C13 V8">Gli disse Pietro: «Tu non mi laverai i piedi in eterno!». Gli rispose Gesù: «Se non ti laverò, non avrai parte con me». </p>
<p class="C13 V9">Gli disse Simon Pietro: «Signore, non solo i miei piedi, ma anche le mani e il capo!». </p>
<p class="C13 V10">Soggiunse Gesù: «Chi ha fatto il bagno, non ha bisogno di lavarsi se non i piedi ed è tutto puro; e voi siete puri, ma non tutti». </p>
<p class="C13 V11">Sapeva infatti chi lo tradiva; per questo disse: «Non tutti siete puri». </p>
<p class="C13 V12">Quando ebbe lavato loro i piedi, riprese le sue vesti, sedette di nuovo e disse loro: «Capite quello che ho fatto per voi? </p>
<p class="C13 V13">Voi mi chiamate il Maestro e il Signore, e dite bene, perché lo sono. </p>
<p class="C13 V14">Se dunque io, il Signore e il Maestro, ho lavato i piedi a voi, anche voi dovete lavare i piedi gli uni agli altri. </p>
<p class="C13 V15">Vi ho dato un esempio, infatti, perché anche voi facciate come io ho fatto a voi. </p>
<p class="C13 V16">In verità, in verità io vi dico: un servo non è più grande del suo padrone, né un inviato è più grande di chi lo ha mandato. </p>
<p class="C13 V17">Sapendo queste cose, siete beati se le mettete in pratica. </p>
<p class="C13 V18">Non parlo di tutti voi; io conosco quelli che ho scelto, ma deve compiersi la Scrittura: Colui che mangia il mio pane ha alzato contro di me il suo calcagno. </p>
<p class="C13 V19">Ve lo dico fin d’ora, prima che accada, perché, quando sarà avvenuto, crediate che Io Sono. </p>
<p class="C13 V20">In verità, in verità io vi dico: chi accoglie colui che io manderò, accoglie me; chi accoglie me, accoglie colui che mi ha mandato». </p>
<p class="C13 V21">Dette queste cose, Gesù fu profondamente turbato e dichiarò: «In verità, in verità io vi dico: uno di voi mi tradirà». </p>
<p class="C13 V22">I discepoli si guardavano l’un l’altro, non sapendo bene di chi parlasse. </p>
<p class="C13 V23">Ora uno dei discepoli, quello che Gesù amava, si trovava a tavola al fianco di Gesù. </p>
<p class="C13 V24">Simon Pietro gli fece cenno di informarsi chi fosse quello di cui parlava. </p>
<p class="C13 V25">Ed egli, chinandosi sul petto di Gesù, gli disse: «Signore, chi è?». </p>
<p class="C13 V26">Rispose Gesù: «È colui per il quale intingerò il boccone e glielo darò». E, intinto il boccone, lo prese e lo diede a Giuda, figlio di Simone Iscariota. </p>
<p class="C13 V27">Allora, dopo il boccone, Satana entrò in lui. Gli disse dunque Gesù: «Quello che vuoi fare, fallo presto». </p>
<p class="C13 V28">Nessuno dei commensali capì perché gli avesse detto questo; </p>
<p class="C13 V29">alcuni infatti pensavano che, poiché Giuda teneva la cassa, Gesù gli avesse detto: «Compra quello che ci occorre per la festa», oppure che dovesse dare qualche cosa ai poveri. </p>
<p class="C13 V30">Egli, preso il boccone, subito uscì. Ed era notte. </p>
<p class="C13 V31">Quando fu uscito, Gesù disse: «Ora il Figlio dell’uomo è stato glorificato, e Dio è stato glorificato in lui. </p>
<p class="C13 V32">Se Dio è stato glorificato in lui, anche Dio lo glorificherà da parte sua e lo glorificherà subito. </p>
<p class="C13 V33">Figlioli, ancora per poco sono con voi; voi mi cercherete ma, come ho detto ai Giudei, ora lo dico anche a voi: dove vado io, voi non potete venire. </p>
<p class="C13 V34">Vi do un comandamento nuovo: che vi amiate gli uni gli altri. Come io ho amato voi, così amatevi anche voi gli uni gli altri. </p>
<p class="C13 V35">Da questo tutti sapranno che siete miei discepoli: se avete amore gli uni per gli altri». </p>
<p class="C13 V36">Simon Pietro gli disse: «Signore, dove vai?». Gli rispose Gesù: «Dove io vado, tu per ora non puoi seguirmi; mi seguirai più tardi». </p>
<p class="C13 V37">Pietro disse: «Signore, perché non posso seguirti ora? Darò la mia vita per te!». </p>
<p class="C13 V38">Rispose Gesù: «Darai la tua vita per me? In verità, in verità io ti dico: non canterà il gallo, prima che tu non m’abbia rinnegato tre volte. </p>
<p class="C14 V1">Non sia turbato il vostro cuore. Abbiate fede in Dio e abbiate fede anche in me. </p>
<p class="C14 V2">Nella casa del Padre mio vi sono molte dimore. Se no, vi avrei mai detto: “Vado a prepararvi un posto”? </p>
<p class="C14 V3">Quando sarò andato e vi avrò preparato un posto, verrò di nuovo e vi prenderò con me, perché dove sono io siate anche voi. </p>
<p class="C14 V4">E del luogo dove io vado, conoscete la via». </p>
<p class="C14 V5">Gli disse Tommaso: «Signore, non sappiamo dove vai; come possiamo conoscere la via?». </p>
<p class="C14 V6">Gli disse Gesù: «Io sono la via, la verità e la vita. Nessuno viene al Padre se non per mezzo di me. </p>
<p class="C14 V7">Se avete conosciuto me, conoscerete anche il Padre mio: fin da ora lo conoscete e lo avete veduto». </p>
<p class="C14 V8">Gli disse Filippo: «Signore, mostraci il Padre e ci basta». </p>
<p class="C14 V9">Gli rispose Gesù: «Da tanto tempo sono con voi e tu non mi hai conosciuto, Filippo? Chi ha visto me, ha visto il Padre. Come puoi tu dire: “Mostraci il Padre”? </p>
<p class="C14 V10">Non credi che io sono nel Padre e il Padre è in me? Le parole che io vi dico, non le dico da me stesso; ma il Padre, che rimane in me, compie le sue opere. </p>
<p class="C14 V11">Credete a me: io sono nel Padre e il Padre è in me. Se non altro, credetelo per le opere stesse. </p>
<p class="C14 V12">In verità, in verità io vi dico: chi crede in me, anch’egli compirà le opere che io compio e ne compirà di più grandi di queste, perché io vado al Padre. </p>
<p class="C14 V13">E qualunque cosa chiederete nel mio nome, la farò, perché il Padre sia glorificato nel Figlio. </p>
<p class="C14 V14">Se mi chiederete qualche cosa nel mio nome, io la farò. </p>
<p class="C14 V15">Se mi amate, osserverete i miei comandamenti; </p>
<p class="C14 V16">e io pregherò il Padre ed egli vi darà un altro Paràclito perché rimanga con voi per sempre, </p>
<p class="C14 V17">lo Spirito della verità, che il mondo non può ricevere perché non lo vede e non lo conosce. Voi lo conoscete perché egli rimane presso di voi e sarà in voi. </p>
<p class="C14 V18">Non vi lascerò orfani: verrò da voi. </p>
<p class="C14 V19">Ancora un poco e il mondo non mi vedrà più; voi invece mi vedrete, perché io vivo e voi vivrete. </p>
<p class="C14 V20">In quel giorno voi saprete che io sono nel Padre mio e voi in me e io in voi. </p>
<p class="C14 V21">Chi accoglie i miei comandamenti e li osserva, questi è colui che mi ama. Chi ama me sarà amato dal Padre mio e anch’io lo amerò e mi manifesterò a lui». </p>
<p class="C14 V22">Gli disse Giuda, non l’Iscariota: «Signore, come è accaduto che devi manifestarti a noi, e non al mondo?». </p>
<p class="C14 V23">Gli rispose Gesù: «Se uno mi ama, osserverà la mia parola e il Padre mio lo amerà e noi verremo a lui e prenderemo dimora presso di lui. </p>
<p class="C14 V24">Chi non mi ama, non osserva le mie parole; e la parola che voi ascoltate non è mia, ma del Padre che mi ha mandato. </p>
<p class="C14 V25">Vi ho detto queste cose mentre sono ancora presso di voi. </p>
<p class="C14 V26">Ma il Paràclito, lo Spirito Santo che il Padre manderà nel mio nome, lui vi insegnerà ogni cosa e vi ricorderà tutto ciò che io vi ho detto. </p>
<p class="C14 V27">Vi lascio la pace, vi do la mia pace. Non come la dà il mondo, io la do a voi. Non sia turbato il vostro cuore e non abbia timore. </p>
<p class="C14 V28">Avete udito che vi ho detto: “Vado e tornerò da voi”. Se mi amaste, vi rallegrereste che io vado al Padre, perché il Padre è più grande di me. </p>
<p class="C14 V29">Ve l’ho detto ora, prima che avvenga, perché, quando avverrà, voi crediate. </p>
<p class="C14 V30">Non parlerò più a lungo con voi, perché viene il principe del mondo; contro di me non può nulla, </p>
<p class="C14 V31">ma bisogna che il mondo sappia che io amo il Padre, e come il Padre mi ha comandato, così io agisco. Alzatevi, andiamo via di qui». </p>
<p class="C15 V1">«Io sono la vite vera e il Padre mio è l’agricoltore. </p>
<p class="C15 V2">Ogni tralcio che in me non porta frutto, lo taglia, e ogni tralcio che porta frutto, lo pota perché porti più frutto. </p>
<p class="C15 V3">Voi siete già puri, a causa della parola che vi ho annunciato. </p>
<p class="C15 V4">Rimanete in me e io in voi. Come il tralcio non può portare frutto da se stesso se non rimane nella vite, così neanche voi se non rimanete in me. </p>
<p class="C15 V5">Io sono la vite, voi i tralci. Chi rimane in me, e io in lui, porta molto frutto, perché senza di me non potete far nulla. </p>
<p class="C15 V6">Chi non rimane in me viene gettato via come il tralcio e secca; poi lo raccolgono, lo gettano nel fuoco e lo bruciano. </p>
<p class="C15 V7">Se rimanete in me e le mie parole rimangono in voi, chiedete quello che volete e vi sarà fatto. </p>
<p class="C15 V8">In questo è glorificato il Padre mio: che portiate molto frutto e diventiate miei discepoli. </p>
<p class="C15 V9">Come il Padre ha amato me, anche io ho amato voi. Rimanete nel mio amore. </p>
<p class="C15 V10">Se osserverete i miei comandamenti, rimarrete nel mio amore, come io ho osservato i comandamenti del Padre mio e rimango nel suo amore. </p>
<p class="C15 V11">Vi ho detto queste cose perché la mia gioia sia in voi e la vostra gioia sia piena. </p>
<p class="C15 V12">Questo è il mio comandamento: che vi amiate gli uni gli altri come io ho amato voi. </p>
<p class="C15 V13">Nessuno ha un amore più grande di questo: dare la sua vita per i propri amici. </p>
<p class="C15 V14">Voi siete miei amici, se fate ciò che io vi comando. </p>
<p class="C15 V15">Non vi chiamo più servi, perché il servo non sa quello che fa il suo padrone; ma vi ho chiamato amici, perché tutto ciò che ho udito dal Padre mio l’ho fatto conoscere a voi. </p>
<p class="C15 V16">Non voi avete scelto me, ma io ho scelto voi e vi ho costituiti perché andiate e portiate frutto e il vostro frutto rimanga; perché tutto quello che chiederete al Padre nel mio nome, ve lo conceda. </p>
<p class="C15 V17">Questo vi comando: che vi amiate gli uni gli altri. </p>
<p class="C15 V18">Se il mondo vi odia, sappiate che prima di voi ha odiato me. </p>
<p class="C15 V19">Se foste del mondo, il mondo amerebbe ciò che è suo; poiché invece non siete del mondo, ma vi ho scelti io dal mondo, per questo il mondo vi odia. </p>
<p class="C15 V20">Ricordatevi della parola che io vi ho detto: “Un servo non è più grande del suo padrone”. Se hanno perseguitato me, perseguiteranno anche voi; se hanno osservato la mia parola, osserveranno anche la vostra. </p>
<p class="C15 V21">Ma faranno a voi tutto questo a causa del mio nome, perché non conoscono colui che mi ha mandato. </p>
<p class="C15 V22">Se io non fossi venuto e non avessi parlato loro, non avrebbero alcun peccato; ma ora non hanno scusa per il loro peccato. </p>
<p class="C15 V23">Chi odia me, odia anche il Padre mio. </p>
<p class="C15 V24">Se non avessi compiuto in mezzo a loro opere che nessun altro ha mai compiuto, non avrebbero alcun peccato; ora invece hanno visto e hanno odiato me e il Padre mio. </p>
<p class="C15 V25">Ma questo, perché si compisse la parola che sta scritta nella loro Legge: Mi hanno odiato senza ragione. </p>
<p class="C15 V26">Quando verrà il Paràclito, che io vi manderò dal Padre, lo Spirito della verità che procede dal Padre, egli darà testimonianza di me; </p>
<p class="C15 V27">e anche voi date testimonianza, perché siete con me fin dal principio. </p>
<p class="C16 V1">Vi ho detto queste cose perché non abbiate a scandalizzarvi. </p>
<p class="C16 V2">Vi scacceranno dalle sinagoghe; anzi, viene l’ora in cui chiunque vi ucciderà crederà di rendere culto a Dio. </p>
<p class="C16 V3">E faranno ciò, perché non hanno conosciuto né il Padre né me. </p>
<p class="C16 V4">Ma vi ho detto queste cose affinché, quando verrà la loro ora, ve ne ricordiate, perché io ve l’ho detto. Non ve l’ho detto dal principio, perché ero con voi. </p>
<p class="C16 V5">Ora però vado da colui che mi ha mandato e nessuno di voi mi domanda: “Dove vai?”. </p>
<p class="C16 V6">Anzi, perché vi ho detto questo, la tristezza ha riempito il vostro cuore. </p>
<p class="C16 V7">Ma io vi dico la verità: è bene per voi che io me ne vada, perché, se non me ne vado, non verrà a voi il Paràclito; se invece me ne vado, lo manderò a voi. </p>
<p class="C16 V8">E quando sarà venuto, dimostrerà la colpa del mondo riguardo al peccato, alla giustizia e al giudizio. </p>
<p class="C16 V9">Riguardo al peccato, perché non credono in me; </p>
<p class="C16 V10">riguardo alla giustizia, perché vado al Padre e non mi vedrete più; </p>
<p class="C16 V11">riguardo al giudizio, perché il principe di questo mondo è già condannato. </p>
<p class="C16 V12">Molte cose ho ancora da dirvi, ma per il momento non siete capaci di portarne il peso. </p>
<p class="C16 V13">Quando verrà lui, lo Spirito della verità, vi guiderà a tutta la verità, perché non parlerà da se stesso, ma dirà tutto ciò che avrà udito e vi annuncerà le cose future. </p>
<p class="C16 V14">Egli mi glorificherà, perché prenderà da quel che è mio e ve lo annuncerà. </p>
<p class="C16 V15">Tutto quello che il Padre possiede è mio; per questo ho detto che prenderà da quel che è mio e ve lo annuncerà. </p>
<p class="C16 V16">Un poco e non mi vedrete più; un poco ancora e mi vedrete». </p>
<p class="C16 V17">Allora alcuni dei suoi discepoli dissero tra loro: «Che cos’è questo che ci dice: “Un poco e non mi vedrete; un poco ancora e mi vedrete”, e: “Io me ne vado al Padre”?». </p>
<p class="C16 V18">Dicevano perciò: «Che cos’è questo “un poco”, di cui parla? Non comprendiamo quello che vuol dire». </p>
<p class="C16 V19">Gesù capì che volevano interrogarlo e disse loro: «State indagando tra voi perché ho detto: “Un poco e non mi vedrete; un poco ancora e mi vedrete”? </p>
<p class="C16 V20">In verità, in verità io vi dico: voi piangerete e gemerete, ma il mondo si rallegrerà. Voi sarete nella tristezza, ma la vostra tristezza si cambierà in gioia. </p>
<p class="C16 V21">La donna, quando partorisce, è nel dolore, perché è venuta la sua ora; ma, quando ha dato alla luce il bambino, non si ricorda più della sofferenza, per la gioia che è venuto al mondo un uomo. </p>
<p class="C16 V22">Così anche voi, ora, siete nel dolore; ma vi vedrò di nuovo e il vostro cuore si rallegrerà e nessuno potrà togliervi la vostra gioia. </p>
<p class="C16 V23">Quel giorno non mi domanderete più nulla. In verità, in verità io vi dico: se chiederete qualche cosa al Padre nel mio nome, egli ve la darà. </p>
<p class="C16 V24">Finora non avete chiesto nulla nel mio nome. Chiedete e otterrete, perché la vostra gioia sia piena. </p>
<p class="C16 V25">Queste cose ve le ho dette in modo velato, ma viene l’ora in cui non vi parlerò più in modo velato e apertamente vi parlerò del Padre. </p>
<p class="C16 V26">In quel giorno chiederete nel mio nome e non vi dico che pregherò il Padre per voi: </p>
<p class="C16 V27">il Padre stesso infatti vi ama, perché voi avete amato me e avete creduto che io sono uscito da Dio. </p>
<p class="C16 V28">Sono uscito dal Padre e sono venuto nel mondo; ora lascio di nuovo il mondo e vado al Padre». </p>
<p class="C16 V29">Gli dicono i suoi discepoli: «Ecco, ora parli apertamente e non più in modo velato. </p>
<p class="C16 V30">Ora sappiamo che tu sai tutto e non hai bisogno che alcuno t’interroghi. Per questo crediamo che sei uscito da Dio». </p>
<p class="C16 V31">Rispose loro Gesù: «Adesso credete? </p>
<p class="C16 V32">Ecco, viene l’ora, anzi è già venuta, in cui vi disperderete ciascuno per conto suo e mi lascerete solo; ma io non sono solo, perché il Padre è con me. </p>
<p class="C16 V33">Vi ho detto questo perché abbiate pace in me. Nel mondo avete tribolazioni, ma abbiate coraggio: io ho vinto il mondo!». </p>
<p class="C17 V1">Così parlò Gesù. Poi, alzàti gli occhi al cielo, disse: «Padre, è venuta l’ora: glorifica il Figlio tuo perché il Figlio glorifichi te. </p>
<p class="C17 V2">Tu gli hai dato potere su ogni essere umano, perché egli dia la vita eterna a tutti coloro che gli hai dato. </p>
<p class="C17 V3">Questa è la vita eterna: che conoscano te, l’unico vero Dio, e colui che hai mandato, Gesù Cristo. </p>
<p class="C17 V4">Io ti ho glorificato sulla terra, compiendo l’opera che mi hai dato da fare. </p>
<p class="C17 V5">E ora, Padre, glorificami davanti a te con quella gloria che io avevo presso di te prima che il mondo fosse. </p>
<p class="C17 V6">Ho manifestato il tuo nome agli uomini che mi hai dato dal mondo. Erano tuoi e li hai dati a me, ed essi hanno osservato la tua parola. </p>
<p class="C17 V7">Ora essi sanno che tutte le cose che mi hai dato vengono da te, </p>
<p class="C17 V8">perché le parole che hai dato a me io le ho date a loro. Essi le hanno accolte e sanno veramente che sono uscito da te e hanno creduto che tu mi hai mandato. </p>
<p class="C17 V9">Io prego per loro; non prego per il mondo, ma per coloro che tu mi hai dato, perché sono tuoi. </p>
<p class="C17 V10">Tutte le cose mie sono tue, e le tue sono mie, e io sono glorificato in loro. </p>
<p class="C17 V11">Io non sono più nel mondo; essi invece sono nel mondo, e io vengo a te. Padre santo, custodiscili nel tuo nome, quello che mi hai dato, perché siano una sola cosa, come noi. </p>
<p class="C17 V12">Quand’ero con loro, io li custodivo nel tuo nome, quello che mi hai dato, e li ho conservati, e nessuno di loro è andato perduto, tranne il figlio della perdizione, perché si compisse la Scrittura. </p>
<p class="C17 V13">Ma ora io vengo a te e dico questo mentre sono nel mondo, perché abbiano in se stessi la pienezza della mia gioia. </p>
<p class="C17 V14">Io ho dato loro la tua parola e il mondo li ha odiati, perché essi non sono del mondo, come io non sono del mondo. </p>
<p class="C17 V15">Non prego che tu li tolga dal mondo, ma che tu li custodisca dal Maligno. </p>
<p class="C17 V16">Essi non sono del mondo, come io non sono del mondo. </p>
<p class="C17 V17">Consacrali nella verità. La tua parola è verità. </p>
<p class="C17 V18">Come tu hai mandato me nel mondo, anche io ho mandato loro nel mondo; </p>
<p class="C17 V19">per loro io consacro me stesso, perché siano anch’essi consacrati nella verità. </p>
<p class="C17 V20">Non prego solo per questi, ma anche per quelli che crederanno in me mediante la loro parola: </p>
<p class="C17 V21">perché tutti siano una sola cosa; come tu, Padre, sei in me e io in te, siano anch’essi in noi, perché il mondo creda che tu mi hai mandato. </p>
<p class="C17 V22">E la gloria che tu hai dato a me, io l’ho data a loro, perché siano una sola cosa come noi siamo una sola cosa. </p>
<p class="C17 V23">Io in loro e tu in me, perché siano perfetti nell’unità e il mondo conosca che tu mi hai mandato e che li hai amati come hai amato me. </p>
<p class="C17 V24">Padre, voglio che quelli che mi hai dato siano anch’essi con me dove sono io, perché contemplino la mia gloria, quella che tu mi hai dato; poiché mi hai amato prima della creazione del mondo. </p>
<p class="C17 V25">Padre giusto, il mondo non ti ha conosciuto, ma io ti ho conosciuto, e questi hanno conosciuto che tu mi hai mandato. </p>
<p class="C17 V26">E io ho fatto conoscere loro il tuo nome e lo farò conoscere, perché l’amore con il quale mi hai amato sia in essi e io in loro». </p>
<p class="C18 V1">Dopo aver detto queste cose, Gesù uscì con i suoi discepoli al di là del torrente Cedron, dove c’era un giardino, nel quale entrò con i suoi discepoli. </p>
<p class="C18 V2">Anche Giuda, il traditore, conosceva quel luogo, perché Gesù spesso si era trovato là con i suoi discepoli. </p>
<p class="C18 V3">Giuda dunque vi andò, dopo aver preso un gruppo di soldati e alcune guardie fornite dai capi dei sacerdoti e dai farisei, con lanterne, fiaccole e armi. </p>
<p class="C18 V4">Gesù allora, sapendo tutto quello che doveva accadergli, si fece innanzi e disse loro: «Chi cercate?». </p>
<p class="C18 V5">Gli risposero: «Gesù, il Nazareno». Disse loro Gesù: «Sono io!». Vi era con loro anche Giuda, il traditore. </p>
<p class="C18 V6">Appena disse loro «Sono io», indietreggiarono e caddero a terra. </p>
<p class="C18 V7">Domandò loro di nuovo: «Chi cercate?». Risposero: «Gesù, il Nazareno». </p>
<p class="C18 V8">Gesù replicò: «Vi ho detto: sono io. Se dunque cercate me, lasciate che questi se ne vadano», </p>
<p class="C18 V9">perché si compisse la parola che egli aveva detto: «Non ho perduto nessuno di quelli che mi hai dato». </p>
<p class="C18 V10">Allora Simon Pietro, che aveva una spada, la trasse fuori, colpì il servo del sommo sacerdote e gli tagliò l’orecchio destro. Quel servo si chiamava Malco. </p>
<p class="C18 V11">Gesù allora disse a Pietro: «Rimetti la spada nel fodero: il calice che il Padre mi ha dato, non dovrò berlo?». </p>
<p class="C18 V12">Allora i soldati, con il comandante e le guardie dei Giudei, catturarono Gesù, lo legarono </p>
<p class="C18 V13">e lo condussero prima da Anna: egli infatti era suocero di Caifa, che era sommo sacerdote quell’anno. </p>
<p class="C18 V14">Caifa era quello che aveva consigliato ai Giudei: «È conveniente che un solo uomo muoia per il popolo». </p>
<p class="C18 V15">Intanto Simon Pietro seguiva Gesù insieme a un altro discepolo. Questo discepolo era conosciuto dal sommo sacerdote ed entrò con Gesù nel cortile del sommo sacerdote. </p>
<p class="C18 V16">Pietro invece si fermò fuori, vicino alla porta. Allora quell’altro discepolo, noto al sommo sacerdote, tornò fuori, parlò alla portinaia e fece entrare Pietro. </p>
<p class="C18 V17">E la giovane portinaia disse a Pietro: «Non sei anche tu uno dei discepoli di quest’uomo?». Egli rispose: «Non lo sono». </p>
<p class="C18 V18">Intanto i servi e le guardie avevano acceso un fuoco, perché faceva freddo, e si scaldavano; anche Pietro stava con loro e si scaldava. </p>
<p class="C18 V19">Il sommo sacerdote, dunque, interrogò Gesù riguardo ai suoi discepoli e al suo insegnamento. </p>
<p class="C18 V20">Gesù gli rispose: «Io ho parlato al mondo apertamente; ho sempre insegnato nella sinagoga e nel tempio, dove tutti i Giudei si riuniscono, e non ho mai detto nulla di nascosto. </p>
<p class="C18 V21">Perché interroghi me? Interroga quelli che hanno udito ciò che ho detto loro; ecco, essi sanno che cosa ho detto». </p>
<p class="C18 V22">Appena detto questo, una delle guardie presenti diede uno schiaffo a Gesù, dicendo: «Così rispondi al sommo sacerdote?». </p>
<p class="C18 V23">Gli rispose Gesù: «Se ho parlato male, dimostrami dov’è il male. Ma se ho parlato bene, perché mi percuoti?». </p>
<p class="C18 V24">Allora Anna lo mandò, con le mani legate, a Caifa, il sommo sacerdote. </p>
<p class="C18 V25">Intanto Simon Pietro stava lì a scaldarsi. Gli dissero: «Non sei anche tu uno dei suoi discepoli?». Egli lo negò e disse: «Non lo sono». </p>
<p class="C18 V26">Ma uno dei servi del sommo sacerdote, parente di quello a cui Pietro aveva tagliato l’orecchio, disse: «Non ti ho forse visto con lui nel giardino?». </p>
<p class="C18 V27">Pietro negò di nuovo, e subito un gallo cantò. </p>
<p class="C18 V28">Condussero poi Gesù dalla casa di Caifa nel pretorio. Era l’alba ed essi non vollero entrare nel pretorio, per non contaminarsi e poter mangiare la Pasqua. </p>
<p class="C18 V29">Pilato dunque uscì verso di loro e domandò: «Che accusa portate contro quest’uomo?». </p>
<p class="C18 V30">Gli risposero: «Se costui non fosse un malfattore, non te l’avremmo consegnato». </p>
<p class="C18 V31">Allora Pilato disse loro: «Prendetelo voi e giudicatelo secondo la vostra Legge!». Gli risposero i Giudei: «A noi non è consentito mettere a morte nessuno». </p>
<p class="C18 V32">Così si compivano le parole che Gesù aveva detto, indicando di quale morte doveva morire. </p>
<p class="C18 V33">Pilato allora rientrò nel pretorio, fece chiamare Gesù e gli disse: «Sei tu il re dei Giudei?». </p>
<p class="C18 V34">Gesù rispose: «Dici questo da te, oppure altri ti hanno parlato di me?». </p>
<p class="C18 V35">Pilato disse: «Sono forse io Giudeo? La tua gente e i capi dei sacerdoti ti hanno consegnato a me. Che cosa hai fatto?». </p>
<p class="C18 V36">Rispose Gesù: «Il mio regno non è di questo mondo; se il mio regno fosse di questo mondo, i miei servitori avrebbero combattuto perché non fossi consegnato ai Giudei; ma il mio regno non è di quaggiù». </p>
<p class="C18 V37">Allora Pilato gli disse: «Dunque tu sei re?». Rispose Gesù: «Tu lo dici: io sono re. Per questo io sono nato e per questo sono venuto nel mondo: per dare testimonianza alla verità. Chiunque è dalla verità, ascolta la mia voce». </p>
<p class="C18 V38">Gli dice Pilato: «Che cos’è la verità?». E, detto questo, uscì di nuovo verso i Giudei e disse loro: «Io non trovo in lui colpa alcuna. </p>
<p class="C18 V39">Vi è tra voi l’usanza che, in occasione della Pasqua, io rimetta uno in libertà per voi: volete dunque che io rimetta in libertà per voi il re dei Giudei?». </p>
<p class="C18 V40">Allora essi gridarono di nuovo: «Non costui, ma Barabba!». Barabba era un brigante. </p>
<p class="C19 V1">Allora Pilato fece prendere Gesù e lo fece flagellare. </p>
<p class="C19 V2">E i soldati, intrecciata una corona di spine, gliela posero sul capo e gli misero addosso un mantello di porpora. </p>
<p class="C19 V3">Poi gli si avvicinavano e dicevano: «Salve, re dei Giudei!». E gli davano schiaffi. </p>
<p class="C19 V4">Pilato uscì fuori di nuovo e disse loro: «Ecco, io ve lo conduco fuori, perché sappiate che non trovo in lui colpa alcuna». </p>
<p class="C19 V5">Allora Gesù uscì, portando la corona di spine e il mantello di porpora. E Pilato disse loro: «Ecco l’uomo!». </p>
<p class="C19 V6">Come lo videro, i capi dei sacerdoti e le guardie gridarono: «Crocifiggilo! Crocifiggilo!». Disse loro Pilato: «Prendetelo voi e crocifiggetelo; io in lui non trovo colpa». </p>
<p class="C19 V7">Gli risposero i Giudei: «Noi abbiamo una Legge e secondo la Legge deve morire, perché si è fatto Figlio di Dio». </p>
<p class="C19 V8">All’udire queste parole, Pilato ebbe ancor più paura. </p>
<p class="C19 V9">Entrò di nuovo nel pretorio e disse a Gesù: «Di dove sei tu?». Ma Gesù non gli diede risposta. </p>
<p class="C19 V10">Gli disse allora Pilato: «Non mi parli? Non sai che ho il potere di metterti in libertà e il potere di metterti in croce?». </p>
<p class="C19 V11">Gli rispose Gesù: «Tu non avresti alcun potere su di me, se ciò non ti fosse stato dato dall’alto. Per questo chi mi ha consegnato a te ha un peccato più grande». </p>
<p class="C19 V12">Da quel momento Pilato cercava di metterlo in libertà. Ma i Giudei gridarono: «Se liberi costui, non sei amico di Cesare! Chiunque si fa re si mette contro Cesare». </p>
<p class="C19 V13">Udite queste parole, Pilato fece condurre fuori Gesù e sedette in tribunale, nel luogo chiamato Litòstroto, in ebraico Gabbatà. </p>
<p class="C19 V14">Era la Parasceve della Pasqua, verso mezzogiorno. Pilato disse ai Giudei: «Ecco il vostro re!». </p>
<p class="C19 V15">Ma quelli gridarono: «Via! Via! Crocifiggilo!». Disse loro Pilato: «Metterò in croce il vostro re?». Risposero i capi dei sacerdoti: «Non abbiamo altro re che Cesare». </p>
<p class="C19 V16">Allora lo consegnò loro perché fosse crocifisso. Essi presero Gesù </p>
<p class="C19 V17">ed egli, portando la croce, si avviò verso il luogo detto del Cranio, in ebraico Gòlgota, </p>
<p class="C19 V18">dove lo crocifissero e con lui altri due, uno da una parte e uno dall’altra, e Gesù in mezzo. </p>
<p class="C19 V19">Pilato compose anche l’iscrizione e la fece porre sulla croce; vi era scritto: «Gesù il Nazareno, il re dei Giudei». </p>
<p class="C19 V20">Molti Giudei lessero questa iscrizione, perché il luogo dove Gesù fu crocifisso era vicino alla città; era scritta in ebraico, in latino e in greco. </p>
<p class="C19 V21">I capi dei sacerdoti dei Giudei dissero allora a Pilato: «Non scrivere: “Il re dei Giudei”, ma: “Costui ha detto: Io sono il re dei Giudei”». </p>
<p class="C19 V22">Rispose Pilato: «Quel che ho scritto, ho scritto». </p>
<p class="C19 V23">I soldati poi, quando ebbero crocifisso Gesù, presero le sue vesti, ne fecero quattro parti – una per ciascun soldato – e la tunica. Ma quella tunica era senza cuciture, tessuta tutta d’un pezzo da cima a fondo. </p>
<p class="C19 V24">Perciò dissero tra loro: «Non stracciamola, ma tiriamo a sorte a chi tocca». Così si compiva la Scrittura, che dice: Si sono divisi tra loro le mie vesti e sulla mia tunica hanno gettato la sorte. E i soldati fecero così. </p>
<p class="C19 V25">Stavano presso la croce di Gesù sua madre, la sorella di sua madre, Maria madre di Clèopa e Maria di Màgdala. </p>
<p class="C19 V26">Gesù allora, vedendo la madre e accanto a lei il discepolo che egli amava, disse alla madre: «Donna, ecco tuo figlio!». </p>
<p class="C19 V27">Poi disse al discepolo: «Ecco tua madre!». E da quell’ora il discepolo l’accolse con sé. </p>
<p class="C19 V28">Dopo questo, Gesù, sapendo che ormai tutto era compiuto, affinché si compisse la Scrittura, disse: «Ho sete». </p>
<p class="C19 V29">Vi era lì un vaso pieno di aceto; posero perciò una spugna, imbevuta di aceto, in cima a una canna e gliela accostarono alla bocca. </p>
<p class="C19 V30">Dopo aver preso l’aceto, Gesù disse: «È compiuto!». E, chinato il capo, consegnò lo spirito. </p>
<p class="C19 V31">Era il giorno della Parasceve e i Giudei, perché i corpi non rimanessero sulla croce durante il sabato – era infatti un giorno solenne quel sabato –, chiesero a Pilato che fossero spezzate loro le gambe e fossero portati via. </p>
<p class="C19 V32">Vennero dunque i soldati e spezzarono le gambe all’uno e all’altro che erano stati crocifissi insieme con lui. </p>
<p class="C19 V33">Venuti però da Gesù, vedendo che era già morto, non gli spezzarono le gambe, </p>
<p class="C19 V34">ma uno dei soldati con una lancia gli colpì il fianco, e subito ne uscì sangue e acqua. </p>
<p class="C19 V35">Chi ha visto ne dà testimonianza e la sua testimonianza è vera; egli sa che dice il vero, perché anche voi crediate. </p>
<p class="C19 V36">Questo infatti avvenne perché si compisse la Scrittura: Non gli sarà spezzato alcun osso. </p>
<p class="C19 V37">E un altro passo della Scrittura dice ancora: Volgeranno lo sguardo a colui che hanno trafitto. </p>
<p class="C19 V38">Dopo questi fatti Giuseppe di Arimatea, che era discepolo di Gesù, ma di nascosto, per timore dei Giudei, chiese a Pilato di prendere il corpo di Gesù. Pilato lo concesse. Allora egli andò e prese il corpo di Gesù. </p>
<p class="C19 V39">Vi andò anche Nicodèmo – quello che in precedenza era andato da lui di notte – e portò circa trenta chili di una mistura di mirra e di àloe. </p>
<p class="C19 V40">Essi presero allora il corpo di Gesù e lo avvolsero con teli, insieme ad aromi, come usano fare i Giudei per preparare la sepoltura. </p>
<p class="C19 V41">Ora, nel luogo dove era stato crocifisso, vi era un giardino e nel giardino un sepolcro nuovo, nel quale nessuno era stato ancora posto. </p>
<p class="C19 V42">Là dunque, poiché era il giorno della Parasceve dei Giudei e dato che il sepolcro era vicino, posero Gesù. </p>
<p class="C20 V1">Il primo giorno della settimana, Maria di Màgdala si recò al sepolcro di mattino, quando era ancora buio, e vide che la pietra era stata tolta dal sepolcro. </p>
<p class="C20 V2">Corse allora e andò da Simon Pietro e dall’altro discepolo, quello che Gesù amava, e disse loro: «Hanno portato via il Signore dal sepolcro e non sappiamo dove l’hanno posto!». </p>
<p class="C20 V3">Pietro allora uscì insieme all’altro discepolo e si recarono al sepolcro. </p>
<p class="C20 V4">Correvano insieme tutti e due, ma l’altro discepolo corse più veloce di Pietro e giunse per primo al sepolcro. </p>
<p class="C20 V5">Si chinò, vide i teli posati là, ma non entrò. </p>
<p class="C20 V6">Giunse intanto anche Simon Pietro, che lo seguiva, ed entrò nel sepolcro e osservò i teli posati là, </p>
<p class="C20 V7">e il sudario – che era stato sul suo capo – non posato là con i teli, ma avvolto in un luogo a parte. </p>
<p class="C20 V8">Allora entrò anche l’altro discepolo, che era giunto per primo al sepolcro, e vide e credette. </p>
<p class="C20 V9">Infatti non avevano ancora compreso la Scrittura, che cioè egli doveva risorgere dai morti. </p>
<p class="C20 V10">I discepoli perciò se ne tornarono di nuovo a casa. </p>
<p class="C20 V11">Maria invece stava all’esterno, vicino al sepolcro, e piangeva. Mentre piangeva, si chinò verso il sepolcro </p>
<p class="C20 V12">e vide due angeli in bianche vesti, seduti l’uno dalla parte del capo e l’altro dei piedi, dove era stato posto il corpo di Gesù. </p>
<p class="C20 V13">Ed essi le dissero: «Donna, perché piangi?». Rispose loro: «Hanno portato via il mio Signore e non so dove l’hanno posto». </p>
<p class="C20 V14">Detto questo, si voltò indietro e vide Gesù, in piedi; ma non sapeva che fosse Gesù. </p>
<p class="C20 V15">Le disse Gesù: «Donna, perché piangi? Chi cerchi?». Ella, pensando che fosse il custode del giardino, gli disse: «Signore, se l’hai portato via tu, dimmi dove l’hai posto e io andrò a prenderlo». </p>
<p class="C20 V16">Gesù le disse: «Maria!». Ella si voltò e gli disse in ebraico: «Rabbunì!» – che significa: «Maestro!». </p>
<p class="C20 V17">Gesù le disse: «Non mi trattenere, perché non sono ancora salito al Padre; ma va’ dai miei fratelli e di’ loro: “Salgo al Padre mio e Padre vostro, Dio mio e Dio vostro”». </p>
<p class="C20 V18">Maria di Màgdala andò ad annunciare ai discepoli: «Ho visto il Signore!» e ciò che le aveva detto. </p>
<p class="C20 V19">La sera di quel giorno, il primo della settimana, mentre erano chiuse le porte del luogo dove si trovavano i discepoli per timore dei Giudei, venne Gesù, stette in mezzo e disse loro: «Pace a voi!». </p>
<p class="C20 V20">Detto questo, mostrò loro le mani e il fianco. E i discepoli gioirono al vedere il Signore. </p>
<p class="C20 V21">Gesù disse loro di nuovo: «Pace a voi! Come il Padre ha mandato me, anche io mando voi». </p>
<p class="C20 V22">Detto questo, soffiò e disse loro: «Ricevete lo Spirito Santo. </p>
<p class="C20 V23">A coloro a cui perdonerete i peccati, saranno perdonati; a coloro a cui non perdonerete, non saranno perdonati». </p>
<p class="C20 V24">Tommaso, uno dei Dodici, chiamato Dìdimo, non era con loro quando venne Gesù. </p>
<p class="C20 V25">Gli dicevano gli altri discepoli: «Abbiamo visto il Signore!». Ma egli disse loro: «Se non vedo nelle sue mani il segno dei chiodi e non metto il mio dito nel segno dei chiodi e non metto la mia mano nel suo fianco, io non credo». </p>
<p class="C20 V26">Otto giorni dopo i discepoli erano di nuovo in casa e c’era con loro anche Tommaso. Venne Gesù, a porte chiuse, stette in mezzo e disse: «Pace a voi!». </p>
<p class="C20 V27">Poi disse a Tommaso: «Metti qui il tuo dito e guarda le mie mani; tendi la tua mano e mettila nel mio fianco; e non essere incredulo, ma credente!». </p>
<p class="C20 V28">Gli rispose Tommaso: «Mio Signore e mio Dio!». </p>
<p class="C20 V29">Gesù gli disse: «Perché mi hai veduto, tu hai creduto; beati quelli che non hanno visto e hanno creduto!». </p>
<p class="C20 V30">Gesù, in presenza dei suoi discepoli, fece molti altri segni che non sono stati scritti in questo libro. </p>
<p class="C20 V31">Ma questi sono stati scritti perché crediate che Gesù è il Cristo, il Figlio di Dio, e perché, credendo, abbiate la vita nel suo nome. </p>
<p class="C21 V1">Dopo questi fatti, Gesù si manifestò di nuovo ai discepoli sul mare di Tiberìade. E si manifestò così: </p>
<p class="C21 V2">si trovavano insieme Simon Pietro, Tommaso detto Dìdimo, Natanaele di Cana di Galilea, i figli di Zebedeo e altri due discepoli. </p>
<p class="C21 V3">Disse loro Simon Pietro: «Io vado a pescare». Gli dissero: «Veniamo anche noi con te». Allora uscirono e salirono sulla barca; ma quella notte non presero nulla. </p>
<p class="C21 V4">Quando già era l’alba, Gesù stette sulla riva, ma i discepoli non si erano accorti che era Gesù. </p>
<p class="C21 V5">Gesù disse loro: «Figlioli, non avete nulla da mangiare?». Gli risposero: «No». </p>
<p class="C21 V6">Allora egli disse loro: «Gettate la rete dalla parte destra della barca e troverete». La gettarono e non riuscivano più a tirarla su per la grande quantità di pesci. </p>
<p class="C21 V7">Allora quel discepolo che Gesù amava disse a Pietro: «È il Signore!». Simon Pietro, appena udì che era il Signore, si strinse la veste attorno ai fianchi, perché era svestito, e si gettò in mare. </p>
<p class="C21 V8">Gli altri discepoli invece vennero con la barca, trascinando la rete piena di pesci: non erano infatti lontani da terra se non un centinaio di metri. </p>
<p class="C21 V9">Appena scesi a terra, videro un fuoco di brace con del pesce sopra, e del pane. </p>
<p class="C21 V10">Disse loro Gesù: «Portate un po’ del pesce che avete preso ora». </p>
<p class="C21 V11">Allora Simon Pietro salì nella barca e trasse a terra la rete piena di centocinquantatré grossi pesci. E benché fossero tanti, la rete non si squarciò. </p>
<p class="C21 V12">Gesù disse loro: «Venite a mangiare». E nessuno dei discepoli osava domandargli: «Chi sei?», perché sapevano bene che era il Signore. </p>
<p class="C21 V13">Gesù si avvicinò, prese il pane e lo diede loro, e così pure il pesce. </p>
<p class="C21 V14">Era la terza volta che Gesù si manifestava ai discepoli, dopo essere risorto dai morti. </p>
<p class="C21 V15">Quand’ebbero mangiato, Gesù disse a Simon Pietro: «Simone, figlio di Giovanni, mi ami più di costoro?». Gli rispose: «Certo, Signore, tu lo sai che ti voglio bene». Gli disse: «Pasci i miei agnelli». </p>
<p class="C21 V16">Gli disse di nuovo, per la seconda volta: «Simone, figlio di Giovanni, mi ami?». Gli rispose: «Certo, Signore, tu lo sai che ti voglio bene». Gli disse: «Pascola le mie pecore». </p>
<p class="C21 V17">Gli disse per la terza volta: «Simone, figlio di Giovanni, mi vuoi bene?». Pietro rimase addolorato che per la terza volta gli domandasse: «Mi vuoi bene?», e gli disse: «Signore, tu conosci tutto; tu sai che ti voglio bene». Gli rispose Gesù: «Pasci le mie pecore. </p>
<p class="C21 V18">In verità, in verità io ti dico: quando eri più giovane ti vestivi da solo e andavi dove volevi; ma quando sarai vecchio tenderai le tue mani, e un altro ti vestirà e ti porterà dove tu non vuoi». </p>
<p class="C21 V19">Questo disse per indicare con quale morte egli avrebbe glorificato Dio. E, detto questo, aggiunse: «Seguimi». </p>
<p class="C21 V20">Pietro si voltò e vide che li seguiva quel discepolo che Gesù amava, colui che nella cena si era chinato sul suo petto e gli aveva domandato: «Signore, chi è che ti tradisce?». </p>
<p class="C21 V21">Pietro dunque, come lo vide, disse a Gesù: «Signore, che cosa sarà di lui?». </p>
<p class="C21 V22">Gesù gli rispose: «Se voglio che egli rimanga finché io venga, a te che importa? Tu seguimi». </p>
<p class="C21 V23">Si diffuse perciò tra i fratelli la voce che quel discepolo non sarebbe morto. Gesù però non gli aveva detto che non sarebbe morto, ma: «Se voglio che egli rimanga finché io venga, a te che importa?». </p>
<p class="C21 V24">Questi è il discepolo che testimonia queste cose e le ha scritte, e noi sappiamo che la sua testimonianza è vera. </p>
<p class="C21 V25">Vi sono ancora molte altre cose compiute da Gesù che, se fossero scritte una per una, penso che il mondo stesso non basterebbe a contenere i libri che si dovrebbero scrivere. </p>
</div>
</div>
<div class="edizione CEI1974">
<div class="libro Gv">
<p class="CCAPITOLO VVERSO">TESTO</p>
<p class="C1 V1">In principio era il Verbo, il Verbo era presso Dio e il Verbo era Dio.</p>
<p class="C1 V2">Egli era in principio presso Dio:</p>
<p class="C1 V3">tutto è stato fatto per mezzo di lui, e senza di lui niente è stato fatto di tutto ciò che esiste.</p>
<p class="C1 V4">In lui era la vita e la vita era la luce degli uomini;</p>
<p class="C1 V5">la luce splende nelle tenebre, ma le tenebre non l'hanno accolta.</p>
<p class="C1 V6">Venne un uomo mandato da Dio e il suo nome era Giovanni.</p>
<p class="C1 V7">Egli venne come testimone per rendere testimonianza alla luce, perché tutti credessero per mezzo di lui.</p>
<p class="C1 V8">Egli non era la luce, ma doveva render testimonianza alla luce.</p>
<p class="C1 V9">Veniva nel mondo la luce vera, quella che illumina ogni uomo.</p>
<p class="C1 V10">Egli era nel mondo, e il mondo fu fatto per mezzo di lui, eppure il mondo non lo riconobbe.</p>
<p class="C1 V11">Venne fra la sua gente, ma i suoi non l'hanno accolto.</p>
<p class="C1 V12">A quanti però l'hanno accolto, ha dato potere di diventare figli di Dio: a quelli che credono nel suo nome,</p>
<p class="C1 V13">i quali non da sangue, né da volere di carne, né da volere di uomo, ma da Dio sono stati generati.</p>
<p class="C1 V14">E il Verbo si fece carne e venne ad abitare in mezzo a noi; e noi vedemmo la sua gloria, gloria come di unigenito dal Padre, pieno di grazia e di verità.</p>
<p class="C1 V15">Giovanni gli rende testimonianza e grida: «Ecco l'uomo di cui io dissi: Colui che viene dopo di me mi è passato avanti, perché era prima di me».</p>
<p class="C1 V16">Dalla sua pienezza noi tutti abbiamo ricevuto e grazia su grazia.</p>
<p class="C1 V17">Perché la legge fu data per mezzo di Mosè, la grazia e la verità vennero per mezzo di Gesù Cristo.</p>
<p class="C1 V18">Dio nessuno l'ha mai visto: proprio il Figlio unigenito, che è nel seno del Padre, lui lo ha rivelato.</p>
<p class="C1 V19">E questa è la testimonianza di Giovanni, quando i Giudei gli inviarono da Gerusalemme sacerdoti e leviti a interrogarlo: «Chi sei tu?».</p>
<p class="C1 V20">Egli confessò e non negò, e confessò: «Io non sono il Cristo».</p>
<p class="C1 V21">Allora gli chiesero: «Che cosa dunque? Sei Elia?». Rispose: «Non lo sono». «Sei tu il profeta?». Rispose: «No».</p>
<p class="C1 V22">Gli dissero dunque: «Chi sei? Perché possiamo dare una risposta a coloro che ci hanno mandato. Che cosa dici di te stesso?».</p>
<p class="C1 V23">Rispose: «Io sono voce di uno che grida nel deserto: Preparate la via del Signore, come disse il profeta Isaia».</p>
<p class="C1 V24">Essi erano stati mandati da parte dei farisei.</p>
<p class="C1 V25">Lo interrogarono e gli dissero: «Perché dunque battezzi se tu non sei il Cristo, né Elia, né il profeta?».</p>
<p class="C1 V26">Giovanni rispose loro: «Io battezzo con acqua, ma in mezzo a voi sta uno che voi non conoscete,</p>
<p class="C1 V27">uno che viene dopo di me, al quale io non son degno di sciogliere il legaccio del sandalo».</p>
<p class="C1 V28">Questo avvenne in Betània, al di là del Giordano, dove Giovanni stava battezzando.</p>
<p class="C1 V29">Il giorno dopo, Giovanni vedendo Gesù venire verso di lui disse: «Ecco l'agnello di Dio, ecco colui che toglie il peccato del mondo!</p>
<p class="C1 V30">Ecco colui del quale io dissi: Dopo di me viene un uomo che mi è passato avanti, perché era prima di me.</p>
<p class="C1 V31">Io non lo conoscevo, ma sono venuto a battezzare con acqua perché egli fosse fatto conoscere a Israele».</p>
<p class="C1 V32">Giovanni rese testimonianza dicendo: «Ho visto lo Spirito scendere come una colomba dal cielo e posarsi su di lui.</p>
<p class="C1 V33">Io non lo conoscevo, ma chi mi ha inviato a battezzare con acqua mi aveva detto: L'uomo sul quale vedrai scendere e rimanere lo Spirito è colui che battezza in Spirito Santo.</p>
<p class="C1 V34">E io ho visto e ho reso testimonianza che questi è il Figlio di Dio».</p>
<p class="C1 V35">Il giorno dopo Giovanni stava ancora là con due dei suoi discepoli</p>
<p class="C1 V36">e, fissando lo sguardo su Gesù che passava, disse: «Ecco l'agnello di Dio!».</p>
<p class="C1 V37">E i due discepoli, sentendolo parlare così, seguirono Gesù.</p>
<p class="C1 V38">Gesù allora si voltò e, vedendo che lo seguivano, disse: «Che cercate?». Gli risposero: «Rabbì (che significa maestro), dove abiti?».</p>
<p class="C1 V39">Disse loro: «Venite e vedrete». Andarono dunque e videro dove abitava e quel giorno si fermarono presso di lui; erano circa le quattro del pomeriggio.</p>
<p class="C1 V40">Uno dei due che avevano udito le parole di Giovanni e lo avevano seguito, era Andrea, fratello di Simon Pietro.</p>
<p class="C1 V41">Egli incontrò per primo suo fratello Simone, e gli disse: «Abbiamo trovato il Messia (che significa il Cristo)»</p>
<p class="C1 V42">e lo condusse da Gesù. Gesù, fissando lo sguardo su di lui, disse: «Tu sei Simone, il figlio di Giovanni; ti chiamerai Cefa (che vuol dire Pietro)».</p>
<p class="C1 V43">Il giorno dopo Gesù aveva stabilito di partire per la Galilea; incontrò Filippo e gli disse: «Seguimi».</p>
<p class="C1 V44">Filippo era di Betsàida, la città di Andrea e di Pietro.</p>
<p class="C1 V45">Filippo incontrò Natanaèle e gli disse: «Abbiamo trovato colui del quale hanno scritto Mosè nella Legge e i Profeti, Gesù, figlio di Giuseppe di Nazaret».</p>
<p class="C1 V46">Natanaèle esclamò: «Da Nazaret può mai venire qualcosa di buono?». Filippo gli rispose: «Vieni e vedi».</p>
<p class="C1 V47">Gesù intanto, visto Natanaèle che gli veniva incontro, disse di lui: «Ecco davvero un Israelita in cui non c'è falsità».</p>
<p class="C1 V48">Natanaèle gli domandò: «Come mi conosci?». Gli rispose Gesù: «Prima che Filippo ti chiamasse, io ti ho visto quando eri sotto il fico».</p>
<p class="C1 V49">Gli replicò Natanaèle: «Rabbì, tu sei il Figlio di Dio, tu sei il re d'Israele!».</p>
<p class="C1 V50">Gli rispose Gesù: «Perché ti ho detto che ti avevo visto sotto il fico, credi? Vedrai cose maggiori di queste!».</p>
<p class="C1 V51">Poi gli disse: «In verità, in verità vi dico: vedrete il cielo aperto e gli angeli di Dio salire e scendere sul Figlio dell'uomo».</p>
<p class="C2 V1">Tre giorni dopo, ci fu uno sposalizio a Cana di Galilea e c'era la madre di Gesù.</p>
<p class="C2 V2">Fu invitato alle nozze anche Gesù con i suoi discepoli.</p>
<p class="C2 V3">Nel frattempo, venuto a mancare il vino, la madre di Gesù gli disse: «Non hanno più vino».</p>
<p class="C2 V4">E Gesù rispose: «Che ho da fare con te, o donna? Non è ancora giunta la mia ora».</p>
<p class="C2 V5">La madre dice ai servi: «Fate quello che vi dirà».</p>
<p class="C2 V6">Vi erano là sei giare di pietra per la purificazione dei Giudei, contenenti ciascuna due o tre barili.</p>
<p class="C2 V7">E Gesù disse loro: «Riempite d'acqua le giare»; e le riempirono fino all'orlo.</p>
<p class="C2 V8">Disse loro di nuovo: «Ora attingete e portatene al maestro di tavola». Ed essi gliene portarono.</p>
<p class="C2 V9">E come ebbe assaggiato l'acqua diventata vino, il maestro di tavola, che non sapeva di dove venisse (ma lo sapevano i servi che avevano attinto l'acqua), chiamò lo sposo</p>
<p class="C2 V10">e gli disse: «Tutti servono da principio il vino buono e, quando sono un po' brilli, quello meno buono; tu invece hai conservato fino ad ora il vino buono».</p>
<p class="C2 V11">Così Gesù diede inizio ai suoi miracoli in Cana di Galilea, manifestò la sua gloria e i suoi discepoli credettero in lui.</p>
<p class="C2 V12">Dopo questo fatto, discese a Cafarnao insieme con sua madre, i fratelli e i suoi discepoli e si fermarono colà solo pochi giorni.</p>
<p class="C2 V13">Si avvicinava intanto la Pasqua dei Giudei e Gesù salì a Gerusalemme.</p>
<p class="C2 V14">Trovò nel tempio gente che vendeva buoi, pecore e colombe, e i cambiavalute seduti al banco.</p>
<p class="C2 V15">Fatta allora una sferza di cordicelle, scacciò tutti fuori del tempio con le pecore e i buoi; gettò a terra il denaro dei cambiavalute e ne rovesciò i banchi,</p>
<p class="C2 V16">e ai venditori di colombe disse: «Portate via queste cose e non fate della casa del Padre mio un luogo di mercato».</p>
<p class="C2 V17">I discepoli si ricordarono che sta scritto: Lo zelo per la tua casa mi divora.</p>
<p class="C2 V18">Allora i Giudei presero la parola e gli dissero: «Quale segno ci mostri per fare queste cose?».</p>
<p class="C2 V19">Rispose loro Gesù: «Distruggete questo tempio e in tre giorni lo farò risorgere».</p>
<p class="C2 V20">Gli dissero allora i Giudei: «Questo tempio è stato costruito in quarantasei anni e tu in tre giorni lo farai risorgere?».</p>
<p class="C2 V21">Ma egli parlava del tempio del suo corpo.</p>
<p class="C2 V22">Quando poi fu risuscitato dai morti, i suoi discepoli si ricordarono che aveva detto questo, e credettero alla Scrittura e alla parola detta da Gesù.</p>
<p class="C2 V23">Mentre era a Gerusalemme per la Pasqua, durante la festa molti, vedendo i segni che faceva, credettero nel suo nome.</p>
<p class="C2 V24">Gesù però non si confidava con loro, perché conosceva tutti</p>
<p class="C2 V25">e non aveva bisogno che qualcuno gli desse testimonianza su un altro, egli infatti sapeva quello che c'è in ogni uomo.</p>
<p class="C3 V1">C'era tra i farisei un uomo chiamato Nicodèmo, un capo dei Giudei.</p>
<p class="C3 V2">Egli andò da Gesù, di notte, e gli disse: «Rabbì, sappiamo che sei un maestro venuto da Dio; nessuno infatti può fare i segni che tu fai, se Dio non è con lui».</p>
<p class="C3 V3">Gli rispose Gesù: «In verità, in verità ti dico, se uno non rinasce dall'alto, non può vedere il regno di Dio».</p>
<p class="C3 V4">Gli disse Nicodèmo: «Come può un uomo nascere quando è vecchio? Può forse entrare una seconda volta nel grembo di sua madre e rinascere?».</p>
<p class="C3 V5">Gli rispose Gesù: «In verità, in verità ti dico, se uno non nasce da acqua e da Spirito, non può entrare nel regno di Dio.</p>
<p class="C3 V6">Quel che è nato dalla carne è carne e quel che è nato dallo Spirito è Spirito.</p>
<p class="C3 V7">Non ti meravigliare se t'ho detto: dovete rinascere dall'alto.</p>
<p class="C3 V8">Il vento soffia dove vuole e ne senti la voce, ma non sai di dove viene e dove va: così è di chiunque è nato dallo Spirito».</p>
<p class="C3 V9">Replicò Nicodèmo: «Come può accadere questo?».</p>
<p class="C3 V10">Gli rispose Gesù: «Tu sei maestro in Israele e non sai queste cose?</p>
<p class="C3 V11">In verità, in verità ti dico, noi parliamo di quel che sappiamo e testimoniamo quel che abbiamo veduto; ma voi non accogliete la nostra testimonianza.</p>
<p class="C3 V12">Se vi ho parlato di cose della terra e non credete, come crederete se vi parlerò di cose del cielo?</p>
<p class="C3 V13">Eppure nessuno è mai salito al cielo, fuorché il Figlio dell'uomo che è disceso dal cielo.</p>
<p class="C3 V14">E come Mosè innalzò il serpente nel deserto, così bisogna che sia innalzato il Figlio dell'uomo,</p>
<p class="C3 V15">perché chiunque crede in lui abbia la vita eterna».</p>
<p class="C3 V16">Dio infatti ha tanto amato il mondo da dare il suo Figlio unigenito, perché chiunque crede in lui non muoia, ma abbia la vita eterna.</p>
<p class="C3 V17">Dio non ha mandato il Figlio nel mondo per giudicare il mondo, ma perché il mondo si salvi per mezzo di lui.</p>
<p class="C3 V18">Chi crede in lui non è condannato; ma chi non crede è già stato condannato, perché non ha creduto nel nome dell'unigenito Figlio di Dio.</p>
<p class="C3 V19">E il giudizio è questo: la luce è venuta nel mondo, ma gli uomini hanno preferito le tenebre alla luce, perché le loro opere erano malvagie.</p>
<p class="C3 V20">Chiunque infatti fa il male, odia la luce e non viene alla luce perché non siano svelate le sue opere.</p>
<p class="C3 V21">Ma chi opera la verità viene alla luce, perché appaia chiaramente che le sue opere sono state fatte in Dio.</p>
<p class="C3 V22">Dopo queste cose, Gesù andò con i suoi discepoli nella regione della Giudea; e là si trattenne con loro, e battezzava.</p>
<p class="C3 V23">Anche Giovanni battezzava a Ennòn, vicino a Salìm, perché c'era là molta acqua; e la gente andava a farsi battezzare.</p>
<p class="C3 V24">Giovanni, infatti, non era stato ancora imprigionato.</p>
<p class="C3 V25">Nacque allora una discussione tra i discepoli di Giovanni e un Giudeo riguardo la purificazione.</p>
<p class="C3 V26">Andarono perciò da Giovanni e gli dissero: «Rabbì, colui che era con te dall'altra parte del Giordano, e al quale hai reso testimonianza, ecco sta battezzando e tutti accorrono a lui».</p>
<p class="C3 V27">Giovanni rispose: «Nessuno può prendersi qualcosa se non gli è stato dato dal cielo.</p>
<p class="C3 V28">Voi stessi mi siete testimoni che ho detto: Non sono io il Cristo, ma io sono stato mandato innanzi a lui.</p>
<p class="C3 V29">Chi possiede la sposa è lo sposo; ma l'amico dello sposo, che è presente e l'ascolta, esulta di gioia alla voce dello sposo. Ora questa mia gioia è compiuta.</p>
<p class="C3 V30">Egli deve crescere e io invece diminuire.</p>
<p class="C3 V31">Chi viene dall'alto è al di sopra di tutti; ma chi viene dalla terra, appartiene alla terra e parla della terra. Chi viene dal cielo è al di sopra di tutti.</p>
<p class="C3 V32">Egli attesta ciò che ha visto e udito, eppure nessuno accetta la sua testimonianza;</p>
<p class="C3 V33">chi però ne accetta la testimonianza, certifica che Dio è veritiero.</p>
<p class="C3 V34">Infatti colui che Dio ha mandato proferisce le parole di Dio e dà lo Spirito senza misura.</p>
<p class="C3 V35">Il Padre ama il Figlio e gli ha dato in mano ogni cosa.</p>
<p class="C3 V36">Chi crede nel Figlio ha la vita eterna; chi non obbedisce al Figlio non vedrà la vita, ma l'ira di Dio incombe su di lui».</p>
<p class="C4 V1">Quando il Signore venne a sapere che i farisei avevan sentito dire: Gesù fa più discepoli e battezza più di Giovanni</p>
<p class="C4 V2">- sebbene non fosse Gesù in persona che battezzava, ma i suoi discepoli -,</p>
<p class="C4 V3">lasciò la Giudea e si diresse di nuovo verso la Galilea.</p>
<p class="C4 V4">Doveva perciò attraversare la Samaria.</p>
<p class="C4 V5">Giunse pertanto ad una città della Samaria chiamata Sicàr, vicina al terreno che Giacobbe aveva dato a Giuseppe suo figlio:</p>
<p class="C4 V6">qui c'era il pozzo di Giacobbe. Gesù dunque, stanco del viaggio, sedeva presso il pozzo. Era verso mezzogiorno.</p>
<p class="C4 V7">Arrivò intanto una donna di Samaria ad attingere acqua. Le disse Gesù: «Dammi da bere».</p>
<p class="C4 V8">I suoi discepoli infatti erano andati in città a far provvista di cibi.</p>
<p class="C4 V9">Ma la Samaritana gli disse: «Come mai tu, che sei Giudeo, chiedi da bere a me, che sono una donna samaritana?». I Giudei infatti non mantengono buone relazioni con i Samaritani.</p>
<p class="C4 V10">Gesù le rispose: «Se tu conoscessi il dono di Dio e chi è colui che ti dice: "Dammi da bere!", tu stessa gliene avresti chiesto ed egli ti avrebbe dato acqua viva».</p>
<p class="C4 V11">Gli disse la donna: «Signore, tu non hai un mezzo per attingere e il pozzo è profondo; da dove hai dunque quest'acqua viva?</p>
<p class="C4 V12">Sei tu forse più grande del nostro padre Giacobbe, che ci diede questo pozzo e ne bevve lui con i suoi figli e il suo gregge?».</p>
<p class="C4 V13">Rispose Gesù: «Chiunque beve di quest'acqua avrà di nuovo sete;</p>
<p class="C4 V14">ma chi beve dell'acqua che io gli darò, non avrà mai più sete, anzi, l'acqua che io gli darò diventerà in lui sorgente di acqua che zampilla per la vita eterna».</p>
<p class="C4 V15">«Signore, gli disse la donna, dammi di quest'acqua, perché non abbia più sete e non continui a venire qui ad attingere acqua».</p>
<p class="C4 V16">Le disse: «Va' a chiamare tuo marito e poi ritorna qui».</p>
<p class="C4 V17">Rispose la donna: «Non ho marito». Le disse Gesù: «Hai detto bene "non ho marito";</p>
<p class="C4 V18">infatti hai avuto cinque mariti e quello che hai ora non è tuo marito; in questo hai detto il vero».</p>
<p class="C4 V19">Gli replicò la donna: «Signore, vedo che tu sei un profeta.</p>
<p class="C4 V20">I nostri padri hanno adorato Dio sopra questo monte e voi dite che è Gerusalemme il luogo in cui bisogna adorare».</p>
<p class="C4 V21">Gesù le dice: «Credimi, donna, è giunto il momento in cui né su questo monte, né in Gerusalemme adorerete il Padre.</p>
<p class="C4 V22">Voi adorate quel che non conoscete, noi adoriamo quello che conosciamo, perché la salvezza viene dai Giudei.</p>
<p class="C4 V23">Ma è giunto il momento, ed è questo, in cui i veri adoratori adoreranno il Padre in spirito e verità; perché il Padre cerca tali adoratori.</p>
<p class="C4 V24">Dio è spirito, e quelli che lo adorano devono adorarlo in spirito e verità».</p>
<p class="C4 V25">Gli rispose la donna: «So che deve venire il Messia (cioè il Cristo): quando egli verrà, ci annunzierà ogni cosa».</p>
<p class="C4 V26">Le disse Gesù: «Sono io, che ti parlo».</p>
<p class="C4 V27">In quel momento giunsero i suoi discepoli e si meravigliarono che stesse a discorrere con una donna. Nessuno tuttavia gli disse: «Che desideri?», o: «Perché parli con lei?».</p>
<p class="C4 V28">La donna intanto lasciò la brocca, andò in città e disse alla gente:</p>
<p class="C4 V29">«Venite a vedere un uomo che mi ha detto tutto quello che ho fatto. Che sia forse il Messia?».</p>
<p class="C4 V30">Uscirono allora dalla città e andavano da lui.</p>
<p class="C4 V31">Intanto i discepoli lo pregavano: «Rabbì, mangia».</p>
<p class="C4 V32">Ma egli rispose: «Ho da mangiare un cibo che voi non conoscete».</p>
<p class="C4 V33">E i discepoli si domandavano l'un l'altro: «Qualcuno forse gli ha portato da mangiare?».</p>
<p class="C4 V34">Gesù disse loro: «Mio cibo è fare la volontà di colui che mi ha mandato e compiere la sua opera.</p>
<p class="C4 V35">Non dite voi: Ci sono ancora quattro mesi e poi viene la mietitura? Ecco, io vi dico: Levate i vostri occhi e guardate i campi che già biondeggiano per la mietitura.</p>
<p class="C4 V36">E chi miete riceve salario e raccoglie frutto per la vita eterna, perché ne goda insieme chi semina e chi miete.</p>
<p class="C4 V37">Qui infatti si realizza il detto: uno semina e uno miete.</p>
<p class="C4 V38">Io vi ho mandati a mietere ciò che voi non avete lavorato; altri hanno lavorato e voi siete subentrati nel loro lavoro».</p>
<p class="C4 V39">Molti Samaritani di quella città credettero in lui per le parole della donna che dichiarava: «Mi ha detto tutto quello che ho fatto».</p>
<p class="C4 V40">E quando i Samaritani giunsero da lui, lo pregarono di fermarsi con loro ed egli vi rimase due giorni.</p>
<p class="C4 V41">Molti di più credettero per la sua parola</p>
<p class="C4 V42">e dicevano alla donna: «Non è più per la tua parola che noi crediamo; ma perché noi stessi abbiamo udito e sappiamo che questi è veramente il salvatore del mondo».</p>
<p class="C4 V43">Trascorsi due giorni, partì di là per andare in Galilea.</p>
<p class="C4 V44">Ma Gesù stesso aveva dichiarato che un profeta non riceve onore nella sua patria.</p>
<p class="C4 V45">Quando però giunse in Galilea, i Galilei lo accolsero con gioia, poiché avevano visto tutto quello che aveva fatto a Gerusalemme durante la festa; anch'essi infatti erano andati alla festa.</p>
<p class="C4 V46">Andò dunque di nuovo a Cana di Galilea, dove aveva cambiato l'acqua in vino. Vi era un funzionario del re, che aveva un figlio malato a Cafarnao.</p>
<p class="C4 V47">Costui, udito che Gesù era venuto dalla Giudea in Galilea, si recò da lui e lo pregò di scendere a guarire suo figlio poiché stava per morire.</p>
<p class="C4 V48">Gesù gli disse: «Se non vedete segni e prodigi, voi non credete».</p>
<p class="C4 V49">Ma il funzionario del re insistette: «Signore, scendi prima che il mio bambino muoia».</p>
<p class="C4 V50">Gesù gli risponde: «Va', tuo figlio vive». Quell'uomo credette alla parola che gli aveva detto Gesù e si mise in cammino.</p>
<p class="C4 V51">Proprio mentre scendeva, gli vennero incontro i servi a dirgli: «Tuo figlio vive!».</p>
<p class="C4 V52">S'informò poi a che ora avesse cominciato a star meglio. Gli dissero: «Ieri, un'ora dopo mezzogiorno la febbre lo ha lasciato».</p>
<p class="C4 V53">Il padre riconobbe che proprio in quell'ora Gesù gli aveva detto: «Tuo figlio vive» e credette lui con tutta la sua famiglia.</p>
<p class="C4 V54">Questo fu il secondo miracolo che Gesù fece tornando dalla Giudea in Galilea.</p>
<p class="C5 V1">Vi fu poi una festa dei Giudei e Gesù salì a Gerusalemme.</p>
<p class="C5 V2">V'è a Gerusalemme, presso la porta delle Pecore, una piscina, chiamata in ebraico Betzaetà, con cinque portici,</p>
<p class="C5 V3">sotto i quali giaceva un gran numero di infermi, ciechi, zoppi e paralitici.</p>
<p class="C5 V4">[Un angelo infatti in certi momenti discendeva nella piscina e agitava l'acqua; il primo ad entrarvi dopo l'agitazione dell'acqua guariva da qualsiasi malattia fosse affetto.]</p>
<p class="C5 V5">Si trovava là un uomo che da trentotto anni era malato.</p>
<p class="C5 V6">Gesù vedendolo disteso e, sapendo che da molto tempo stava così, gli disse: «Vuoi guarire?».</p>
<p class="C5 V7">Gli rispose il malato: «Signore, io non ho nessuno che mi immerga nella piscina quando l'acqua si agita. Mentre infatti sto per andarvi, qualche altro scende prima di me».</p>
<p class="C5 V8">Gesù gli disse: «Alzati, prendi il tuo lettuccio e cammina».</p>
<p class="C5 V9">E sull'istante quell'uomo guarì e, preso il suo lettuccio, cominciò a camminare. Quel giorno però era un sabato.</p>
<p class="C5 V10">Dissero dunque i Giudei all'uomo guarito: «È sabato e non ti è lecito prender su il tuo lettuccio».</p>
<p class="C5 V11">Ma egli rispose loro: «Colui che mi ha guarito mi ha detto: Prendi il tuo lettuccio e cammina».</p>
<p class="C5 V12">Gli chiesero allora: «Chi è stato a dirti: Prendi il tuo lettuccio e cammina?».</p>
<p class="C5 V13">Ma colui che era stato guarito non sapeva chi fosse; Gesù infatti si era allontanato, essendoci folla in quel luogo.</p>
<p class="C5 V14">Poco dopo Gesù lo trovò nel tempio e gli disse: «Ecco che sei guarito; non peccare più, perché non ti abbia ad accadere qualcosa di peggio».</p>
<p class="C5 V15">Quell'uomo se ne andò e disse ai Giudei che era stato Gesù a guarirlo.</p>
<p class="C5 V16">Per questo i Giudei cominciarono a perseguitare Gesù, perché faceva tali cose di sabato.</p>
<p class="C5 V17">Ma Gesù rispose loro: «Il Padre mio opera sempre e anch'io opero».</p>
<p class="C5 V18">Proprio per questo i Giudei cercavano ancor più di ucciderlo: perché non soltanto violava il sabato, ma chiamava Dio suo Padre, facendosi uguale a Dio.</p>
<p class="C5 V19">Gesù riprese a parlare e disse: «In verità, in verità vi dico, il Figlio da sé non può fare nulla se non ciò che vede fare dal Padre; quello che egli fa, anche il Figlio lo fa.</p>
<p class="C5 V20">Il Padre infatti ama il Figlio, gli manifesta tutto quello che fa e gli manifesterà opere ancora più grandi di queste, e voi ne resterete meravigliati.</p>
<p class="C5 V21">Come il Padre risuscita i morti e dà la vita, così anche il Figlio dà la vita a chi vuole;</p>
<p class="C5 V22">il Padre infatti non giudica nessuno ma ha rimesso ogni giudizio al Figlio,</p>
<p class="C5 V23">perché tutti onorino il Figlio come onorano il Padre. Chi non onora il Figlio, non onora il Padre che lo ha mandato.</p>
<p class="C5 V24">In verità, in verità vi dico: chi ascolta la mia parola e crede a colui che mi ha mandato, ha la vita eterna e non va incontro al giudizio, ma è passato dalla morte alla vita.</p>
<p class="C5 V25">In verità, in verità vi dico: è venuto il momento, ed è questo, in cui i morti udranno la voce del Figlio di Dio, e quelli che l'avranno ascoltata, vivranno.</p>
<p class="C5 V26">Come infatti il Padre ha la vita in se stesso, così ha concesso al Figlio di avere la vita in se stesso;</p>
<p class="C5 V27">e gli ha dato il potere di giudicare, perché è Figlio dell'uomo.</p>
<p class="C5 V28">Non vi meravigliate di questo, poiché verrà l'ora in cui tutti coloro che sono nei sepolcri udranno la sua voce e ne usciranno:</p>
<p class="C5 V29">quanti fecero il bene per una risurrezione di vita e quanti fecero il male per una risurrezione di condanna.</p>
<p class="C5 V30">Io non posso far nulla da me stesso; giudico secondo quello che ascolto e il mio giudizio è giusto, perché non cerco la mia volontà, ma la volontà di colui che mi ha mandato.</p>
<p class="C5 V31">Se fossi io a render testimonianza a me stesso, la mia testimonianza non sarebbe vera;</p>
<p class="C5 V32">ma c'è un altro che mi rende testimonianza, e so che la testimonianza che egli mi rende è verace.</p>
<p class="C5 V33">Voi avete inviato messaggeri da Giovanni ed egli ha reso testimonianza alla verità.</p>
<p class="C5 V34">Io non ricevo testimonianza da un uomo; ma vi dico queste cose perché possiate salvarvi.</p>
<p class="C5 V35">Egli era una lampada che arde e risplende, e voi avete voluto solo per un momento rallegrarvi alla sua luce.</p>
<p class="C5 V36">Io però ho una testimonianza superiore a quella di Giovanni: le opere che il Padre mi ha dato da compiere, quelle stesse opere che io sto facendo, testimoniano di me che il Padre mi ha mandato.</p>
<p class="C5 V37">E anche il Padre, che mi ha mandato, ha reso testimonianza di me. Ma voi non avete mai udito la sua voce, né avete visto il suo volto,</p>
<p class="C5 V38">e non avete la sua parola che dimora in voi, perché non credete a colui che egli ha mandato.</p>
<p class="C5 V39">Voi scrutate le Scritture credendo di avere in esse la vita eterna; ebbene, sono proprio esse che mi rendono testimonianza.</p>
<p class="C5 V40">Ma voi non volete venire a me per avere la vita.</p>
<p class="C5 V41">Io non ricevo gloria dagli uomini.</p>
<p class="C5 V42">Ma io vi conosco e so che non avete in voi l'amore di Dio.</p>
<p class="C5 V43">Io sono venuto nel nome del Padre mio e voi non mi ricevete; se un altro venisse nel proprio nome, lo ricevereste.</p>
<p class="C5 V44">E come potete credere, voi che prendete gloria gli uni dagli altri, e non cercate la gloria che viene da Dio solo?</p>
<p class="C5 V45">Non crediate che sia io ad accusarvi davanti al Padre; c'è già chi vi accusa, Mosè, nel quale avete riposto la vostra speranza.</p>
<p class="C5 V46">Se credeste infatti a Mosè, credereste anche a me; perché di me egli ha scritto.</p>
<p class="C5 V47">Ma se non credete ai suoi scritti, come potrete credere alle mie parole?».</p>
<p class="C6 V1">Dopo questi fatti, Gesù andò all'altra riva del mare di Galilea, cioè di Tiberìade,</p>
<p class="C6 V2">e una grande folla lo seguiva, vedendo i segni che faceva sugli infermi.</p>
<p class="C6 V3">Gesù salì sulla montagna e là si pose a sedere con i suoi discepoli.</p>
<p class="C6 V4">Era vicina la Pasqua, la festa dei Giudei.</p>
<p class="C6 V5">Alzati quindi gli occhi, Gesù vide che una grande folla veniva da lui e disse a Filippo: «Dove possiamo comprare il pane perché costoro abbiano da mangiare?».</p>
<p class="C6 V6">Diceva così per metterlo alla prova; egli infatti sapeva bene quello che stava per fare.</p>
<p class="C6 V7">Gli rispose Filippo: «Duecento denari di pane non sono sufficienti neppure perché ognuno possa riceverne un pezzo».</p>
<p class="C6 V8">Gli disse allora uno dei discepoli, Andrea, fratello di Simon Pietro:</p>
<p class="C6 V9">«C'è qui un ragazzo che ha cinque pani d'orzo e due pesci; ma che cos'è questo per tanta gente?».</p>
<p class="C6 V10">Rispose Gesù: «Fateli sedere». C'era molta erba in quel luogo. Si sedettero dunque ed erano circa cinquemila uomini.</p>
<p class="C6 V11">Allora Gesù prese i pani e, dopo aver reso grazie, li distribuì a quelli che si erano seduti, e lo stesso fece dei pesci, finché ne vollero.</p>
<p class="C6 V12">E quando furono saziati, disse ai discepoli: «Raccogliete i pezzi avanzati, perché nulla vada perduto».</p>
<p class="C6 V13">Li raccolsero e riempirono dodici canestri con i pezzi dei cinque pani d'orzo, avanzati a coloro che avevano mangiato.</p>
<p class="C6 V14">Allora la gente, visto il segno che egli aveva compiuto, cominciò a dire: «Questi è davvero il profeta che deve venire nel mondo!».</p>
<p class="C6 V15">Ma Gesù, sapendo che stavano per venire a prenderlo per farlo re, si ritirò di nuovo sulla montagna, tutto solo.</p>
<p class="C6 V16">Venuta intanto la sera, i suoi discepoli scesero al mare</p>
<p class="C6 V17">e, saliti in una barca, si avviarono verso l'altra riva in direzione di Cafarnao. Era ormai buio, e Gesù non era ancora venuto da loro.</p>
<p class="C6 V18">Il mare era agitato, perché soffiava un forte vento.</p>
<p class="C6 V19">Dopo aver remato circa tre o quattro miglia, videro Gesù che camminava sul mare e si avvicinava alla barca, ed ebbero paura.</p>
<p class="C6 V20">Ma egli disse loro: «Sono io, non temete».</p>
<p class="C6 V21">Allora vollero prenderlo sulla barca e rapidamente la barca toccò la riva alla quale erano diretti.</p>
<p class="C6 V22">Il giorno dopo, la folla, rimasta dall'altra parte del mare, notò che c'era una barca sola e che Gesù non era salito con i suoi discepoli sulla barca, ma soltanto i suoi discepoli erano partiti.</p>
<p class="C6 V23">Altre barche erano giunte nel frattempo da Tiberìade, presso il luogo dove avevano mangiato il pane dopo che il Signore aveva reso grazie.</p>
<p class="C6 V24">Quando dunque la folla vide che Gesù non era più là e nemmeno i suoi discepoli, salì sulle barche e si diresse alla volta di Cafarnao alla ricerca di Gesù.</p>
<p class="C6 V25">Trovatolo di là dal mare, gli dissero: «Rabbì, quando sei venuto qua?».</p>
<p class="C6 V26">Gesù rispose: «In verità, in verità vi dico, voi mi cercate non perché avete visto dei segni, ma perché avete mangiato di quei pani e vi siete saziati.</p>
<p class="C6 V27">Procuratevi non il cibo che perisce, ma quello che dura per la vita eterna, e che il Figlio dell'uomo vi darà. Perché su di lui il Padre, Dio, ha messo il suo sigillo».</p>
<p class="C6 V28">Gli dissero allora: «Che cosa dobbiamo fare per compiere le opere di Dio?».</p>
<p class="C6 V29">Gesù rispose: «Questa è l'opera di Dio: credere in colui che egli ha mandato».</p>
<p class="C6 V30">Allora gli dissero: «Quale segno dunque tu fai perché vediamo e possiamo crederti? Quale opera compi?</p>
<p class="C6 V31">I nostri padri hanno mangiato la manna nel deserto, come sta scritto: Diede loro da mangiare un pane dal cielo».</p>
<p class="C6 V32">Rispose loro Gesù: «In verità, in verità vi dico: non Mosè vi ha dato il pane dal cielo, ma il Padre mio vi dà il pane dal cielo, quello vero;</p>
<p class="C6 V33">il pane di Dio è colui che discende dal cielo e dà la vita al mondo».</p>
<p class="C6 V34">Allora gli dissero: «Signore, dacci sempre questo pane».</p>
<p class="C6 V35">Gesù rispose: «Io sono il pane della vita; chi viene a me non avrà più fame e chi crede in me non avrà più sete.</p>
<p class="C6 V36">Vi ho detto però che voi mi avete visto e non credete.</p>
<p class="C6 V37">Tutto ciò che il Padre mi dà, verrà a me; colui che viene a me, non lo respingerò,</p>
<p class="C6 V38">perché sono disceso dal cielo non per fare la mia volontà, ma la volontà di colui che mi ha mandato.</p>
<p class="C6 V39">E questa è la volontà di colui che mi ha mandato, che io non perda nulla di quanto egli mi ha dato, ma lo risusciti nell'ultimo giorno.</p>
<p class="C6 V40">Questa infatti è la volontà del Padre mio, che chiunque vede il Figlio e crede in lui abbia la vita eterna; io lo risusciterò nell'ultimo giorno».</p>
<p class="C6 V41">Intanto i Giudei mormoravano di lui perché aveva detto: «Io sono il pane disceso dal cielo».</p>
<p class="C6 V42">E dicevano: «Costui non è forse Gesù, il figlio di Giuseppe? Di lui conosciamo il padre e la madre. Come può dunque dire: Sono disceso dal cielo?».</p>
<p class="C6 V43">Gesù rispose: «Non mormorate tra di voi.</p>
<p class="C6 V44">Nessuno può venire a me, se non lo attira il Padre che mi ha mandato; e io lo risusciterò nell'ultimo giorno.</p>
<p class="C6 V45">Sta scritto nei profeti: E tutti saranno ammaestrati da Dio. Chiunque ha udito il Padre e ha imparato da lui, viene a me.</p>
<p class="C6 V46">Non che alcuno abbia visto il Padre, ma solo colui che viene da Dio ha visto il Padre.</p>
<p class="C6 V47">In verità, in verità vi dico: chi crede ha la vita eterna.</p>
<p class="C6 V48">Io sono il pane della vita.</p>
<p class="C6 V49">I vostri padri hanno mangiato la manna nel deserto e sono morti;</p>
<p class="C6 V50">questo è il pane che discende dal cielo, perché chi ne mangia non muoia.</p>
<p class="C6 V51">Io sono il pane vivo, disceso dal cielo. Se uno mangia di questo pane vivrà in eterno e il pane che io darò è la mia carne per la vita del mondo».</p>
<p class="C6 V52">Allora i Giudei si misero a discutere tra di loro: «Come può costui darci la sua carne da mangiare?».</p>
<p class="C6 V53">Gesù disse: «In verità, in verità vi dico: se non mangiate la carne del Figlio dell'uomo e non bevete il suo sangue, non avrete in voi la vita.</p>
<p class="C6 V54">Chi mangia la mia carne e beve il mio sangue ha la vita eterna e io lo risusciterò nell'ultimo giorno.</p>
<p class="C6 V55">Perché la mia carne è vero cibo e il mio sangue vera bevanda.</p>
<p class="C6 V56">Chi mangia la mia carne e beve il mio sangue dimora in me e io in lui.</p>
<p class="C6 V57">Come il Padre, che ha la vita, ha mandato me e io vivo per il Padre, così anche colui che mangia di me vivrà per me.</p>
<p class="C6 V58">Questo è il pane disceso dal cielo, non come quello che mangiarono i padri vostri e morirono. Chi mangia questo pane vivrà in eterno».</p>
<p class="C6 V59">Queste cose disse Gesù, insegnando nella sinagoga a Cafarnao.</p>
<p class="C6 V60">Molti dei suoi discepoli, dopo aver ascoltato, dissero: «Questo linguaggio è duro; chi può intenderlo?».</p>
<p class="C6 V61">Gesù, conoscendo dentro di sé che i suoi discepoli proprio di questo mormoravano, disse loro: «Questo vi scandalizza?</p>
<p class="C6 V62">E se vedeste il Figlio dell'uomo salire là dov'era prima?</p>
<p class="C6 V63">È lo Spirito che dà la vita, la carne non giova a nulla; le parole che vi ho dette sono spirito e vita.</p>
<p class="C6 V64">Ma vi sono alcuni tra voi che non credono». Gesù infatti sapeva fin da principio chi erano quelli che non credevano e chi era colui che lo avrebbe tradito.</p>
<p class="C6 V65">E continuò: «Per questo vi ho detto che nessuno può venire a me, se non gli è concesso dal Padre mio».</p>
<p class="C6 V66">Da allora molti dei suoi discepoli si tirarono indietro e non andavano più con lui.</p>
<p class="C6 V67">Disse allora Gesù ai Dodici: «Forse anche voi volete andarvene?».</p>
<p class="C6 V68">Gli rispose Simon Pietro: «Signore, da chi andremo? Tu hai parole di vita eterna;</p>
<p class="C6 V69">noi abbiamo creduto e conosciuto che tu sei il Santo di Dio».</p>
<p class="C6 V70">Rispose Gesù: «Non ho forse scelto io voi, i Dodici? Eppure uno di voi è un diavolo!». Egli parlava di Giuda, figlio di Simone Iscariota: questi infatti stava per tradirlo, uno dei Dodici.</p>
<p class="C7 V1">Dopo questi fatti Gesù se ne andava per la Galilea; infatti non voleva più andare per la Giudea, perché i Giudei cercavano di ucciderlo.</p>
<p class="C7 V2">Si avvicinava intanto la festa dei Giudei, detta delle Capanne;</p>
<p class="C7 V3">i suoi fratelli gli dissero: «Parti di qui e va' nella Giudea perché anche i tuoi discepoli vedano le opere che tu fai.</p>
<p class="C7 V4">Nessuno infatti agisce di nascosto, se vuole venire riconosciuto pubblicamente. Se fai tali cose, manifèstati al mondo!».</p>
<p class="C7 V5">Neppure i suoi fratelli infatti credevano in lui.</p>
<p class="C7 V6">Gesù allora disse loro: «Il mio tempo non è ancora venuto, il vostro invece è sempre pronto.</p>
<p class="C7 V7">Il mondo non può odiare voi, ma odia me, perché di lui io attesto che le sue opere sono cattive.</p>
<p class="C7 V8">Andate voi a questa festa; io non ci vado, perché il mio tempo non è ancora compiuto».</p>
<p class="C7 V9">Dette loro queste cose, restò nella Galilea.</p>
<p class="C7 V10">Ma andati i suoi fratelli alla festa, allora vi andò anche lui; non apertamente però: di nascosto.</p>
<p class="C7 V11">I Giudei intanto lo cercavano durante la festa e dicevano: «Dov'è quel tale?».</p>
<p class="C7 V12">E si faceva sommessamente un gran parlare di lui tra la folla; gli uni infatti dicevano: «È buono!». Altri invece: «No, inganna la gente!».</p>
<p class="C7 V13">Nessuno però ne parlava in pubblico, per paura dei Giudei.</p>
<p class="C7 V14">Quando ormai si era a metà della festa, Gesù salì al tempio e vi insegnava.</p>
<p class="C7 V15">I Giudei ne erano stupiti e dicevano: «Come mai costui conosce le Scritture, senza avere studiato?».</p>
<p class="C7 V16">Gesù rispose: «La mia dottrina non è mia, ma di colui che mi ha mandato.</p>
<p class="C7 V17">Chi vuol fare la sua volontà, conoscerà se questa dottrina viene da Dio, o se io parlo da me stesso.</p>
<p class="C7 V18">Chi parla da se stesso, cerca la propria gloria; ma chi cerca la gloria di colui che l'ha mandato è veritiero, e in lui non c'è ingiustizia.</p>
<p class="C7 V19">Non è stato forse Mosè a darvi la Legge? Eppure nessuno di voi osserva la Legge! Perché cercate di uccidermi?».</p>
<p class="C7 V20">Rispose la folla: «Tu hai un demonio! Chi cerca di ucciderti?».</p>
<p class="C7 V21">Rispose Gesù: «Un'opera sola ho compiuto, e tutti ne siete stupiti.</p>
<p class="C7 V22">Mosè vi ha dato la circoncisione - non che essa venga da Mosè, ma dai patriarchi - e voi circoncidete un uomo anche di sabato.</p>
<p class="C7 V23">Ora se un uomo riceve la circoncisione di sabato perché non sia trasgredita la Legge di Mosè, voi vi sdegnate contro di me perché ho guarito interamente un uomo di sabato?</p>
<p class="C7 V24">Non giudicate secondo le apparenze, ma giudicate con giusto giudizio!».</p>
<p class="C7 V25">Intanto alcuni di Gerusalemme dicevano: «Non è costui quello che cercano di uccidere?</p>
<p class="C7 V26">Ecco, egli parla liberamente, e non gli dicono niente. Che forse i capi abbiano riconosciuto davvero che egli è il Cristo?</p>
<p class="C7 V27">Ma costui sappiamo di dov'è; il Cristo invece, quando verrà, nessuno saprà di dove sia».</p>
<p class="C7 V28">Gesù allora, mentre insegnava nel tempio, esclamò: «Certo, voi mi conoscete e sapete di dove sono. Eppure io non sono venuto da me e chi mi ha mandato è veritiero, e voi non lo conoscete.</p>
<p class="C7 V29">Io però lo conosco, perché vengo da lui ed egli mi ha mandato».</p>
<p class="C7 V30">Allora cercarono di arrestarlo, ma nessuno riuscì a mettergli le mani addosso, perché non era ancora giunta la sua ora.</p>
<p class="C7 V31">Molti della folla invece credettero in lui, e dicevano: «Il Cristo, quando verrà, potrà fare segni più grandi di quelli che ha fatto costui?».</p>
<p class="C7 V32">I farisei intanto udirono che la gente sussurrava queste cose di lui e perciò i sommi sacerdoti e i farisei mandarono delle guardie per arrestarlo.</p>
<p class="C7 V33">Gesù disse: «Per poco tempo ancora rimango con voi, poi vado da colui che mi ha mandato.</p>
<p class="C7 V34">Voi mi cercherete, e non mi troverete; e dove sono io, voi non potrete venire».</p>
<p class="C7 V35">Dissero dunque tra loro i Giudei: «Dove mai sta per andare costui, che noi non potremo trovarlo? Andrà forse da quelli che sono dispersi fra i Greci e ammaestrerà i Greci?</p>
<p class="C7 V36">Che discorso è questo che ha fatto: Mi cercherete e non mi troverete e dove sono io voi non potrete venire?».</p>
<p class="C7 V37">Nell'ultimo giorno, il grande giorno della festa, Gesù levatosi in piedi esclamò ad alta voce: «Chi ha sete venga a me e beva</p>
<p class="C7 V38">chi crede in me; come dice la Scrittura: fiumi di acqua viva sgorgheranno dal suo seno».</p>
<p class="C7 V39">Questo egli disse riferendosi allo Spirito che avrebbero ricevuto i credenti in lui: infatti non c'era ancora lo Spirito, perché Gesù non era stato ancora glorificato.</p>
<p class="C7 V40">All'udire queste parole, alcuni fra la gente dicevano: «Questi è davvero il profeta!».</p>
<p class="C7 V41">Altri dicevano: «Questi è il Cristo!». Altri invece dicevano: «Il Cristo viene forse dalla Galilea?</p>
<p class="C7 V42">Non dice forse la Scrittura che il Cristo verrà dalla stirpe di Davide e da Betlemme, il villaggio di Davide?».</p>
<p class="C7 V43">E nacque dissenso tra la gente riguardo a lui.</p>
<p class="C7 V44">Alcuni di loro volevano arrestarlo, ma nessuno gli mise le mani addosso.</p>
<p class="C7 V45">Le guardie tornarono quindi dai sommi sacerdoti e dai farisei e questi dissero loro: «Perché non lo avete condotto?».</p>
<p class="C7 V46">Risposero le guardie: «Mai un uomo ha parlato come parla quest'uomo!».</p>
<p class="C7 V47">Ma i farisei replicarono loro: «Forse vi siete lasciati ingannare anche voi?</p>
<p class="C7 V48">Forse gli ha creduto qualcuno fra i capi, o fra i farisei?</p>
<p class="C7 V49">Ma questa gente, che non conosce la Legge, è maledetta!».</p>
<p class="C7 V50">Disse allora Nicodèmo, uno di loro, che era venuto precedentemente da Gesù:</p>
<p class="C7 V51">«La nostra Legge giudica forse un uomo prima di averlo ascoltato e di sapere ciò che fa?».</p>
<p class="C7 V52">Gli risposero: «Sei forse anche tu della Galilea? Studia e vedrai che non sorge profeta dalla Galilea».</p>
<p class="C7 V53">E tornarono ciascuno a casa sua.</p>
<p class="C8 V1">Gesù si avviò allora verso il monte degli Ulivi.</p>
<p class="C8 V2">Ma all'alba si recò di nuovo nel tempio e tutto il popolo andava da lui ed egli, sedutosi, li ammaestrava.</p>
<p class="C8 V3">Allora gli scribi e i farisei gli conducono una donna sorpresa in adulterio e, postala nel mezzo,</p>
<p class="C8 V4">gli dicono: «Maestro, questa donna è stata sorpresa in flagrante adulterio.</p>
<p class="C8 V5">Ora Mosè, nella Legge, ci ha comandato di lapidare donne come questa. Tu che ne dici?».</p>
<p class="C8 V6">Questo dicevano per metterlo alla prova e per avere di che accusarlo. Ma Gesù, chinatosi, si mise a scrivere col dito per terra.</p>
<p class="C8 V7">E siccome insistevano nell'interrogarlo, alzò il capo e disse loro: «Chi di voi è senza peccato, scagli per primo la pietra contro di lei».</p>
<p class="C8 V8">E chinatosi di nuovo, scriveva per terra.</p>
<p class="C8 V9">Ma quelli, udito ciò, se ne andarono uno per uno, cominciando dai più anziani fino agli ultimi. Rimase solo Gesù con la donna là in mezzo.</p>
<p class="C8 V10">Alzatosi allora Gesù le disse: «Donna, dove sono? Nessuno ti ha condannata?».</p>
<p class="C8 V11">Ed essa rispose: «Nessuno, Signore». E Gesù le disse: «Neanch'io ti condanno; va' e d'ora in poi non peccare più».</p>
<p class="C8 V12">Di nuovo Gesù parlò loro: «Io sono la luce del mondo; chi segue me, non camminerà nelle tenebre, ma avrà la luce della vita».</p>
<p class="C8 V13">Gli dissero allora i farisei: «Tu dai testimonianza di te stesso; la tua testimonianza non è vera».</p>
<p class="C8 V14">Gesù rispose: «Anche se io rendo testimonianza di me stesso, la mia testimonianza è vera, perché so da dove vengo e dove vado. Voi invece non sapete da dove vengo o dove vado.</p>
<p class="C8 V15">Voi giudicate secondo la carne; io non giudico nessuno.</p>
<p class="C8 V16">E anche se giudico, il mio giudizio è vero, perché non sono solo, ma io e il Padre che mi ha mandato.</p>
<p class="C8 V17">Nella vostra Legge sta scritto che la testimonianza di due persone è vera:</p>
<p class="C8 V18">orbene, sono io che do testimonianza di me stesso, ma anche il Padre, che mi ha mandato, mi dà testimonianza».</p>
<p class="C8 V19">Gli dissero allora: «Dov'è tuo padre?». Rispose Gesù: «Voi non conoscete né me né il Padre; se conosceste me, conoscereste anche il Padre mio».</p>
<p class="C8 V20">Queste parole Gesù le pronunziò nel luogo del tesoro mentre insegnava nel tempio. E nessuno lo arrestò, perché non era ancora giunta la sua ora.</p>
<p class="C8 V21">Di nuovo Gesù disse loro: «Io vado e voi mi cercherete, ma morirete nel vostro peccato. Dove vado io, voi non potete venire».</p>
<p class="C8 V22">Dicevano allora i Giudei: «Forse si ucciderà, dal momento che dice: Dove vado io, voi non potete venire?».</p>
<p class="C8 V23">E diceva loro: «Voi siete di quaggiù, io sono di lassù; voi siete di questo mondo, io non sono di questo mondo.</p>
<p class="C8 V24">Vi ho detto che morirete nei vostri peccati; se infatti non credete che io sono, morirete nei vostri peccati».</p>
<p class="C8 V25">Gli dissero allora: «Tu chi sei?». Gesù disse loro: «Proprio ciò che vi dico.</p>
<p class="C8 V26">Avrei molte cose da dire e da giudicare sul vostro conto; ma colui che mi ha mandato è veritiero, ed io dico al mondo le cose che ho udito da lui».</p>
<p class="C8 V27">Non capirono che egli parlava loro del Padre.</p>
<p class="C8 V28">Disse allora Gesù: «Quando avrete innalzato il Figlio dell'uomo, allora saprete che Io Sono e non faccio nulla da me stesso, ma come mi ha insegnato il Padre, così io parlo.</p>
<p class="C8 V29">Colui che mi ha mandato è con me e non mi ha lasciato solo, perché io faccio sempre le cose che gli sono gradite».</p>
<p class="C8 V30">A queste sue parole, molti credettero in lui.</p>
<p class="C8 V31">Gesù allora disse a quei Giudei che avevano creduto in lui: «Se rimanete fedeli alla mia parola, sarete davvero miei discepoli;</p>
<p class="C8 V32">conoscerete la verità e la verità vi farà liberi».</p>
<p class="C8 V33">Gli risposero: «Noi siamo discendenza di Abramo e non siamo mai stati schiavi di nessuno. Come puoi tu dire: Diventerete liberi?».</p>
<p class="C8 V34">Gesù rispose: «In verità, in verità vi dico: chiunque commette il peccato è schiavo del peccato.</p>
<p class="C8 V35">Ora lo schiavo non resta per sempre nella casa, ma il figlio vi resta sempre;</p>
<p class="C8 V36">se dunque il Figlio vi farà liberi, sarete liberi davvero.</p>
<p class="C8 V37">So che siete discendenza di Abramo. Ma intanto cercate di uccidermi perché la mia parola non trova posto in voi.</p>
<p class="C8 V38">Io dico quello che ho visto presso il Padre; anche voi dunque fate quello che avete ascoltato dal padre vostro!».</p>
<p class="C8 V39">Gli risposero: «Il nostro padre è Abramo». Rispose Gesù: «Se siete figli di Abramo, fate le opere di Abramo!</p>
<p class="C8 V40">Ora invece cercate di uccidere me, che vi ho detto la verità udita da Dio; questo, Abramo non l'ha fatto.</p>
<p class="C8 V41">Voi fate le opere del padre vostro». Gli risposero: «Noi non siamo nati da prostituzione, noi abbiamo un solo Padre, Dio!».</p>
<p class="C8 V42">Disse loro Gesù: «Se Dio fosse vostro Padre, certo mi amereste, perché da Dio sono uscito e vengo; non sono venuto da me stesso, ma lui mi ha mandato.</p>
<p class="C8 V43">Perché non comprendete il mio linguaggio? Perché non potete dare ascolto alle mie parole,</p>
<p class="C8 V44">voi che avete per padre il diavolo, e volete compiere i desideri del padre vostro. Egli è stato omicida fin da principio e non ha perseverato nella verità, perché non vi è verità in lui. Quando dice il falso, parla del suo, perché è menzognero e padre della menzogna.</p>
<p class="C8 V45">A me, invece, voi non credete, perché dico la verità.</p>
<p class="C8 V46">Chi di voi può convincermi di peccato? Se dico la verità, perché non mi credete?</p>
<p class="C8 V47">Chi è da Dio ascolta le parole di Dio: per questo voi non le ascoltate, perché non siete da Dio».</p>
<p class="C8 V48">Gli risposero i Giudei: «Non diciamo con ragione noi che sei un Samaritano e hai un demonio?».</p>
<p class="C8 V49">Rispose Gesù: «Io non ho un demonio, ma onoro il Padre mio e voi mi disonorate.</p>
<p class="C8 V50">Io non cerco la mia gloria; vi è chi la cerca e giudica.</p>
<p class="C8 V51">In verità, in verità vi dico: se uno osserva la mia parola, non vedrà mai la morte».</p>
<p class="C8 V52">Gli dissero i Giudei: «Ora sappiamo che hai un demonio. Abramo è morto, come anche i profeti, e tu dici: "Chi osserva la mia parola non conoscerà mai la morte".</p>
<p class="C8 V53">Sei tu più grande del nostro padre Abramo, che è morto? Anche i profeti sono morti; chi pretendi di essere?».</p>
<p class="C8 V54">Rispose Gesù: «Se io glorificassi me stesso, la mia gloria non sarebbe nulla; chi mi glorifica è il Padre mio, del quale voi dite: "È nostro Dio!",</p>
<p class="C8 V55">e non lo conoscete. Io invece lo conosco. E se dicessi che non lo conosco, sarei come voi, un mentitore; ma lo conosco e osservo la sua parola.</p>
<p class="C8 V56">Abramo, vostro padre, esultò nella speranza di vedere il mio giorno; lo vide e se ne rallegrò».</p>
<p class="C8 V57">Gli dissero allora i Giudei: «Non hai ancora cinquant'anni e hai visto Abramo?».</p>
<p class="C8 V58">Rispose loro Gesù: «In verità, in verità vi dico: prima che Abramo fosse, Io Sono».</p>
<p class="C8 V59">Allora raccolsero pietre per scagliarle contro di lui; ma Gesù si nascose e uscì dal tempio.</p>
<p class="C9 V1">Passando vide un uomo cieco dalla nascita</p>
<p class="C9 V2">e i suoi discepoli lo interrogarono: «Rabbì, chi ha peccato, lui o i suoi genitori, perché egli nascesse cieco?».</p>
<p class="C9 V3">Rispose Gesù: «Né lui ha peccato né i suoi genitori, ma è così perché si manifestassero in lui le opere di Dio.</p>
<p class="C9 V4">Dobbiamo compiere le opere di colui che mi ha mandato finché è giorno; poi viene la notte, quando nessuno può più operare.</p>
<p class="C9 V5">Finché sono nel mondo, sono la luce del mondo».</p>
<p class="C9 V6">Detto questo sputò per terra, fece del fango con la saliva, spalmò il fango sugli occhi del cieco</p>
<p class="C9 V7">e gli disse: «Va' a lavarti nella piscina di Sìloe (che significa Inviato)». Quegli andò, si lavò e tornò che ci vedeva.</p>
<p class="C9 V8">Allora i vicini e quelli che lo avevano visto prima, poiché era un mendicante, dicevano: «Non è egli quello che stava seduto a chiedere l'elemosina?».</p>
<p class="C9 V9">Alcuni dicevano: «È lui»; altri dicevano: «No, ma gli assomiglia». Ed egli diceva: «Sono io!».</p>
<p class="C9 V10">Allora gli chiesero: «Come dunque ti furono aperti gli occhi?».</p>
<p class="C9 V11">Egli rispose: «Quell'uomo che si chiama Gesù ha fatto del fango, mi ha spalmato gli occhi e mi ha detto: Va' a Sìloe e lavati! Io sono andato e, dopo essermi lavato, ho acquistato la vista».</p>
<p class="C9 V12">Gli dissero: «Dov'è questo tale?». Rispose: «Non lo so».</p>
<p class="C9 V13">Intanto condussero dai farisei quello che era stato cieco:</p>
<p class="C9 V14">era infatti sabato il giorno in cui Gesù aveva fatto del fango e gli aveva aperto gli occhi.</p>
<p class="C9 V15">Anche i farisei dunque gli chiesero di nuovo come avesse acquistato la vista. Ed egli disse loro: «Mi ha posto del fango sopra gli occhi, mi sono lavato e ci vedo».</p>
<p class="C9 V16">Allora alcuni dei farisei dicevano: «Quest'uomo non viene da Dio, perché non osserva il sabato». Altri dicevano: «Come può un peccatore compiere tali prodigi?». E c'era dissenso tra di loro.</p>
<p class="C9 V17">Allora dissero di nuovo al cieco: «Tu che dici di lui, dal momento che ti ha aperto gli occhi?». Egli rispose: «È un profeta!».</p>
<p class="C9 V18">Ma i Giudei non vollero credere di lui che era stato cieco e aveva acquistato la vista, finché non chiamarono i genitori di colui che aveva ricuperato la vista.</p>
<p class="C9 V19">E li interrogarono: «È questo il vostro figlio, che voi dite esser nato cieco? Come mai ora ci vede?».</p>
<p class="C9 V20">I genitori risposero: «Sappiamo che questo è il nostro figlio e che è nato cieco;</p>
<p class="C9 V21">come poi ora ci veda, non lo sappiamo, né sappiamo chi gli ha aperto gli occhi; chiedetelo a lui, ha l'età, parlerà lui di se stesso».</p>
<p class="C9 V22">Questo dissero i suoi genitori, perché avevano paura dei Giudei; infatti i Giudei avevano già stabilito che, se uno lo avesse riconosciuto come il Cristo, venisse espulso dalla sinagoga.</p>
<p class="C9 V23">Per questo i suoi genitori dissero: «Ha l'età, chiedetelo a lui!».</p>
<p class="C9 V24">Allora chiamarono di nuovo l'uomo che era stato cieco e gli dissero: «Da' gloria a Dio! Noi sappiamo che quest'uomo è un peccatore».</p>
<p class="C9 V25">Quegli rispose: «Se sia un peccatore, non lo so; una cosa so: prima ero cieco e ora ci vedo».</p>
<p class="C9 V26">Allora gli dissero di nuovo: «Che cosa ti ha fatto? Come ti ha aperto gli occhi?».</p>
<p class="C9 V27">Rispose loro: «Ve l'ho già detto e non mi avete ascoltato; perché volete udirlo di nuovo? Volete forse diventare anche voi suoi discepoli?».</p>
<p class="C9 V28">Allora lo insultarono e gli dissero: «Tu sei suo discepolo, noi siamo discepoli di Mosè!</p>
<p class="C9 V29">Noi sappiamo infatti che a Mosè ha parlato Dio; ma costui non sappiamo di dove sia».</p>
<p class="C9 V30">Rispose loro quell'uomo: «Proprio questo è strano, che voi non sapete di dove sia, eppure mi ha aperto gli occhi.</p>
<p class="C9 V31">Ora, noi sappiamo che Dio non ascolta i peccatori, ma se uno è timorato di Dio e fa la sua volontà, egli lo ascolta.</p>
<p class="C9 V32">Da che mondo è mondo, non s'è mai sentito dire che uno abbia aperto gli occhi a un cieco nato.</p>
<p class="C9 V33">Se costui non fosse da Dio, non avrebbe potuto far nulla».</p>
<p class="C9 V34">Gli replicarono: «Sei nato tutto nei peccati e vuoi insegnare a noi?». E lo cacciarono fuori.</p>
<p class="C9 V35">Gesù seppe che l'avevano cacciato fuori, e incontratolo gli disse: «Tu credi nel Figlio dell'uomo?».</p>
<p class="C9 V36">Egli rispose: «E chi è, Signore, perché io creda in lui?».</p>
<p class="C9 V37">Gli disse Gesù: «Tu l'hai visto: colui che parla con te è proprio lui».</p>
<p class="C9 V38">Ed egli disse: «Io credo, Signore!». E gli si prostrò innanzi.</p>
<p class="C9 V39">Gesù allora disse: «Io sono venuto in questo mondo per giudicare, perché coloro che non vedono vedano e quelli che vedono diventino ciechi».</p>
<p class="C9 V40">Alcuni dei farisei che erano con lui udirono queste parole e gli dissero: «Siamo forse ciechi anche noi?».</p>
<p class="C9 V41">Gesù rispose loro: «Se foste ciechi, non avreste alcun peccato; ma siccome dite: Noi vediamo, il vostro peccato rimane».</p>
<p class="C10 V1">«In verità, in verità vi dico: chi non entra nel recinto delle pecore per la porta, ma vi sale da un'altra parte, è un ladro e un brigante.</p>
<p class="C10 V2">Chi invece entra per la porta, è il pastore delle pecore.</p>
<p class="C10 V3">Il guardiano gli apre e le pecore ascoltano la sua voce: egli chiama le sue pecore una per una e le conduce fuori.</p>
<p class="C10 V4">E quando ha condotto fuori tutte le sue pecore, cammina innanzi a loro, e le pecore lo seguono, perché conoscono la sua voce.</p>
<p class="C10 V5">Un estraneo invece non lo seguiranno, ma fuggiranno via da lui, perché non conoscono la voce degli estranei».</p>
<p class="C10 V6">Questa similitudine disse loro Gesù; ma essi non capirono che cosa significava ciò che diceva loro.</p>
<p class="C10 V7">Allora Gesù disse loro di nuovo: «In verità, in verità vi dico: io sono la porta delle pecore.</p>
<p class="C10 V8">Tutti coloro che sono venuti prima di me, sono ladri e briganti; ma le pecore non li hanno ascoltati.</p>
<p class="C10 V9">Io sono la porta: se uno entra attraverso di me, sarà salvo; entrerà e uscirà e troverà pascolo.</p>
<p class="C10 V10">Il ladro non viene se non per rubare, uccidere e distruggere; io sono venuto perché abbiano la vita e l'abbiano in abbondanza.</p>
<p class="C10 V11">Io sono il buon pastore. Il buon pastore offre la vita per le pecore.</p>
<p class="C10 V12">Il mercenario invece, che non è pastore e al quale le pecore non appartengono, vede venire il lupo, abbandona le pecore e fugge e il lupo le rapisce e le disperde;</p>
<p class="C10 V13">egli è un mercenario e non gli importa delle pecore.</p>
<p class="C10 V14">Io sono il buon pastore, conosco le mie pecore e le mie pecore conoscono me,</p>
<p class="C10 V15">come il Padre conosce me e io conosco il Padre; e offro la vita per le pecore.</p>
<p class="C10 V16">E ho altre pecore che non sono di quest'ovile; anche queste io devo condurre; ascolteranno la mia voce e diventeranno un solo gregge e un solo pastore.</p>
<p class="C10 V17">Per questo il Padre mi ama: perché io offro la mia vita, per poi riprenderla di nuovo.</p>
<p class="C10 V18">Nessuno me la toglie, ma la offro da me stesso, poiché ho il potere di offrirla e il potere di riprenderla di nuovo. Questo comando ho ricevuto dal Padre mio».</p>
<p class="C10 V19">Sorse di nuovo dissenso tra i Giudei per queste parole.</p>
<p class="C10 V20">Molti di essi dicevano: «Ha un demonio ed è fuori di sé; perché lo state ad ascoltare?».</p>
<p class="C10 V21">Altri invece dicevano: «Queste parole non sono di un indemoniato; può forse un demonio aprire gli occhi dei ciechi?».</p>
<p class="C10 V22">Ricorreva in quei giorni a Gerusalemme la festa della Dedicazione. Era d'inverno.</p>
<p class="C10 V23">Gesù passeggiava nel tempio, sotto il portico di Salomone.</p>
<p class="C10 V24">Allora i Giudei gli si fecero attorno e gli dicevano: «Fino a quando terrai l'animo nostro sospeso? Se tu sei il Cristo, dillo a noi apertamente».</p>
<p class="C10 V25">Gesù rispose loro: «Ve l'ho detto e non credete; le opere che io compio nel nome del Padre mio, queste mi danno testimonianza;</p>
<p class="C10 V26">ma voi non credete, perché non siete mie pecore.</p>
<p class="C10 V27">Le mie pecore ascoltano la mia voce e io le conosco ed esse mi seguono.</p>
<p class="C10 V28">Io do loro la vita eterna e non andranno mai perdute e nessuno le rapirà dalla mia mano.</p>
<p class="C10 V29">Il Padre mio che me le ha date è più grande di tutti e nessuno può rapirle dalla mano del Padre mio.</p>
<p class="C10 V30">Io e il Padre siamo una cosa sola».</p>
<p class="C10 V31">I Giudei portarono di nuovo delle pietre per lapidarlo.</p>
<p class="C10 V32">Gesù rispose loro: «Vi ho fatto vedere molte opere buone da parte del Padre mio; per quale di esse mi volete lapidare?».</p>
<p class="C10 V33">Gli risposero i Giudei: «Non ti lapidiamo per un'opera buona, ma per la bestemmia e perché tu, che sei uomo, ti fai Dio».</p>
<p class="C10 V34">Rispose loro Gesù: «Non è forse scritto nella vostra Legge: Io ho detto: voi siete dèi?</p>
<p class="C10 V35">Ora, se essa ha chiamato dèi coloro ai quali fu rivolta la parola di Dio (e la Scrittura non può essere annullata),</p>
<p class="C10 V36">a colui che il Padre ha consacrato e mandato nel mondo, voi dite: Tu bestemmi, perché ho detto: Sono Figlio di Dio?</p>
<p class="C10 V37">Se non compio le opere del Padre mio, non credetemi;</p>
<p class="C10 V38">ma se le compio, anche se non volete credere a me, credete almeno alle opere, perché sappiate e conosciate che il Padre è in me e io nel Padre».</p>
<p class="C10 V39">Cercavano allora di prenderlo di nuovo, ma egli sfuggì dalle loro mani.</p>
<p class="C10 V40">Ritornò quindi al di là del Giordano, nel luogo dove prima Giovanni battezzava, e qui si fermò.</p>
<p class="C10 V41">Molti andarono da lui e dicevano: «Giovanni non ha fatto nessun segno, ma tutto quello che Giovanni ha detto di costui era vero».</p>
<p class="C10 V42">E in quel luogo molti credettero in lui.</p>
<p class="C11 V1">Era allora malato un certo Lazzaro di Betània, il villaggio di Maria e di Marta sua sorella.</p>
<p class="C11 V2">Maria era quella che aveva cosparso di olio profumato il Signore e gli aveva asciugato i piedi con i suoi capelli; suo fratello Lazzaro era malato.</p>
<p class="C11 V3">Le sorelle mandarono dunque a dirgli: «Signore, ecco, il tuo amico è malato».</p>
<p class="C11 V4">All'udire questo, Gesù disse: «Questa malattia non è per la morte, ma per la gloria di Dio, perché per essa il Figlio di Dio venga glorificato».</p>
<p class="C11 V5">Gesù voleva molto bene a Marta, a sua sorella e a Lazzaro.</p>
<p class="C11 V6">Quand'ebbe dunque sentito che era malato, si trattenne due giorni nel luogo dove si trovava.</p>
<p class="C11 V7">Poi, disse ai discepoli: «Andiamo di nuovo in Giudea!».</p>
<p class="C11 V8">I discepoli gli dissero: «Rabbì, poco fa i Giudei cercavano di lapidarti e tu ci vai di nuovo?».</p>
<p class="C11 V9">Gesù rispose: «Non sono forse dodici le ore del giorno? Se uno cammina di giorno, non inciampa, perché vede la luce di questo mondo;</p>
<p class="C11 V10">ma se invece uno cammina di notte, inciampa, perché gli manca la luce».</p>
<p class="C11 V11">Così parlò e poi soggiunse loro: «Il nostro amico Lazzaro s'è addormentato; ma io vado a svegliarlo».</p>
<p class="C11 V12">Gli dissero allora i discepoli: «Signore, se s'è addormentato, guarirà».</p>
<p class="C11 V13">Gesù parlava della morte di lui, essi invece pensarono che si riferisse al riposo del sonno.</p>
<p class="C11 V14">Allora Gesù disse loro apertamente: «Lazzaro è morto</p>
<p class="C11 V15">e io sono contento per voi di non essere stato là, perché voi crediate. Orsù, andiamo da lui!».</p>
<p class="C11 V16">Allora Tommaso, chiamato Dìdimo, disse ai condiscepoli: «Andiamo anche noi a morire con lui!».</p>
<p class="C11 V17">Venne dunque Gesù e trovò Lazzaro che era già da quattro giorni nel sepolcro.</p>
<p class="C11 V18">Betània distava da Gerusalemme meno di due miglia</p>
<p class="C11 V19">e molti Giudei erano venuti da Marta e Maria per consolarle per il loro fratello.</p>
<p class="C11 V20">Marta dunque, come seppe che veniva Gesù, gli andò incontro; Maria invece stava seduta in casa.</p>
<p class="C11 V21">Marta disse a Gesù: «Signore, se tu fossi stato qui, mio fratello non sarebbe morto!</p>
<p class="C11 V22">Ma anche ora so che qualunque cosa chiederai a Dio, egli te la concederà».</p>
<p class="C11 V23">Gesù le disse: «Tuo fratello risusciterà».</p>
<p class="C11 V24">Gli rispose Marta: «So che risusciterà nell'ultimo giorno».</p>
<p class="C11 V25">Gesù le disse: «Io sono la risurrezione e la vita; chi crede in me, anche se muore, vivrà;</p>
<p class="C11 V26">chiunque vive e crede in me, non morrà in eterno. Credi tu questo?».</p>
<p class="C11 V27">Gli rispose: «Sì, o Signore, io credo che tu sei il Cristo, il Figlio di Dio che deve venire nel mondo».</p>
<p class="C11 V28">Dopo queste parole se ne andò a chiamare di nascosto Maria, sua sorella, dicendo: «Il Maestro è qui e ti chiama».</p>
<p class="C11 V29">Quella, udito ciò, si alzò in fretta e andò da lui.</p>
<p class="C11 V30">Gesù non era entrato nel villaggio, ma si trovava ancora là dove Marta gli era andata incontro.</p>
<p class="C11 V31">Allora i Giudei che erano in casa con lei a consolarla, quando videro Maria alzarsi in fretta e uscire, la seguirono pensando: «Va al sepolcro per piangere là».</p>
<p class="C11 V32">Maria, dunque, quando giunse dov'era Gesù, vistolo si gettò ai suoi piedi dicendo: «Signore, se tu fossi stato qui, mio fratello non sarebbe morto!».</p>
<p class="C11 V33">Gesù allora quando la vide piangere e piangere anche i Giudei che erano venuti con lei, si commosse profondamente, si turbò e disse:</p>
<p class="C11 V34">«Dove l'avete posto?». Gli dissero: «Signore, vieni a vedere!».</p>
<p class="C11 V35">Gesù scoppiò in pianto.</p>
<p class="C11 V36">Dissero allora i Giudei: «Vedi come lo amava!».</p>
<p class="C11 V37">Ma alcuni di loro dissero: «Costui che ha aperto gli occhi al cieco non poteva anche far sì che questi non morisse?».</p>
<p class="C11 V38">Intanto Gesù, ancora profondamente commosso, si recò al sepolcro; era una grotta e contro vi era posta una pietra.</p>
<p class="C11 V39">Disse Gesù: «Togliete la pietra!». Gli rispose Marta, la sorella del morto: «Signore, già manda cattivo odore, poiché è di quattro giorni».</p>
<p class="C11 V40">Le disse Gesù: «Non ti ho detto che, se credi, vedrai la gloria di Dio?».</p>
<p class="C11 V41">Tolsero dunque la pietra. Gesù allora alzò gli occhi e disse: «Padre, ti ringrazio che mi hai ascoltato.</p>
<p class="C11 V42">Io sapevo che sempre mi dai ascolto, ma l'ho detto per la gente che mi sta attorno, perché credano che tu mi hai mandato».</p>
<p class="C11 V43">E, detto questo, gridò a gran voce: «Lazzaro, vieni fuori!».</p>
<p class="C11 V44">Il morto uscì, con i piedi e le mani avvolti in bende, e il volto coperto da un sudario. Gesù disse loro: «Scioglietelo e lasciatelo andare».</p>
<p class="C11 V45">Molti dei Giudei che erano venuti da Maria, alla vista di quel che egli aveva compiuto, credettero in lui.</p>
<p class="C11 V46">Ma alcuni andarono dai farisei e riferirono loro quel che Gesù aveva fatto.</p>
<p class="C11 V47">Allora i sommi sacerdoti e i farisei riunirono il sinedrio e dicevano: «Che facciamo? Quest'uomo compie molti segni.</p>
<p class="C11 V48">Se lo lasciamo fare così, tutti crederanno in lui e verranno i Romani e distruggeranno il nostro luogo santo e la nostra nazione».</p>
<p class="C11 V49">Ma uno di loro, di nome Caifa, che era sommo sacerdote in quell'anno, disse loro: «Voi non capite nulla</p>
<p class="C11 V50">e non considerate come sia meglio che muoia un solo uomo per il popolo e non perisca la nazione intera».</p>
<p class="C11 V51">Questo però non lo disse da se stesso, ma essendo sommo sacerdote profetizzò che Gesù doveva morire per la nazione</p>
<p class="C11 V52">e non per la nazione soltanto, ma anche per riunire insieme i figli di Dio che erano dispersi.</p>
<p class="C11 V53">Da quel giorno dunque decisero di ucciderlo.</p>
<p class="C11 V54">Gesù pertanto non si faceva più vedere in pubblico tra i Giudei; egli si ritirò di là nella regione vicina al deserto, in una città chiamata Efraim, dove si trattenne con i suoi discepoli.</p>
<p class="C11 V55">Era vicina la Pasqua dei Giudei e molti dalla regione andarono a Gerusalemme prima della Pasqua per purificarsi.</p>
<p class="C11 V56">Essi cercavano Gesù e stando nel tempio dicevano tra di loro: «Che ve ne pare? Non verrà egli alla festa?».</p>
<p class="C11 V57">Intanto i sommi sacerdoti e i farisei avevano dato ordine che chiunque sapesse dove si trovava lo denunziasse, perché essi potessero prenderlo.</p>
<p class="C12 V1">Sei giorni prima della Pasqua, Gesù andò a Betània, dove si trovava Lazzaro, che egli aveva risuscitato dai morti.</p>
<p class="C12 V2">E qui gli fecero una cena: Marta serviva e Lazzaro era uno dei commensali.</p>
<p class="C12 V3">Maria allora, presa una libbra di olio profumato di vero nardo, assai prezioso, cosparse i piedi di Gesù e li asciugò con i suoi capelli, e tutta la casa si riempì del profumo dell'unguento.</p>
<p class="C12 V4">Allora Giuda Iscariota, uno dei suoi discepoli, che doveva poi tradirlo, disse:</p>
<p class="C12 V5">«Perché quest'olio profumato non si è venduto per trecento denari per poi darli ai poveri?».</p>
<p class="C12 V6">Questo egli disse non perché gl'importasse dei poveri, ma perché era ladro e, siccome teneva la cassa, prendeva quello che vi mettevano dentro.</p>
<p class="C12 V7">Gesù allora disse: «Lasciala fare, perché lo conservi per il giorno della mia sepoltura.</p>
<p class="C12 V8">I poveri infatti li avete sempre con voi, ma non sempre avete me».</p>
<p class="C12 V9">Intanto la gran folla di Giudei venne a sapere che Gesù si trovava là, e accorse non solo per Gesù, ma anche per vedere Lazzaro che egli aveva risuscitato dai morti.</p>
<p class="C12 V10">I sommi sacerdoti allora deliberarono di uccidere anche Lazzaro,</p>
<p class="C12 V11">perché molti Giudei se ne andavano a causa di lui e credevano in Gesù.</p>
<p class="C12 V12">Il giorno seguente, la gran folla che era venuta per la festa, udito che Gesù veniva a Gerusalemme,</p>
<p class="C12 V13">prese dei rami di palme e uscì incontro a lui gridando: Osanna! Benedetto colui che viene nel nome del Signore, il re d'Israele!</p>
<p class="C12 V14">Gesù, trovato un asinello, vi montò sopra, come sta scritto:</p>
<p class="C12 V15">Non temere, figlia di Sion! Ecco, il tuo re viene, seduto sopra un puledro d'asina.</p>
<p class="C12 V16">Sul momento i suoi discepoli non compresero queste cose; ma quando Gesù fu glorificato, si ricordarono che questo era stato scritto di lui e questo gli avevano fatto.</p>
<p class="C12 V17">Intanto la gente che era stata con lui quando chiamò Lazzaro fuori dal sepolcro e lo risuscitò dai morti, gli rendeva testimonianza.</p>
<p class="C12 V18">Anche per questo la folla gli andò incontro, perché aveva udito che aveva compiuto quel segno.</p>
<p class="C12 V19">I farisei allora dissero tra di loro: «Vedete che non concludete nulla? Ecco che il mondo gli è andato dietro!».</p>
<p class="C12 V20">Tra quelli che erano saliti per il culto durante la festa, c'erano anche alcuni Greci.</p>
<p class="C12 V21">Questi si avvicinarono a Filippo, che era di Betsàida di Galilea, e gli chiesero: «Signore, vogliamo vedere Gesù».</p>
<p class="C12 V22">Filippo andò a dirlo ad Andrea, e poi Andrea e Filippo andarono a dirlo a Gesù.</p>
<p class="C12 V23">Gesù rispose: «È giunta l'ora che sia glorificato il Figlio dell'uomo.</p>
<p class="C12 V24">In verità, in verità vi dico: se il chicco di grano caduto in terra non muore, rimane solo; se invece muore, produce molto frutto.</p>
<p class="C12 V25">Chi ama la sua vita la perde e chi odia la sua vita in questo mondo la conserverà per la vita eterna.</p>
<p class="C12 V26">Se uno mi vuol servire mi segua, e dove sono io, là sarà anche il mio servo. Se uno mi serve, il Padre lo onorerà.</p>
<p class="C12 V27">Ora l'anima mia è turbata; e che devo dire? Padre, salvami da quest'ora? Ma per questo sono giunto a quest'ora!</p>
<p class="C12 V28">Padre, glorifica il tuo nome». Venne allora una voce dal cielo: «L'ho glorificato e di nuovo lo glorificherò!».</p>
<p class="C12 V29">La folla che era presente e aveva udito diceva che era stato un tuono. Altri dicevano: «Un angelo gli ha parlato».</p>
<p class="C12 V30">Rispose Gesù: «Questa voce non è venuta per me, ma per voi.</p>
<p class="C12 V31">Ora è il giudizio di questo mondo; ora il principe di questo mondo sarà gettato fuori.</p>
<p class="C12 V32">Io, quando sarò elevato da terra, attirerò tutti a me».</p>
<p class="C12 V33">Questo diceva per indicare di qual morte doveva morire.</p>
<p class="C12 V34">Allora la folla gli rispose: «Noi abbiamo appreso dalla Legge che il Cristo rimane in eterno; come dunque tu dici che il Figlio dell'uomo deve essere elevato? Chi è questo Figlio dell'uomo?».</p>
<p class="C12 V35">Gesù allora disse loro: «Ancora per poco tempo la luce è con voi. Camminate mentre avete la luce, perché non vi sorprendano le tenebre; chi cammina nelle tenebre non sa dove va.</p>
<p class="C12 V36">Mentre avete la luce credete nella luce, per diventare figli della luce». Gesù disse queste cose, poi se ne andò e si nascose da loro.</p>
<p class="C12 V37">Sebbene avesse compiuto tanti segni davanti a loro, non credevano in lui;</p>
<p class="C12 V38">perché si adempisse la parola detta dal profeta Isaia: Signore, chi ha creduto alla nostra parola? E il braccio del Signore a chi è stato rivelato?</p>
<p class="C12 V39">E non potevano credere, per il fatto che Isaia aveva detto ancora:</p>
<p class="C12 V40">Ha reso ciechi i loro occhi e ha indurito il loro cuore, perché non vedano con gli occhi e non comprendano con il cuore, e si convertano e io li guarisca!</p>
<p class="C12 V41">Questo disse Isaia quando vide la sua gloria e parlò di lui.</p>
<p class="C12 V42">Tuttavia, anche tra i capi, molti credettero in lui, ma non lo riconoscevano apertamente a causa dei farisei, per non essere espulsi dalla sinagoga;</p>
<p class="C12 V43">amavano infatti la gloria degli uomini più della gloria di Dio.</p>
<p class="C12 V44">Gesù allora gridò a gran voce: «Chi crede in me, non crede in me, ma in colui che mi ha mandato;</p>
<p class="C12 V45">chi vede me, vede colui che mi ha mandato.</p>
<p class="C12 V46">Io come luce sono venuto nel mondo, perché chiunque crede in me non rimanga nelle tenebre.</p>
<p class="C12 V47">Se qualcuno ascolta le mie parole e non le osserva, io non lo condanno; perché non sono venuto per condannare il mondo, ma per salvare il mondo.</p>
<p class="C12 V48">Chi mi respinge e non accoglie le mie parole, ha chi lo condanna: la parola che ho annunziato lo condannerà nell'ultimo giorno.</p>
<p class="C12 V49">Perché io non ho parlato da me, ma il Padre che mi ha mandato, egli stesso mi ha ordinato che cosa devo dire e annunziare.</p>
<p class="C12 V50">E io so che il suo comandamento è vita eterna. Le cose dunque che io dico, le dico come il Padre le ha dette a me».</p>
<p class="C13 V1">Prima della festa di Pasqua Gesù, sapendo che era giunta la sua ora di passare da questo mondo al Padre, dopo aver amato i suoi che erano nel mondo, li amò sino alla fine.</p>
<p class="C13 V2">Mentre cenavano, quando già il diavolo aveva messo in cuore a Giuda Iscariota, figlio di Simone, di tradirlo,</p>
<p class="C13 V3">Gesù sapendo che il Padre gli aveva dato tutto nelle mani e che era venuto da Dio e a Dio ritornava,</p>
<p class="C13 V4">si alzò da tavola, depose le vesti e, preso un asciugatoio, se lo cinse attorno alla vita.</p>
<p class="C13 V5">Poi versò dell'acqua nel catino e cominciò a lavare i piedi dei discepoli e ad asciugarli con l'asciugatoio di cui si era cinto.</p>
<p class="C13 V6">Venne dunque da Simon Pietro e questi gli disse: «Signore, tu lavi i piedi a me?».</p>
<p class="C13 V7">Rispose Gesù: «Quello che io faccio, tu ora non lo capisci, ma lo capirai dopo».</p>
<p class="C13 V8">Gli disse Simon Pietro: «Non mi laverai mai i piedi!». Gli rispose Gesù: «Se non ti laverò, non avrai parte con me».</p>
<p class="C13 V9">Gli disse Simon Pietro: «Signore, non solo i piedi, ma anche le mani e il capo!».</p>
<p class="C13 V10">Soggiunse Gesù: «Chi ha fatto il bagno, non ha bisogno di lavarsi se non i piedi ed è tutto mondo; e voi siete mondi, ma non tutti».</p>
<p class="C13 V11">Sapeva infatti chi lo tradiva; per questo disse: «Non tutti siete mondi».</p>
<p class="C13 V12">Quando dunque ebbe lavato loro i piedi e riprese le vesti, sedette di nuovo e disse loro: «Sapete ciò che vi ho fatto?</p>
<p class="C13 V13">Voi mi chiamate Maestro e Signore e dite bene, perché lo sono.</p>
<p class="C13 V14">Se dunque io, il Signore e il Maestro, ho lavato i vostri piedi, anche voi dovete lavarvi i piedi gli uni gli altri.</p>
<p class="C13 V15">Vi ho dato infatti l'esempio, perché come ho fatto io, facciate anche voi.</p>
<p class="C13 V16">In verità, in verità vi dico: un servo non è più grande del suo padrone, né un apostolo è più grande di chi lo ha mandato.</p>
<p class="C13 V17">Sapendo queste cose, sarete beati se le metterete in pratica.</p>
<p class="C13 V18">Non parlo di tutti voi; io conosco quelli che ho scelto; ma si deve adempiere la Scrittura: Colui che mangia il pane con me, ha levato contro di me il suo calcagno.</p>
<p class="C13 V19">Ve lo dico fin d'ora, prima che accada, perché, quando sarà avvenuto, crediate che Io Sono.</p>
<p class="C13 V20">In verità, in verità vi dico: Chi accoglie colui che io manderò, accoglie me; chi accoglie me, accoglie colui che mi ha mandato».</p>
<p class="C13 V21">Dette queste cose, Gesù si commosse profondamente e dichiarò: «In verità, in verità vi dico: uno di voi mi tradirà».</p>
<p class="C13 V22">I discepoli si guardarono gli uni gli altri, non sapendo di chi parlasse.</p>
<p class="C13 V23">Ora uno dei discepoli, quello che Gesù amava, si trovava a tavola al fianco di Gesù.</p>
<p class="C13 V24">Simon Pietro gli fece un cenno e gli disse: «Di', chi è colui a cui si riferisce?».</p>
<p class="C13 V25">Ed egli reclinandosi così sul petto di Gesù, gli disse: «Signore, chi è?».</p>
<p class="C13 V26">Rispose allora Gesù: «È colui per il quale intingerò un boccone e glielo darò». E intinto il boccone, lo prese e lo diede a Giuda Iscariota, figlio di Simone.</p>
<p class="C13 V27">E allora, dopo quel boccone, satana entrò in lui. Gesù quindi gli disse: «Quello che devi fare fallo al più presto».</p>
<p class="C13 V28">Nessuno dei commensali capì perché gli aveva detto questo;</p>
<p class="C13 V29">alcuni infatti pensavano che, tenendo Giuda la cassa, Gesù gli avesse detto: «Compra quello che ci occorre per la festa», oppure che dovesse dare qualche cosa ai poveri.</p>
<p class="C13 V30">Preso il boccone, egli subito uscì. Ed era notte.</p>
<p class="C13 V31">Quand'egli fu uscito, Gesù disse: «Ora il Figlio dell'uomo è stato glorificato, e anche Dio è stato glorificato in lui.</p>
<p class="C13 V32">Se Dio è stato glorificato in lui, anche Dio lo glorificherà da parte sua e lo glorificherà subito.</p>
<p class="C13 V33">Figlioli, ancora per poco sono con voi; voi mi cercherete, ma come ho già detto ai Giudei, lo dico ora anche a voi: dove vado io voi non potete venire.</p>
<p class="C13 V34">Vi do un comandamento nuovo: che vi amiate gli uni gli altri; come io vi ho amato, così amatevi anche voi gli uni gli altri.</p>
<p class="C13 V35">Da questo tutti sapranno che siete miei discepoli, se avrete amore gli uni per gli altri».</p>
<p class="C13 V36">Simon Pietro gli dice: «Signore, dove vai?». Gli rispose Gesù: «Dove io vado per ora tu non puoi seguirmi; mi seguirai più tardi».</p>
<p class="C13 V37">Pietro disse: «Signore, perché non posso seguirti ora? Darò la mia vita per te!».</p>
<p class="C13 V38">Rispose Gesù: «Darai la tua vita per me? In verità, in verità ti dico: non canterà il gallo, prima che tu non m'abbia rinnegato tre volte».</p>
<p class="C14 V1">«Non sia turbato il vostro cuore. Abbiate fede in Dio e abbiate fede anche in me.</p>
<p class="C14 V2">Nella casa del Padre mio vi sono molti posti. Se no, ve l'avrei detto. Io vado a prepararvi un posto;</p>
<p class="C14 V3">quando sarò andato e vi avrò preparato un posto, ritornerò e vi prenderò con me, perché siate anche voi dove sono io.</p>
<p class="C14 V4">E del luogo dove io vado, voi conoscete la via».</p>
<p class="C14 V5">Gli disse Tommaso: «Signore, non sappiamo dove vai e come possiamo conoscere la via?».</p>
<p class="C14 V6">Gli disse Gesù: «Io sono la via, la verità e la vita. Nessuno viene al Padre se non per mezzo di me.</p>
<p class="C14 V7">Se conoscete me, conoscerete anche il Padre: fin da ora lo conoscete e lo avete veduto».</p>
<p class="C14 V8">Gli disse Filippo: «Signore, mostraci il Padre e ci basta».</p>
<p class="C14 V9">Gli rispose Gesù: «Da tanto tempo sono con voi e tu non mi hai conosciuto, Filippo? Chi ha visto me ha visto il Padre. Come puoi dire: Mostraci il Padre?</p>
<p class="C14 V10">Non credi che io sono nel Padre e il Padre è in me? Le parole che io vi dico, non le dico da me; ma il Padre che è con me compie le sue opere.</p>
<p class="C14 V11">Credetemi: io sono nel Padre e il Padre è in me; se non altro, credetelo per le opere stesse.</p>
<p class="C14 V12">In verità, in verità vi dico: anche chi crede in me, compirà le opere che io compio e ne farà di più grandi, perché io vado al Padre.</p>
<p class="C14 V13">Qualunque cosa chiederete nel nome mio, la farò, perché il Padre sia glorificato nel Figlio.</p>
<p class="C14 V14">Se mi chiederete qualche cosa nel mio nome, io la farò.</p>
<p class="C14 V15">Se mi amate, osserverete i miei comandamenti.</p>
<p class="C14 V16">Io pregherò il Padre ed egli vi darà un altro Consolatore perché rimanga con voi per sempre,</p>
<p class="C14 V17">lo Spirito di verità che il mondo non può ricevere, perché non lo vede e non lo conosce. Voi lo conoscete, perché egli dimora presso di voi e sarà in voi.</p>
<p class="C14 V18">Non vi lascerò orfani, ritornerò da voi.</p>
<p class="C14 V19">Ancora un poco e il mondo non mi vedrà più; voi invece mi vedrete, perché io vivo e voi vivrete.</p>
<p class="C14 V20">In quel giorno voi saprete che io sono nel Padre e voi in me e io in voi.</p>
<p class="C14 V21">Chi accoglie i miei comandamenti e li osserva, questi mi ama. Chi mi ama sarà amato dal Padre mio e anch'io lo amerò e mi manifesterò a lui».</p>
<p class="C14 V22">Gli disse Giuda, non l'Iscariota: «Signore, come è accaduto che devi manifestarti a noi e non al mondo?».</p>
<p class="C14 V23">Gli rispose Gesù: «Se uno mi ama, osserverà la mia parola e il Padre mio lo amerà e noi verremo a lui e prenderemo dimora presso di lui.</p>
<p class="C14 V24">Chi non mi ama non osserva le mie parole; la parola che voi ascoltate non è mia, ma del Padre che mi ha mandato.</p>
<p class="C14 V25">Queste cose vi ho detto quando ero ancora tra voi.</p>
<p class="C14 V26">Ma il Consolatore, lo Spirito Santo che il Padre manderà nel mio nome, egli v'insegnerà ogni cosa e vi ricorderà tutto ciò che io vi ho detto.</p>
<p class="C14 V27">Vi lascio la pace, vi do la mia pace. Non come la dà il mondo, io la do a voi. Non sia turbato il vostro cuore e non abbia timore.</p>
<p class="C14 V28">Avete udito che vi ho detto: Vado e tornerò a voi; se mi amaste, vi rallegrereste che io vado dal Padre, perché il Padre è più grande di me.</p>
<p class="C14 V29">Ve l'ho detto adesso, prima che avvenga, perché quando avverrà, voi crediate.</p>
<p class="C14 V30">Non parlerò più a lungo con voi, perché viene il principe del mondo; egli non ha nessun potere su di me,</p>
<p class="C14 V31">ma bisogna che il mondo sappia che io amo il Padre e faccio quello che il Padre mi ha comandato. Alzatevi, andiamo via di qui».</p>
<p class="C15 V1">«Io sono la vera vite e il Padre mio è il vignaiolo.</p>
<p class="C15 V2">Ogni tralcio che in me non porta frutto, lo toglie e ogni tralcio che porta frutto, lo pota perché porti più frutto.</p>
<p class="C15 V3">Voi siete già mondi, per la parola che vi ho annunziato.</p>
<p class="C15 V4">Rimanete in me e io in voi. Come il tralcio non può far frutto da se stesso se non rimane nella vite, così anche voi se non rimanete in me.</p>
<p class="C15 V5">Io sono la vite, voi i tralci. Chi rimane in me e io in lui, fa molto frutto, perché senza di me non potete far nulla.</p>
<p class="C15 V6">Chi non rimane in me viene gettato via come il tralcio e si secca, e poi lo raccolgono e lo gettano nel fuoco e lo bruciano.</p>
<p class="C15 V7">Se rimanete in me e le mie parole rimangono in voi, chiedete quel che volete e vi sarà dato.</p>
<p class="C15 V8">In questo è glorificato il Padre mio: che portiate molto frutto e diventiate miei discepoli.</p>
<p class="C15 V9">Come il Padre ha amato me, così anch'io ho amato voi. Rimanete nel mio amore.</p>
<p class="C15 V10">Se osserverete i miei comandamenti, rimarrete nel mio amore, come io ho osservato i comandamenti del Padre mio e rimango nel suo amore.</p>
<p class="C15 V11">Questo vi ho detto perché la mia gioia sia in voi e la vostra gioia sia piena.</p>
<p class="C15 V12">Questo è il mio comandamento: che vi amiate gli uni gli altri, come io vi ho amati.</p>
<p class="C15 V13">Nessuno ha un amore più grande di questo: dare la vita per i propri amici.</p>
<p class="C15 V14">Voi siete miei amici, se farete ciò che io vi comando.</p>
<p class="C15 V15">Non vi chiamo più servi, perché il servo non sa quello che fa il suo padrone; ma vi ho chiamati amici, perché tutto ciò che ho udito dal Padre l'ho fatto conoscere a voi.</p>
<p class="C15 V16">Non voi avete scelto me, ma io ho scelto voi e vi ho costituiti perché andiate e portiate frutto e il vostro frutto rimanga; perché tutto quello che chiederete al Padre nel mio nome, ve lo conceda.</p>
<p class="C15 V17">Questo vi comando: amatevi gli uni gli altri.</p>
<p class="C15 V18">Se il mondo vi odia, sappiate che prima di voi ha odiato me.</p>
<p class="C15 V19">Se foste del mondo, il mondo amerebbe ciò che è suo; poiché invece non siete del mondo, ma io vi ho scelti dal mondo, per questo il mondo vi odia.</p>
<p class="C15 V20">Ricordatevi della parola che vi ho detto: Un servo non è più grande del suo padrone. Se hanno perseguitato me, perseguiteranno anche voi; se hanno osservato la mia parola, osserveranno anche la vostra.</p>
<p class="C15 V21">Ma tutto questo vi faranno a causa del mio nome, perché non conoscono colui che mi ha mandato.</p>
<p class="C15 V22">Se non fossi venuto e non avessi parlato loro, non avrebbero alcun peccato; ma ora non hanno scusa per il loro peccato.</p>
<p class="C15 V23">Chi odia me, odia anche il Padre mio.</p>
<p class="C15 V24">Se non avessi fatto in mezzo a loro opere che nessun altro mai ha fatto, non avrebbero alcun peccato; ora invece hanno visto e hanno odiato me e il Padre mio.</p>
<p class="C15 V25">Questo perché si adempisse la parola scritta nella loro Legge: Mi hanno odiato senza ragione.</p>
<p class="C15 V26">Quando verrà il Consolatore che io vi manderò dal Padre, lo Spirito di verità che procede dal Padre, egli mi renderà testimonianza;</p>
<p class="C15 V27">e anche voi mi renderete testimonianza, perché siete stati con me fin dal principio.</p>
<p class="C16 V1">Vi ho detto queste cose perché non abbiate a scandalizzarvi.</p>
<p class="C16 V2">Vi scacceranno dalle sinagoghe; anzi, verrà l'ora in cui chiunque vi ucciderà crederà di rendere culto a Dio.</p>
<p class="C16 V3">E faranno ciò, perché non hanno conosciuto né il Padre né me.</p>
<p class="C16 V4">Ma io vi ho detto queste cose perché, quando giungerà la loro ora, ricordiate che ve ne ho parlato. Non ve le ho dette dal principio, perché ero con voi.</p>
<p class="C16 V5">Ora però vado da colui che mi ha mandato e nessuno di voi mi domanda: Dove vai?</p>
<p class="C16 V6">Anzi, perché vi ho detto queste cose, la tristezza ha riempito il vostro cuore.</p>
<p class="C16 V7">Ora io vi dico la verità: è bene per voi che io me ne vada, perché, se non me ne vado, non verrà a voi il Consolatore; ma quando me ne sarò andato, ve lo manderò.</p>
<p class="C16 V8">E quando sarà venuto, egli convincerà il mondo quanto al peccato, alla giustizia e al giudizio.</p>
<p class="C16 V9">Quanto al peccato, perché non credono in me;</p>
<p class="C16 V10">quanto alla giustizia, perché vado dal Padre e non mi vedrete più;</p>
<p class="C16 V11">quanto al giudizio, perché il principe di questo mondo è stato giudicato.</p>
<p class="C16 V12">Molte cose ho ancora da dirvi, ma per il momento non siete capaci di portarne il peso.</p>
<p class="C16 V13">Quando però verrà lo Spirito di verità, egli vi guiderà alla verità tutta intera, perché non parlerà da sé, ma dirà tutto ciò che avrà udito e vi annunzierà le cose future.</p>
<p class="C16 V14">Egli mi glorificherà, perché prenderà del mio e ve l'annunzierà.</p>
<p class="C16 V15">Tutto quello che il Padre possiede è mio; per questo ho detto che prenderà del mio e ve l'annunzierà.</p>
<p class="C16 V16">Ancora un poco e non mi vedrete; un po' ancora e mi vedrete».</p>
<p class="C16 V17">Dissero allora alcuni dei suoi discepoli tra loro: «Che cos'è questo che ci dice: Ancora un poco e non mi vedrete, e un po' ancora e mi vedrete, e questo: Perché vado al Padre?».</p>
<p class="C16 V18">Dicevano perciò: «Che cos'è mai questo "un poco" di cui parla? Non comprendiamo quello che vuol dire».</p>
<p class="C16 V19">Gesù capì che volevano interrogarlo e disse loro: «Andate indagando tra voi perché ho detto: Ancora un poco e non mi vedrete e un po' ancora e mi vedrete?</p>
<p class="C16 V20">In verità, in verità vi dico: voi piangerete e vi rattristerete, ma il mondo si rallegrerà. Voi sarete afflitti, ma la vostra afflizione si cambierà in gioia.</p>
<p class="C16 V21">La donna, quando partorisce, è afflitta, perché è giunta la sua ora; ma quando ha dato alla luce il bambino, non si ricorda più dell'afflizione per la gioia che è venuto al mondo un uomo.</p>
<p class="C16 V22">Così anche voi, ora, siete nella tristezza; ma vi vedrò di nuovo e il vostro cuore si rallegrerà e</p>
<p class="C16 V23">nessuno vi potrà togliere la vostra gioia. In quel giorno non mi domanderete più nulla. In verità, in verità vi dico: Se chiederete qualche cosa al Padre nel mio nome, egli ve la darà.</p>
<p class="C16 V24">Finora non avete chiesto nulla nel mio nome. Chiedete e otterrete, perché la vostra gioia sia piena.</p>
<p class="C16 V25">Queste cose vi ho dette in similitudini; ma verrà l'ora in cui non vi parlerò più in similitudini, ma apertamente vi parlerò del Padre.</p>
<p class="C16 V26">In quel giorno chiederete nel mio nome e io non vi dico che pregherò il Padre per voi:</p>
<p class="C16 V27">il Padre stesso vi ama, poiché voi mi avete amato, e avete creduto che io sono venuto da Dio.</p>
<p class="C16 V28">Sono uscito dal Padre e sono venuto nel mondo; ora lascio di nuovo il mondo, e vado al Padre».</p>
<p class="C16 V29">Gli dicono i suoi discepoli: «Ecco, adesso parli chiaramente e non fai più uso di similitudini.</p>
<p class="C16 V30">Ora conosciamo che sai tutto e non hai bisogno che alcuno t'interroghi. Per questo crediamo che sei uscito da Dio».</p>
<p class="C16 V31">Rispose loro Gesù: «Adesso credete?</p>
<p class="C16 V32">Ecco, verrà l'ora, anzi è già venuta, in cui vi disperderete ciascuno per conto proprio e mi lascerete solo; ma io non sono solo, perché il Padre è con me.</p>
<p class="C16 V33">Vi ho detto queste cose perché abbiate pace in me. Voi avrete tribolazione nel mondo, ma abbiate fiducia; io ho vinto il mondo!».</p>
<p class="C17 V1">Così parlò Gesù. Quindi, alzati gli occhi al cielo, disse: «Padre, è giunta l'ora, glorifica il Figlio tuo, perché il Figlio glorifichi te.</p>
<p class="C17 V2">Poiché tu gli hai dato potere sopra ogni essere umano, perché egli dia la vita eterna a tutti coloro che gli hai dato.</p>
<p class="C17 V3">Questa è la vita eterna: che conoscano te, l'unico vero Dio, e colui che hai mandato, Gesù Cristo.</p>
<p class="C17 V4">Io ti ho glorificato sopra la terra, compiendo l'opera che mi hai dato da fare.</p>
<p class="C17 V5">E ora, Padre, glorificami davanti a te, con quella gloria che avevo presso di te prima che il mondo fosse.</p>
<p class="C17 V6">Ho fatto conoscere il tuo nome agli uomini che mi hai dato dal mondo. Erano tuoi e li hai dati a me ed essi hanno osservato la tua parola.</p>
<p class="C17 V7">Ora essi sanno che tutte le cose che mi hai dato vengono da te,</p>
<p class="C17 V8">perché le parole che hai dato a me io le ho date a loro; essi le hanno accolte e sanno veramente che sono uscito da te e hanno creduto che tu mi hai mandato.</p>
<p class="C17 V9">Io prego per loro; non prego per il mondo, ma per coloro che mi hai dato, perché sono tuoi.</p>
<p class="C17 V10">Tutte le cose mie sono tue e tutte le cose tue sono mie, e io sono glorificato in loro.</p>
<p class="C17 V11">Io non sono più nel mondo; essi invece sono nel mondo, e io vengo a te. Padre santo, custodisci nel tuo nome coloro che mi hai dato, perché siano una cosa sola, come noi.</p>
<p class="C17 V12">Quand'ero con loro, io conservavo nel tuo nome coloro che mi hai dato e li ho custoditi; nessuno di loro è andato perduto, tranne il figlio della perdizione, perché si adempisse la Scrittura.</p>
<p class="C17 V13">Ma ora io vengo a te e dico queste cose mentre sono ancora nel mondo, perché abbiano in se stessi la pienezza della mia gioia.</p>
<p class="C17 V14">Io ho dato a loro la tua parola e il mondo li ha odiati perché essi non sono del mondo, come io non sono del mondo.</p>
<p class="C17 V15">Non chiedo che tu li tolga dal mondo, ma che li custodisca dal maligno.</p>
<p class="C17 V16">Essi non sono del mondo, come io non sono del mondo.</p>
<p class="C17 V17">Consacrali nella verità. La tua parola è verità.</p>
<p class="C17 V18">Come tu mi hai mandato nel mondo, anch'io li ho mandati nel mondo;</p>
<p class="C17 V19">per loro io consacro me stesso, perché siano anch'essi consacrati nella verità.</p>
<p class="C17 V20">Non prego solo per questi, ma anche per quelli che per la loro parola crederanno in me;</p>
<p class="C17 V21">perché tutti siano una sola cosa. Come tu, Padre, sei in me e io in te, siano anch'essi in noi una cosa sola, perché il mondo creda che tu mi hai mandato.</p>
<p class="C17 V22">E la gloria che tu hai dato a me, io l'ho data a loro, perché siano come noi una cosa sola.</p>
<p class="C17 V23">Io in loro e tu in me, perché siano perfetti nell'unità e il mondo sappia che tu mi hai mandato e li hai amati come hai amato me.</p>
<p class="C17 V24">Padre, voglio che anche quelli che mi hai dato siano con me dove sono io, perché contemplino la mia gloria, quella che mi hai dato; poiché tu mi hai amato prima della creazione del mondo.</p>
<p class="C17 V25">Padre giusto, il mondo non ti ha conosciuto, ma io ti ho conosciuto; questi sanno che tu mi hai mandato.</p>
<p class="C17 V26">E io ho fatto conoscere loro il tuo nome e lo farò conoscere, perché l'amore con il quale mi hai amato sia in essi e io in loro».</p>
<p class="C18 V1">Detto questo, Gesù uscì con i suoi discepoli e andò di là dal torrente Cèdron, dove c'era un giardino nel quale entrò con i suoi discepoli.</p>
<p class="C18 V2">Anche Giuda, il traditore, conosceva quel posto, perché Gesù vi si ritirava spesso con i suoi discepoli.</p>
<p class="C18 V3">Giuda dunque, preso un distaccamento di soldati e delle guardie fornite dai sommi sacerdoti e dai farisei, si recò là con lanterne, torce e armi.</p>
<p class="C18 V4">Gesù allora, conoscendo tutto quello che gli doveva accadere, si fece innanzi e disse loro: «Chi cercate?».</p>
<p class="C18 V5">Gli risposero: «Gesù, il Nazareno». Disse loro Gesù: «Sono io!». Vi era là con loro anche Giuda, il traditore.</p>
<p class="C18 V6">Appena disse «Sono io», indietreggiarono e caddero a terra.</p>
<p class="C18 V7">Domandò loro di nuovo: «Chi cercate?». Risposero: «Gesù, il Nazareno».</p>
<p class="C18 V8">Gesù replicò: «Vi ho detto che sono io. Se dunque cercate me, lasciate che questi se ne vadano».</p>
<p class="C18 V9">Perché s'adempisse la parola che egli aveva detto: «Non ho perduto nessuno di quelli che mi hai dato».</p>
<p class="C18 V10">Allora Simon Pietro, che aveva una spada, la trasse fuori e colpì il servo del sommo sacerdote e gli tagliò l'orecchio destro. Quel servo si chiamava Malco.</p>
<p class="C18 V11">Gesù allora disse a Pietro: «Rimetti la tua spada nel fodero; non devo forse bere il calice che il Padre mi ha dato?».</p>
<p class="C18 V12">Allora il distaccamento con il comandante e le guardie dei Giudei afferrarono Gesù, lo legarono</p>
<p class="C18 V13">e lo condussero prima da Anna: egli era infatti suocero di Caifa, che era sommo sacerdote in quell'anno.</p>
<p class="C18 V14">Caifa poi era quello che aveva consigliato ai Giudei: «È meglio che un uomo solo muoia per il popolo».</p>
<p class="C18 V15">Intanto Simon Pietro seguiva Gesù insieme con un altro discepolo. Questo discepolo era conosciuto dal sommo sacerdote e perciò entrò con Gesù nel cortile del sommo sacerdote;</p>
<p class="C18 V16">Pietro invece si fermò fuori, vicino alla porta. Allora quell'altro discepolo, noto al sommo sacerdote, tornò fuori, parlò alla portinaia e fece entrare anche Pietro.</p>
<p class="C18 V17">E la giovane portinaia disse a Pietro: «Forse anche tu sei dei discepoli di quest'uomo?». Egli rispose: «Non lo sono».</p>
<p class="C18 V18">Intanto i servi e le guardie avevano acceso un fuoco, perché faceva freddo, e si scaldavano; anche Pietro stava con loro e si scaldava.</p>
<p class="C18 V19">Allora il sommo sacerdote interrogò Gesù riguardo ai suoi discepoli e alla sua dottrina.</p>
<p class="C18 V20">Gesù gli rispose: «Io ho parlato al mondo apertamente; ho sempre insegnato nella sinagoga e nel tempio, dove tutti i Giudei si riuniscono, e non ho mai detto nulla di nascosto.</p>
<p class="C18 V21">Perché interroghi me? Interroga quelli che hanno udito ciò che ho detto loro; ecco, essi sanno che cosa ho detto».</p>
<p class="C18 V22">Aveva appena detto questo, che una delle guardie presenti diede uno schiaffo a Gesù, dicendo: «Così rispondi al sommo sacerdote?».</p>
<p class="C18 V23">Gli rispose Gesù: «Se ho parlato male, dimostrami dov'è il male; ma se ho parlato bene, perché mi percuoti?».</p>
<p class="C18 V24">Allora Anna lo mandò legato a Caifa, sommo sacerdote.</p>
<p class="C18 V25">Intanto Simon Pietro stava là a scaldarsi. Gli dissero: «Non sei anche tu dei suoi discepoli?». Egli lo negò e disse: «Non lo sono».</p>
<p class="C18 V26">Ma uno dei servi del sommo sacerdote, parente di quello a cui Pietro aveva tagliato l'orecchio, disse: «Non ti ho forse visto con lui nel giardino?».</p>
<p class="C18 V27">Pietro negò di nuovo, e subito un gallo cantò.</p>
<p class="C18 V28">Allora condussero Gesù dalla casa di Caifa nel pretorio. Era l'alba ed essi non vollero entrare nel pretorio per non contaminarsi e poter mangiare la Pasqua.</p>
<p class="C18 V29">Uscì dunque Pilato verso di loro e domandò: «Che accusa portate contro quest'uomo?».</p>
<p class="C18 V30">Gli risposero: «Se non fosse un malfattore, non te l'avremmo consegnato».</p>
<p class="C18 V31">Allora Pilato disse loro: «Prendetelo voi e giudicatelo secondo la vostra legge!». Gli risposero i Giudei: «A noi non è consentito mettere a morte nessuno».</p>
<p class="C18 V32">Così si adempivano le parole che Gesù aveva detto indicando di quale morte doveva morire.</p>
<p class="C18 V33">Pilato allora rientrò nel pretorio, fece chiamare Gesù e gli disse: «Tu sei il re dei Giudei?».</p>
<p class="C18 V34">Gesù rispose: «Dici questo da te oppure altri te l'hanno detto sul mio conto?».</p>
<p class="C18 V35">Pilato rispose: «Sono io forse Giudeo? La tua gente e i sommi sacerdoti ti hanno consegnato a me; che cosa hai fatto?».</p>
<p class="C18 V36">Rispose Gesù: «Il mio regno non è di questo mondo; se il mio regno fosse di questo mondo, i miei servitori avrebbero combattuto perché non fossi consegnato ai Giudei; ma il mio regno non è di quaggiù».</p>
<p class="C18 V37">Allora Pilato gli disse: «Dunque tu sei re?». Rispose Gesù: «Tu lo dici; io sono re. Per questo io sono nato e per questo sono venuto nel mondo: per rendere testimonianza alla verità. Chiunque è dalla verità, ascolta la mia voce».</p>
<p class="C18 V38">Gli dice Pilato: «Che cos'è la verità?». E detto questo uscì di nuovo verso i Giudei e disse loro: «Io non trovo in lui nessuna colpa.</p>
<p class="C18 V39">Vi è tra voi l'usanza che io vi liberi uno per la Pasqua: volete dunque che io vi liberi il re dei Giudei?».</p>
<p class="C18 V40">Allora essi gridarono di nuovo: «Non costui, ma Barabba!». Barabba era un brigante.</p>
<p class="C19 V1">Allora Pilato fece prendere Gesù e lo fece flagellare.</p>
<p class="C19 V2">E i soldati, intrecciata una corona di spine, gliela posero sul capo e gli misero addosso un mantello di porpora; quindi gli venivano davanti e gli dicevano:</p>
<p class="C19 V3">«Salve, re dei Giudei!». E gli davano schiaffi.</p>
<p class="C19 V4">Pilato intanto uscì di nuovo e disse loro: «Ecco, io ve lo conduco fuori, perché sappiate che non trovo in lui nessuna colpa».</p>
<p class="C19 V5">Allora Gesù uscì, portando la corona di spine e il mantello di porpora. E Pilato disse loro: «Ecco l'uomo!».</p>
<p class="C19 V6">Al vederlo i sommi sacerdoti e le guardie gridarono: «Crocifiggilo, crocifiggilo!». Disse loro Pilato: «Prendetelo voi e crocifiggetelo; io non trovo in lui nessuna colpa».</p>
<p class="C19 V7">Gli risposero i Giudei: «Noi abbiamo una legge e secondo questa legge deve morire, perché si è fatto Figlio di Dio».</p>
<p class="C19 V8">All'udire queste parole, Pilato ebbe ancor più paura</p>
<p class="C19 V9">ed entrato di nuovo nel pretorio disse a Gesù: «Di dove sei?». Ma Gesù non gli diede risposta.</p>
<p class="C19 V10">Gli disse allora Pilato: «Non mi parli? Non sai che ho il potere di metterti in libertà e il potere di metterti in croce?».</p>
<p class="C19 V11">Rispose Gesù: «Tu non avresti nessun potere su di me, se non ti fosse stato dato dall'alto. Per questo chi mi ha consegnato nelle tue mani ha una colpa più grande».</p>
<p class="C19 V12">Da quel momento Pilato cercava di liberarlo; ma i Giudei gridarono: «Se liberi costui, non sei amico di Cesare! Chiunque infatti si fa re si mette contro Cesare».</p>
<p class="C19 V13">Udite queste parole, Pilato fece condurre fuori Gesù e sedette nel tribunale, nel luogo chiamato Litòstroto, in ebraico Gabbatà.</p>
<p class="C19 V14">Era la Preparazione della Pasqua, verso mezzogiorno. Pilato disse ai Giudei: «Ecco il vostro re!».</p>
<p class="C19 V15">Ma quelli gridarono: «Via, via, crocifiggilo!». Disse loro Pilato: «Metterò in croce il vostro re?». Risposero i sommi sacerdoti: «Non abbiamo altro re all'infuori di Cesare».</p>
<p class="C19 V16">Allora lo consegnò loro perché fosse crocifisso.</p>
<p class="C19 V17">Essi allora presero Gesù ed egli, portando la croce, si avviò verso il luogo del Cranio, detto in ebraico Gòlgota,</p>
<p class="C19 V18">dove lo crocifissero e con lui altri due, uno da una parte e uno dall'altra, e Gesù nel mezzo.</p>
<p class="C19 V19">Pilato compose anche l'iscrizione e la fece porre sulla croce; vi era scritto: «Gesù il Nazareno, il re dei Giudei».</p>
<p class="C19 V20">Molti Giudei lessero questa iscrizione, perché il luogo dove fu crocifisso Gesù era vicino alla città; era scritta in ebraico, in latino e in greco.</p>
<p class="C19 V21">I sommi sacerdoti dei Giudei dissero allora a Pilato: «Non scrivere: il re dei Giudei, ma che egli ha detto: Io sono il re dei Giudei».</p>
<p class="C19 V22">Rispose Pilato: «Ciò che ho scritto, ho scritto».</p>
<p class="C19 V23">I soldati poi, quando ebbero crocifisso Gesù, presero le sue vesti e ne fecero quattro parti, una per ciascun soldato, e la tunica. Ora quella tunica era senza cuciture, tessuta tutta d'un pezzo da cima a fondo.</p>
<p class="C19 V24">Perciò dissero tra loro: Non stracciamola, ma tiriamo a sorte a chi tocca. Così si adempiva la Scrittura: Si son divise tra loro le mie vesti e sulla mia tunica han gettato la sorte. E i soldati fecero proprio così.</p>
<p class="C19 V25">Stavano presso la croce di Gesù sua madre, la sorella di sua madre, Maria di Clèofa e Maria di Màgdala.</p>
<p class="C19 V26">Gesù allora, vedendo la madre e lì accanto a lei il discepolo che egli amava, disse alla madre: «Donna, ecco il tuo figlio!».</p>
<p class="C19 V27">Poi disse al discepolo: «Ecco la tua madre!». E da quel momento il discepolo la prese nella sua casa.</p>
<p class="C19 V28">Dopo questo, Gesù, sapendo che ogni cosa era stata ormai compiuta, disse per adempiere la Scrittura: «Ho sete».</p>
<p class="C19 V29">Vi era lì un vaso pieno d'aceto; posero perciò una spugna imbevuta di aceto in cima a una canna e gliela accostarono alla bocca.</p>
<p class="C19 V30">E dopo aver ricevuto l'aceto, Gesù disse: «Tutto è compiuto!». E, chinato il capo, spirò.</p>
<p class="C19 V31">Era il giorno della Preparazione e i Giudei, perché i corpi non rimanessero in croce durante il sabato (era infatti un giorno solenne quel sabato), chiesero a Pilato che fossero loro spezzate le gambe e fossero portati via.</p>
<p class="C19 V32">Vennero dunque i soldati e spezzarono le gambe al primo e poi all'altro che era stato crocifisso insieme con lui.</p>
<p class="C19 V33">Venuti però da Gesù e vedendo che era già morto, non gli spezzarono le gambe,</p>
<p class="C19 V34">ma uno dei soldati gli colpì il fianco con la lancia e subito ne uscì sangue e acqua.</p>
<p class="C19 V35">Chi ha visto ne dà testimonianza e la sua testimonianza è vera e egli sa che dice il vero, perché anche voi crediate.</p>
<p class="C19 V36">Questo infatti avvenne perché si adempisse la Scrittura: Non gli sarà spezzato alcun osso.</p>
<p class="C19 V37">E un altro passo della Scrittura dice ancora: Volgeranno lo sguardo a colui che hanno trafitto.</p>
<p class="C19 V38">Dopo questi fatti, Giuseppe d'Arimatèa, che era discepolo di Gesù, ma di nascosto per timore dei Giudei, chiese a Pilato di prendere il corpo di Gesù. Pilato lo concesse. Allora egli andò e prese il corpo di Gesù.</p>
<p class="C19 V39">Vi andò anche Nicodèmo, quello che in precedenza era andato da lui di notte, e portò una mistura di mirra e di aloe di circa cento libbre.</p>
<p class="C19 V40">Essi presero allora il corpo di Gesù, e lo avvolsero in bende insieme con oli aromatici, com'è usanza seppellire per i Giudei.</p>
<p class="C19 V41">Ora, nel luogo dove era stato crocifisso, vi era un giardino e nel giardino un sepolcro nuovo, nel quale nessuno era stato ancora deposto.</p>
<p class="C19 V42">Là dunque deposero Gesù, a motivo della Preparazione dei Giudei, poiché quel sepolcro era vicino.</p>
<p class="C20 V1">Nel giorno dopo il sabato, Maria di Màgdala si recò al sepolcro di buon mattino, quand'era ancora buio, e vide che la pietra era stata ribaltata dal sepolcro.</p>
<p class="C20 V2">Corse allora e andò da Simon Pietro e dall'altro discepolo, quello che Gesù amava, e disse loro: «Hanno portato via il Signore dal sepolcro e non sappiamo dove l'hanno posto!».</p>
<p class="C20 V3">Uscì allora Simon Pietro insieme all'altro discepolo, e si recarono al sepolcro.</p>
<p class="C20 V4">Correvano insieme tutti e due, ma l'altro discepolo corse più veloce di Pietro e giunse per primo al sepolcro.</p>
<p class="C20 V5">Chinatosi, vide le bende per terra, ma non entrò.</p>
<p class="C20 V6">Giunse intanto anche Simon Pietro che lo seguiva ed entrò nel sepolcro e vide le bende per terra,</p>
<p class="C20 V7">e il sudario, che gli era stato posto sul capo, non per terra con le bende, ma piegato in un luogo a parte.</p>
<p class="C20 V8">Allora entrò anche l'altro discepolo, che era giunto per primo al sepolcro, e vide e credette.</p>
<p class="C20 V9">Non avevano infatti ancora compreso la Scrittura, che egli cioè doveva risuscitare dai morti.</p>
<p class="C20 V10">I discepoli intanto se ne tornarono di nuovo a casa.</p>
<p class="C20 V11">Maria invece stava all'esterno vicino al sepolcro e piangeva. Mentre piangeva, si chinò verso il sepolcro</p>
<p class="C20 V12">e vide due angeli in bianche vesti, seduti l'uno dalla parte del capo e l'altro dei piedi, dove era stato posto il corpo di Gesù.</p>
<p class="C20 V13">Ed essi le dissero: «Donna, perché piangi?». Rispose loro: «Hanno portato via il mio Signore e non so dove lo hanno posto».</p>
<p class="C20 V14">Detto questo, si voltò indietro e vide Gesù che stava lì in piedi; ma non sapeva che era Gesù.</p>
<p class="C20 V15">Le disse Gesù: «Donna, perché piangi? Chi cerchi?». Essa, pensando che fosse il custode del giardino, gli disse: «Signore, se l'hai portato via tu, dimmi dove lo hai posto e io andrò a prenderlo».</p>
<p class="C20 V16">Gesù le disse: «Maria!». Essa allora, voltatasi verso di lui, gli disse in ebraico: «Rabbunì!», che significa: Maestro!</p>
<p class="C20 V17">Gesù le disse: «Non mi trattenere, perché non sono ancora salito al Padre; ma va' dai miei fratelli e di' loro: Io salgo al Padre mio e Padre vostro, Dio mio e Dio vostro».</p>
<p class="C20 V18">Maria di Màgdala andò subito ad annunziare ai discepoli: «Ho visto il Signore» e anche ciò che le aveva detto.</p>
<p class="C20 V19">La sera di quello stesso giorno, il primo dopo il sabato, mentre erano chiuse le porte del luogo dove si trovavano i discepoli per timore dei Giudei, venne Gesù, si fermò in mezzo a loro e disse: «Pace a voi!».</p>
<p class="C20 V20">Detto questo, mostrò loro le mani e il costato. E i discepoli gioirono al vedere il Signore.</p>
<p class="C20 V21">Gesù disse loro di nuovo: «Pace a voi! Come il Padre ha mandato me, anch'io mando voi».</p>
<p class="C20 V22">Dopo aver detto questo, alitò su di loro e disse: «Ricevete lo Spirito Santo;</p>
<p class="C20 V23">a chi rimetterete i peccati saranno rimessi e a chi non li rimetterete, resteranno non rimessi».</p>
<p class="C20 V24">Tommaso, uno dei Dodici, chiamato Dìdimo, non era con loro quando venne Gesù.</p>
<p class="C20 V25">Gli dissero allora gli altri discepoli: «Abbiamo visto il Signore!». Ma egli disse loro: «Se non vedo nelle sue mani il segno dei chiodi e non metto il dito nel posto dei chiodi e non metto la mia mano nel suo costato, non crederò».</p>
<p class="C20 V26">Otto giorni dopo i discepoli erano di nuovo in casa e c'era con loro anche Tommaso. Venne Gesù, a porte chiuse, si fermò in mezzo a loro e disse: «Pace a voi!».</p>
<p class="C20 V27">Poi disse a Tommaso: «Metti qua il tuo dito e guarda le mie mani; stendi la tua mano, e mettila nel mio costato; e non essere più incredulo ma credente!».</p>
<p class="C20 V28">Rispose Tommaso: «Mio Signore e mio Dio!».</p>
<p class="C20 V29">Gesù gli disse: «Perché mi hai veduto, hai creduto: beati quelli che pur non avendo visto crederanno!».</p>
<p class="C20 V30">Molti altri segni fece Gesù in presenza dei suoi discepoli, ma non sono stati scritti in questo libro.</p>
<p class="C20 V31">Questi sono stati scritti, perché crediate che Gesù è il Cristo, il Figlio di Dio e perché, credendo, abbiate la vita nel suo nome.</p>
<p class="C21 V1">Dopo questi fatti, Gesù si manifestò di nuovo ai discepoli sul mare di Tiberìade. E si manifestò così:</p>
<p class="C21 V2">si trovavano insieme Simon Pietro, Tommaso detto Dìdimo, Natanaèle di Cana di Galilea, i figli di Zebedèo e altri due discepoli.</p>
<p class="C21 V3">Disse loro Simon Pietro: «Io vado a pescare». Gli dissero: «Veniamo anche noi con te». Allora uscirono e salirono sulla barca; ma in quella notte non presero nulla.</p>
<p class="C21 V4">Quando già era l'alba Gesù si presentò sulla riva, ma i discepoli non si erano accorti che era Gesù.</p>
<p class="C21 V5">Gesù disse loro: «Figlioli, non avete nulla da mangiare?». Gli risposero: «No».</p>
<p class="C21 V6">Allora disse loro: «Gettate la rete dalla parte destra della barca e troverete». La gettarono e non potevano più tirarla su per la gran quantità di pesci.</p>
<p class="C21 V7">Allora quel discepolo che Gesù amava disse a Pietro: «È il Signore!». Simon Pietro appena udì che era il Signore, si cinse ai fianchi la sopravveste, poiché era spogliato, e si gettò in mare.</p>
<p class="C21 V8">Gli altri discepoli invece vennero con la barca, trascinando la rete piena di pesci: infatti non erano lontani da terra se non un centinaio di metri.</p>
<p class="C21 V9">Appena scesi a terra, videro un fuoco di brace con del pesce sopra, e del pane.</p>
<p class="C21 V10">Disse loro Gesù: «Portate un po' del pesce che avete preso or ora».</p>
<p class="C21 V11">Allora Simon Pietro salì nella barca e trasse a terra la rete piena di centocinquantatré grossi pesci. E benché fossero tanti, la rete non si spezzò.</p>
<p class="C21 V12">Gesù disse loro: «Venite a mangiare». E nessuno dei discepoli osava domandargli: «Chi sei?», poiché sapevano bene che era il Signore.</p>
<p class="C21 V13">Allora Gesù si avvicinò, prese il pane e lo diede a loro, e così pure il pesce.</p>
<p class="C21 V14">Questa era la terza volta che Gesù si manifestava ai discepoli, dopo essere risuscitato dai morti.</p>
<p class="C21 V15">Quand'ebbero mangiato, Gesù disse a Simon Pietro: «Simone di Giovanni, mi ami tu più di costoro?». Gli rispose: «Certo, Signore, tu lo sai che ti amo». Gli disse: «Pasci i miei agnelli».</p>
<p class="C21 V16">Gli disse di nuovo: «Simone di Giovanni, mi ami?». Gli rispose: «Certo, Signore, tu lo sai che ti amo». Gli disse: «Pasci le mie pecorelle».</p>
<p class="C21 V17">Gli disse per la terza volta: «Simone di Giovanni, mi ami?». Pietro rimase addolorato che per la terza volta gli dicesse: Mi ami?, e gli disse: «Signore, tu sai tutto; tu sai che ti amo». Gli rispose Gesù: «Pasci le mie pecorelle.</p>
<p class="C21 V18">In verità, in verità ti dico: quando eri più giovane ti cingevi la veste da solo, e andavi dove volevi; ma quando sarai vecchio tenderai le tue mani, e un altro ti cingerà la veste e ti porterà dove tu non vuoi».</p>
<p class="C21 V19">Questo gli disse per indicare con quale morte egli avrebbe glorificato Dio. E detto questo aggiunse: «Seguimi».</p>
<p class="C21 V20">Pietro allora, voltatosi, vide che li seguiva quel discepolo che Gesù amava, quello che nella cena si era trovato al suo fianco e gli aveva domandato: «Signore, chi è che ti tradisce?».</p>
<p class="C21 V21">Pietro dunque, vedutolo, disse a Gesù: «Signore, e lui?».</p>
<p class="C21 V22">Gesù gli rispose: «Se voglio che egli rimanga finché io venga, che importa a te? Tu seguimi».</p>
<p class="C21 V23">Si diffuse perciò tra i fratelli la voce che quel discepolo non sarebbe morto. Gesù però non gli aveva detto che non sarebbe morto, ma: «Se voglio che rimanga finché io venga, che importa a te?».</p>
<p class="C21 V24">Questo è il discepolo che rende testimonianza su questi fatti e li ha scritti; e noi sappiamo che la sua testimonianza è vera.</p>
<p class="C21 V25">Vi sono ancora molte altre cose compiute da Gesù, che, se fossero scritte una per una, penso che il mondo stesso non basterebbe a contenere i libri che si dovrebbero scrivere.</p>
</div>
</div>
<div class="edizione DIODATI">
<div class="libro Gv">
<p class="CCAPITOLO VVERSO">TESTO</p>
<p class="C1 V1">Nel principio era la Parola e la Parola era presso Dio, e la Parola era Dio.</p>
<p class="C1 V2">Egli (la Parola) era nel principio con Dio.</p>
<p class="C1 V3">Tutte le cose sono state fatte per mezzo di lui (la Parola), e senza di lui nessuna delle cose fatte è stata fatta.</p>
<p class="C1 V4">In lui era la vita e la vita era la luce degli uomini.</p>
<p class="C1 V5">E la luce risplende nelle tenebre e le tenebre non l'hanno compresa.</p>
<p class="C1 V6">Vi fu un uomo mandato da Dio, il cui nome era Giovanni,</p>
<p class="C1 V7">Questi venne come testimone per rendere testimonianza alla luce, affinché tutti credessero per mezzo di lui;</p>
<p class="C1 V8">egli non era la luce, ma fu mandato per rendere testimonianza della luce.</p>
<p class="C1 V9">Egli (la Parola) era la luce vera, che illumina ogni uomo che viene nel mondo.</p>
<p class="C1 V10">Egli (la Parola) era nel mondo, e il mondo fu fatto per mezzo di lui, ma il mondo non lo ha conosciuto.</p>
<p class="C1 V11">Egli è venuto in casa sua, e i suoi non lo hanno ricevuto,</p>
<p class="C1 V12">ma a tutti coloro che lo hanno ricevuto, egli ha dato l'autorità di diventare figli di Dio, a quelli cioè che credono nel suo nome,</p>
<p class="C1 V13">i quali non sono nati da sangue né da volontà di carne, né da volontà di uomo, ma sono nati da Dio.</p>
<p class="C1 V14">E la Parola si è fatta carne ed ha abitato fra di noi, e noi abbiamo contemplato la sua gloria, come gloria dell'unigenito proceduto dal Padre, piena di grazia e di verità.</p>
<p class="C1 V15">Giovanni testimoniò di lui e gridò, dicendo: «Questi è colui del quale dicevo: Colui che viene dopo di me mi ha preceduto, perché era prima di me.</p>
<p class="C1 V16">E noi tutti abbiamo ricevuto dalla sua pienezza grazia sopra grazia.</p>
<p class="C1 V17">Poiché la legge è stata data per mezzo di Mosé, ma la grazia e la verità sono venute per mezzo di Gesú Cristo.</p>
<p class="C1 V18">Nessuno ha mai visto Dio; l'unigenito Figlio, che è nel seno del Padre, è colui che lo ha fatto conoscere.</p>
<p class="C1 V19">E questa è la testimonianza di Giovanni, quando i Giudei gli inviarono da Gerusalemme dei sacerdoti e dei leviti per domandargli: «Chi sei tu?».</p>
<p class="C1 V20">Egli lo dichiarò e non lo negò, e dichiarò: «Io non sono il Cristo»,</p>
<p class="C1 V21">Allora essi gli domandarono: «Chi sei dunque? Sei tu Elia?». Egli disse: «Non lo sono!». «Sei tu il profeta?». Ed egli rispose: «No!».</p>
<p class="C1 V22">Essi allora gli dissero: «Chi sei tu, affinché diamo una risposta a coloro che ci hanno mandato? Che dici di te stesso?».</p>
<p class="C1 V23">Egli rispose: «Io sono la voce di colui che grida nel deserto: Raddrizzate la via del Signore, come disse il profeta Isaia».</p>
<p class="C1 V24">Or coloro che erano stati mandati venivano dai farisei;</p>
<p class="C1 V25">essi gli domandarono e gli dissero: «Perché dunque battezzi, se tu non sei il Cristo, né Elia, né il profeta?».</p>
<p class="C1 V26">Giovanni rispose loro. dicendo: «Io battezzo con acqua, ma in mezzo a vo i sta uno che non conoscete.</p>
<p class="C1 V27">Egli è colui che viene dopo di me e che mi ha preceduto, a cui io non sono degno di sciogliere il legaccio dei sandali».</p>
<p class="C1 V28">Queste cose avvennero in Betabara al di là del Giordano, dove Giovanni battezzava.</p>
<p class="C1 V29">Il giorno seguente, Giovanni vide Gesú che veniva verso di lui e disse: «Ecco l'Agnello di Dio, che toglie il peccato del mondo!</p>
<p class="C1 V30">Questi è colui del quale dissi: «Dopo di me viene un uomo che mi ha preceduto, perché era prima di me»</p>
<p class="C1 V31">Io non lo conoscevo, perciò sono venuto a battezzare con acqua, affinché egli fosse manifestato in Israele».</p>
<p class="C1 V32">E Giovanni testimoniò, dicendo: «Io ho visto lo Spirito scendere dal cielo come una colomba e fermarsi su di lui.</p>
<p class="C1 V33">Io non lo conoscevo, ma colui che mi mandò a battezzare con acqua mi disse: «Colui sul quale vedrai scendere lo Spirito e fermarsi su di lui, è quello che battezza con lo Spirito Santo».</p>
<p class="C1 V34">Ed io ho visto ed ho attestato che questi è il Figlio di Dio».</p>
<p class="C1 V35">Il giorno seguente, Giovanni era nuovamente là con due dei suoi discepoli.</p>
<p class="C1 V36">E, fissando lo sguardo su Gesú che passava, disse: «Ecco l'Agnello di Dio».</p>
<p class="C1 V37">E i due discepoli, avendolo sentito parlare, seguirono Gesú.</p>
<p class="C1 V38">Ma Gesú, voltatosi e vedendo che lo seguivano, disse loro: «Che cercate?» Essi gli dissero: «Rabbi (che, tradotto; vuol dire maestro), dove abiti?».</p>
<p class="C1 V39">Egli disse loro: «Venite e vedete». Essi dunque andarono e videro dove egli abitava, e stettero con lui quel giorno. Era circa l'ora decima.</p>
<p class="C1 V40">Andrea, fratello di Simon Pietro, era uno dei due che avevano udito questo da Giovanni e avevano seguito Gesú.</p>
<p class="C1 V41">Costui trovò per primo suo fratello Simone e gli disse: «Abbiamo trovato il Messia che, tradotto, vuol dire: «Il Cristo»»;</p>
<p class="C1 V42">e lo condusse da Gesú. Gesú allora, fissandolo, disse: «Tu sei Simone, figlio di Giona; tu sarai chiamato Cefa che vuol dire: sasso».</p>
<p class="C1 V43">Il giorno seguente, Gesú desiderava partire per la Galilea; trovò Filippo e gli disse: «Seguimi».</p>
<p class="C1 V44">Or Filippo era di Betsaida, la stessa città di Andrea e di Pietro.</p>
<p class="C1 V45">Filippo trovò Natanaele e gli disse: «Abbiamo trovato colui, del quale hanno scritto Mosé nella legge e i profeti: Gesú da Nazareth, il figlio di Giuseppe».</p>
<p class="C1 V46">E Natanaele gli disse: «Può venire qualcosa di buono da Nazaret?». Filippo gli disse: «Vieni e vedi».</p>
<p class="C1 V47">Gesú vide venirgli incontro Natanaele e disse di lui: «Ecco un vero Israelita, in cui non c'è inganno».</p>
<p class="C1 V48">Natanaele gli disse: «Come fai a conoscermi?». Gesú gli rispose, dicendo: «Ti ho visto quando eri sotto il fico, prima che Filippo ti chiamasse».</p>
<p class="C1 V49">Natanaele, rispondendogli, disse: «Maestro, tu sei il Figlio di Dio tu sei il re d'Israele».</p>
<p class="C1 V50">Gesú rispose e gli disse: «Poiché ho detto di averti visto sotto il fico, tu credi; vedrai cose maggiori di queste».</p>
<p class="C1 V51">Poi gli disse: «In verità, in verità io vi dico che da ora in poi vedrete il cielo aperto e gli angeli di Dio salire e scendere sopra il Figlio dell'uomo».</p>
<p class="C2 V1">Tre giorni dopo, si fecero delle nozze in Cana di Galilea, e la madre di Gesú si trovava là.</p>
<p class="C2 V2">Or anche Gesú fu invitato alle nozze con i suoi discepoli.</p>
<p class="C2 V3">Essendo venuto a mancare il vino, la madre di Gesú gli disse: «Non hanno piú vino».</p>
<p class="C2 V4">Gesú le disse: «Che cosa c'è tra te e me o donna? L'ora mia non è ancora venuta»,</p>
<p class="C2 V5">Sua madre disse ai servi: «Fate tutto quello che egli vi dirà».</p>
<p class="C2 V6">Or c'erano là sei recipienti di pietra, usati per la purificazione dei Giudei, che contenevano due o tre misure ciascuno.</p>
<p class="C2 V7">Gesú disse loro: «Riempite d'acqua i recipienti». Ed essi li riempirono fino all'orlo.</p>
<p class="C2 V8">Poi disse loro: «Ora attingete e portatene al maestro della festa». Ed essi gliene portarono.</p>
<p class="C2 V9">E come il maestro della festa assaggiò l'acqua mutata in vino (or egli non sapeva da dove venisse quel vino, ma ben lo sapevano i servi che avevano attinto l'acqua), il maestro della festa chiamò lo sposo,</p>
<p class="C2 V10">e gli disse: «Ogni uomo presenta all'inizio il vino migliore e, dopo che gli invitati hanno copiosamente bevuto, il meno buono; tu, invece, hai conservato il buon vino fino ad ora».</p>
<p class="C2 V11">Gesú fece questo inizio dei segni in Cana di Galilea e manifestò la sua gloria, e i suoi discepoli credettero in lui.</p>
<p class="C2 V12">Dopo questo, egli discese a Capernaum con sua madre, i suoi fratelli e i suoi discepoli; ed essi rimasero lí pochi giorni.</p>
<p class="C2 V13">Or la Pasqua dei Giudei era vicina, e Gesú salí a Gerusalemme.</p>
<p class="C2 V14">E trovò nel tempio venditori di buoi, di pecore, di colombi, e i cambiamonete seduti;</p>
<p class="C2 V15">fatta quindi una frusta di cordicelle, li scacciò tutti fuori del tempio insieme con i buoi e le pecore, e sparpagliò il denaro dei cambiamonete e ne rovesciò le tavole,</p>
<p class="C2 V16">e ai venditori di colombi disse: «Portate via da qui queste cose; non fate della casa del Padre mio una casa di mercato».</p>
<p class="C2 V17">Cosí i suoi discepoli si ricordarono che stava scritto: «Lo zelo della tua casa mi ha divorato».</p>
<p class="C2 V18">Allora i Giudei risposero e gli dissero: «Quale segno ci mostri per fare queste cose?».</p>
<p class="C2 V19">Gesú rispose e disse loro: «Distruggete questo tempio e in tre giorni io lo ricostruirò».</p>
<p class="C2 V20">Allora i Giudei dissero: «Ci son voluti quarantasei anni per edificare questo tempio, e tu lo ricostruiresti in tre giorni?».</p>
<p class="C2 V21">Ma egli parlava del tempio del suo corpo.</p>
<p class="C2 V22">Quando poi egli fu risuscitato dai morti, i suoi discepoli si ricordarono che egli aveva loro detto questo e credettero alla Scrittura e alle parole che Gesú aveva detto.</p>
<p class="C2 V23">Ora, mentre egli si trovava in Gerusalemme alla festa della Pasqua, molti credettero nel suo nome vedendo i segni che faceva,</p>
<p class="C2 V24">ma Gesú non si fidava di loro, perché li conosceva tutti,</p>
<p class="C2 V25">e perché non aveva bisogno che alcuno gli testimoniasse dell'uomo, perché egli conosceva ciò che vi era nell'uomo. Gesú ammaestra Nicodemo sulla nuova nascita</p>
<p class="C3 V1">Or c'era fra i farisei un uomo di nome Nicodemo, un capo dei Giudei.</p>
<p class="C3 V2">Questi venne a Gesú di notte e gli disse: «Maestro, noi sappiamo che tu sei un dottore venuto da Dio, perché nessuno può fare i segni che tu fai, se Dio non è con lui».</p>
<p class="C3 V3">Gesú gli rispose e disse: «In verità, in verità ti dico che se uno non è nato di nuovo, non può vedere il regno di Dio».</p>
<p class="C3 V4">Nicodemo gli disse: «Come può un uomo nascere quando è vecchio? Può egli entrare una seconda volta nel grembo di sua madre e nascere?».</p>
<p class="C3 V5">Gesú rispose: «In verità, in verità ti dico che se uno non è nato d'acqua e di Spirito, non può entrare nel regno di Dio.</p>
<p class="C3 V6">Ciò che è nato dalla carne è carne; ma ciò che è nato dallo Spirito è spirito.</p>
<p class="C3 V7">Non meravigliarti se ti ho detto: «Dovete nascere di nuovo».</p>
<p class="C3 V8">Il vento soffia dove vuole e tu ne odi il suono, ma non sai da dove viene né dove va, cosí è per chiunque è nato dallo Spirito».</p>
<p class="C3 V9">Nicodemo, rispondendo, gli disse: «Come possono accadere queste cose?».</p>
<p class="C3 V10">Gesú rispose e gli disse: «Tu sei il dottore d'Israele e non sai queste cose?</p>
<p class="C3 V11">In verità, in verità ti dico che noi parliamo di ciò che sappiamo e testimoniamo ciò che abbiamo visto, ma voi non accettate la nostra testimonianza.</p>
<p class="C3 V12">Se vi ho parlato di cose terrene e non credete, come crederete se vi parlo di cose celesti?</p>
<p class="C3 V13">Or nessuno è salito in cielo, se non colui che è disceso dal cielo, cioè il Figlio dell'uomo che è nel cielo.</p>
<p class="C3 V14">E come Mosé innalzò il serpente nel deserto, cosí bisogna che il Figlio dell'uomo sia innalzato,</p>
<p class="C3 V15">affinché chiunque crede in lui non perisca ma abbia vita eterna.</p>
<p class="C3 V16">Poiché Dio ha tanto amato il mondo, che ha dato il suo unigenito Figlio, affinché chiunque crede in lui non perisca, ma abbia vita eterna.</p>
<p class="C3 V17">Dio infatti non ha mandato il proprio Figlio nel mondo per condannare il mondo, ma affinché il mondo sia salvato per mezzo di lui.</p>
<p class="C3 V18">Chi crede in lui non è condannato ma chi non crede è già condannato, perché non ha creduto nel nome dell'unigenito Figlio di Dio.</p>
<p class="C3 V19">Ora il giudizio è questo: la luce è venuta nel mondo e gli uomini hanno amato le tenebre piú che la luce, perché le loro opere erano malvagie.</p>
<p class="C3 V20">Infatti chiunque fa cose malvagie odia la luce e non viene alla luce, affinché le sue opere non siano riprovate;</p>
<p class="C3 V21">ma chi pratica la verità viene alla luce, affinché le sue opere siano manifestate, perché sono fatte in Dio».</p>
<p class="C3 V22">Dopo queste cose, Gesú venne con i suoi discepoli nel territorio della Giudea e là rimase con loro e battezzava.</p>
<p class="C3 V23">Or anche Giovanni battezzava in Enon, vicino a Salim, perché là c'era abbondanza di acqua; e la gente veniva e si faceva battezzare,</p>
<p class="C3 V24">perché Giovanni non era ancora stato gettato in prigione.</p>
<p class="C3 V25">Sorse allora una discussione da parte dei discepoli di Giovanni con i Giudei intorno alla purificazione.</p>
<p class="C3 V26">Cosí vennero da Giovanni e gli dissero: «Maestro, colui che era con te al di là del Giordano, a cui hai reso testimonianza, ecco che battezza e tutti vanno da lui».</p>
<p class="C3 V27">Giovanni rispose e disse: «L'uomo non può ricevere nulla, se non gli è dato dal cielo.</p>
<p class="C3 V28">Voi stessi mi siete testimoni che io ho detto: «Io non sono il Cristo, ma sono stato mandato davanti a lui».</p>
<p class="C3 V29">Colui che ha la sposa è lo sposo, ma l'amico dello sposo, che è presente e l'ode, si rallegra grandemente alla voce dello sposo; perciò questa mia gioia è completa.</p>
<p class="C3 V30">Bisogna che egli cresca e che io diminuisca.</p>
<p class="C3 V31">Colui che viene dall'alto è sopra tutti, colui che viene dalla terra è della terra e parla della terra; colui che viene dal cielo è sopra tutti.</p>
<p class="C3 V32">Ed egli attesta ciò che ha visto e udito, ma nessuno riceve la sua testimonianza.</p>
<p class="C3 V33">Colui che ha ricevuto la sua testimonianza ha solennemente dichiarato che Dio è verace.</p>
<p class="C3 V34">Infatti colui che Dio ha mandato, proferisce le parole di Dio, perché Dio non gli dà lo Spirito con misura.</p>
<p class="C3 V35">Il Padre ama il Figlio e gli ha dato in mano ogni cosa.</p>
<p class="C3 V36">Chi crede nel Figlio ha vita eterna ma chi non ubbidisce al Figlio non vedrà la vita, ma l'ira di Dio dimora su di lui».</p>
<p class="C4 V1">Quando dunque il Signore seppe che i farisei avevano udito che Gesú stava facendo piú discepoli e battezzando più di Giovanni,</p>
<p class="C4 V2">(sebbene non fosse Gesú stesso che battezzava ma i suoi discepoli),</p>
<p class="C4 V3">lasciò la Giudea e se ne andò di nuovo in Galilea.</p>
<p class="C4 V4">Or egli doveva passare per la Samara.</p>
<p class="C4 V5">Arrivò dunque in una città della Samaria, detta Sichar, vicino al podere che Giacobbe aveva dato a Giuseppe, suo figlio.</p>
<p class="C4 V6">Or qui c'era il pozzo di Giacobbe. E Gesú, affaticato dal cammino, sedeva cosí presso il pozzo; era circa l'ora sesta.</p>
<p class="C4 V7">Una donna di Samaria venne per attingere l'acqua. E Gesú le disse: «Dammi da bere»,</p>
<p class="C4 V8">perché i suoi discepoli erano andati in città a comperare del cibo.</p>
<p class="C4 V9">Ma la donna samaritana gli disse: «Come mai tu che sei Giudeo chiedi da bere a me, che sono una donna samaritana?» (Infatti i Giudei non hanno rapporti con i Samaritani).</p>
<p class="C4 V10">Gesú rispose e le disse: «Se tu conoscessi il dono di Dio e chi è colui che ti dice: «Dammi da bere tu stessa gliene avresti chiesto, ed egli ti avrebbe dato dell'acqua viva»</p>
<p class="C4 V11">La donna gli disse: «Signore, tu non hai neppure un secchio per attingere e il pozzo è profondo; da dove hai dunque quest'acqua viva?</p>
<p class="C4 V12">Sei tu forse piú grande di Giacobbe nostro padre, che ci diede questo pozzo e ne bevve egli stesso, i suoi figli e il suo bestiame?».</p>
<p class="C4 V13">Gesú rispose e le disse: «Chiunque beve di quest'acqua, avrà ancora sete,</p>
<p class="C4 V14">ma chi beve dell'acqua che io gli darò non avrà mai piú sete in eterno; ma l'acqua che io gli darò diventerà in lui una fonte d'acqua che zampilla in vita eterna».</p>
<p class="C4 V15">La donna gli disse: «Signore, dammi quest'acqua, affinché io non abbia piú sete e non venga piú qui ad attingere».</p>
<p class="C4 V16">Gesú le disse: «Va' a chiamare tuo marito e torna qui».</p>
<p class="C4 V17">La donna rispose e gli disse: «Io non ho marito». Gesú le disse: «Hai detto bene: «Non ho marito»,</p>
<p class="C4 V18">perché tu hai avuto cinque mariti e quello che hai ora non è tuo marito; in questo hai detto la verità».</p>
<p class="C4 V19">La donna gli disse: «Signore, vedo che tu sei un profeta.</p>
<p class="C4 V20">I nostri padri hanno adorato su questo monte, e voi dite che è a Gerusalemme il luogo dove si deve adorare».</p>
<p class="C4 V21">Gesú le disse: «Donna, credimi: l'ora viene che né su questo monte, né a Gerusalemme adorerete il Padre.</p>
<p class="C4 V22">Voi adorate quel che non conoscete; noi adoriamo quel che conosciamo; perché la salvezza viene dai Giudei.</p>
<p class="C4 V23">Ma l'ora viene, anzi è già venuta, che i veri adoratori adoreranno il Padre in spirito e verità, perché tali sono gli adoratori che il Padre richiede.</p>
<p class="C4 V24">Dio è Spirito, e quelli che lo adorano devono adorarlo in spirito e verità».</p>
<p class="C4 V25">La donna gli disse: «lo so che il Messia, che è chiamato Cristo, deve venire quando sarà venuto lui ci annunzierà ogni cosa».</p>
<p class="C4 V26">Gesú le disse: «Io sono, colui che ti parla».</p>
<p class="C4 V27">In quel momento arrivarono i suoi discepoli e si meravigliarono che parlasse con una donna; nessuno però gli disse: «Che vuoi?» o: «Perché parli con lei?».</p>
<p class="C4 V28">La donna allora, lasciato il suo secchio, se ne andò in città e disse alla gente:</p>
<p class="C4 V29">«Venite a vedere un uomo che mi ha detto tutto quello che io ho fatto; non sarà forse lui il Cristo?».</p>
<p class="C4 V30">Uscirono dunque dalla città e vennero da lui.</p>
<p class="C4 V31">Intanto i suoi discepoli lo pregavano dicendo: «Maestro, mangia».</p>
<p class="C4 V32">Ma egli disse loro: «Io ho un cibo da mangiare che voi non conoscete».</p>
<p class="C4 V33">I discepoli perciò si dicevano l'un l'altro: «Gli ha qualcuno forse portato da mangiare?».</p>
<p class="C4 V34">Gesú disse loro: «Il mio cibo è fare la volontà di colui che mi ha mandato e di compiere l'opera sua.</p>
<p class="C4 V35">Non dite voi che vi sono ancora quattro mesi e poi viene la mietitura? Ecco, io vi dico: Alzate i vostri occhi e mirate le campagne come già biancheggiano per la mietitura.</p>
<p class="C4 V36">Or il mietitore riceve il premio e raccoglie frutto per la vita eterna, affinché il seminatore e il mietitore si rallegrino insieme.</p>
<p class="C4 V37">Poiché in questo è vero il detto: «L'uno semina e l'altro miete».</p>
<p class="C4 V38">Io vi ho mandato a mietere ciò per cui non avete faticato; altri hanno faticato e voi siete entrati nella loro fatica».</p>
<p class="C4 V39">Ora, molti Samaritani di quella città credettero in lui, a motivo della parola che la donna aveva attestato: «Egli mi ha detto tutte le cose che io ho fatto».</p>
<p class="C4 V40">Quando poi i Samaritani vennero da lui, lo pregarono di restare con loro; ed egli vi rimase due giorni.</p>
<p class="C4 V41">E molti di piú credettero a motivo della sua parola.</p>
<p class="C4 V42">Ed essi dicevano alla donna: «Non è piú a motivo delle tue parole che noi crediamo, ma perché noi stessi abbiamo udito e sappiamo che costui è veramente il Cristo, il Salvatore del mondo».</p>
<p class="C4 V43">Ora, passati quei due giorni, egli partí di là e andò in Galilea,</p>
<p class="C4 V44">perché Gesú stesso aveva testimoniato che un profeta non è onorato nella propria patria.</p>
<p class="C4 V45">Quando dunque giunse in Galilea, i Galilei lo ricevettero, perché avevano visto tutte le cose che egli aveva fatto in Gerusalemme durante la festa, poiché anch'essi erano andati alla festa.</p>
<p class="C4 V46">Gesú dunque venne di nuovo a Cana di Galilea, dove aveva mutato l'acqua in vino. Ora vi era un funzionario regio, il cui figlio era ammalato a Capernaum.</p>
<p class="C4 V47">Avendo egli udito che Gesú era venuto dalla Giudea in Galilea, andò da lui e lo pregò che scendesse e guarisse suo figlio, perché stava per morire.</p>
<p class="C4 V48">Allora Gesú gli disse: «Se non vedete segni e miracoli, voi non credete».</p>
<p class="C4 V49">Il funzionario regio gli disse: «Signore, scendi prima che il mio ragazzo muoia».</p>
<p class="C4 V50">Gesú gli disse: «Va tuo figlio vive!». E quell'uomo credette alla parola che gli aveva detto Gesú, e se ne andò.</p>
<p class="C4 V51">Proprio mentre egli scendeva, gli vennero incontro i suoi servi e lo informarono, dicendo: «Tuo figlio vive».</p>
<p class="C4 V52">Ed egli domandò loro a che ora era stato meglio; essi gli dissero: «Ieri all'ora settima la febbre lo lasciò».</p>
<p class="C4 V53">Allora il padre riconobbe che era proprio in quell'ora in cui Gesú gli aveva detto: «Tuo figlio vive»; e credette lui con tutta la sua casa.</p>
<p class="C4 V54">Gesú fece anche questo secondo segno quando tornò dalla Giudea in Galilea.</p>
<p class="C5 V1">Dopo queste cose, ricorreva una festa dei Giudei e Gesú salí a Gerusalemme.</p>
<p class="C5 V2">Or a Gerusalemme, vicino alla porta delle pecore, c'è una piscina detta in ebraico Betesda, che ha cinque portici.</p>
<p class="C5 V3">Sotto questi giaceva un gran numero di infermi, ciechi, zoppi e paralitici, i quali aspettavano l'agitarsi dell'acqua.</p>
<p class="C5 V4">Perché un angelo, in determinati momenti, scendeva nella piscina e agitava l'acqua; e il primo che vi entrava, dopo che l'acqua era agitata, era guarito da qualsiasi malattia fosse affetto.</p>
<p class="C5 V5">C'era là un uomo infermo da trentotto anni.</p>
<p class="C5 V6">Gesú, vedendolo disteso e sapendo che si trovava in quello stato da molto tempo, gli disse: «Vuoi essere guarito?».</p>
<p class="C5 V7">L'infermo gli rispose: «Signore, io non ho nessuno che mi metta nella piscina quando l'acqua è agitata, e, mentre io vado, un altro vi scende prima di me».</p>
<p class="C5 V8">Gesú gli disse: «Alzati, prendi il tuo lettuccio e cammina».</p>
<p class="C5 V9">L'uomo fu guarito all'istante, prese il suo lettuccio e si mise a camminare. Or quel giorno era sabato</p>
<p class="C5 V10">I Giudei perciò dissero a colui che era stato guarito: «sabato; non ti è lecito portare il tuo lettuccio».</p>
<p class="C5 V11">Egli rispose loro: «Colui che mi ha guarito mi ha detto: «Prendi il tuo lettuccio e cammina»».</p>
<p class="C5 V12">Essi allora gli domandarono: «Chi è quell'uomo che ti ha detto: «Prendi il tuo lettuccio e cammina»?».</p>
<p class="C5 V13">Ma colui che era stato guarito non sapeva chi egli fosse, perché Gesú si era allontanato a motivo della folla che era in quel luogo.</p>
<p class="C5 V14">Piú tardi Gesú lo trovò nel tempio e gli disse: «Ecco, tu sei stato guarito; non peccare più affinché non ti avvenga di peggio».</p>
<p class="C5 V15">Quell'uomo se ne andò e riferí ai Giudei che era Gesú colui che lo aveva guarito.</p>
<p class="C5 V16">Per questo i Giudei perseguitavano Gesú e cercavano di ucciderlo, perché faceva queste cose di sabato.</p>
<p class="C5 V17">Ma Gesú rispose loro: «Il Padre mio opera fino ad ora, e anch'io opero».</p>
<p class="C5 V18">Per questo i Giudei cercavano ancor piú di ucciderlo, perché non solo violava il sabato, ma addirittura chiamava Dio suo Padre, facendosi uguale a Dio.</p>
<p class="C5 V19">Allora Gesú rispose e disse loro: «In verità, in verità vi dico che il Figlio non può far nulla da se stesso, se non quello che vede fare dal Padre; le cose infatti che fa il Padre, le fa ugualmente anche il Figlio.</p>
<p class="C5 V20">Poiché il Padre ama il Figlio e gli mostra tutte le cose che egli fa; e gli mostrerà opere più grandi di queste, affinché voi ne siate meravigliati.</p>
<p class="C5 V21">Infatti come il Padre risuscita i morti e dà loro la vita, cosí anche il Figlio dà la vita a chi vuole.</p>
<p class="C5 V22">Poiché il Padre non giudica nessuno, ma ha dato tutto il giudizio al Figlio,</p>
<p class="C5 V23">affinché tutti onorino il Figlio come onorano il Padre, chi non onora il Figlio, non onora il Padre che lo ha mandato.</p>
<p class="C5 V24">In verità, in verità vi dico: Chi ascolta la mia parola e crede a colui che mi ha mandato, ha vita eterna, e non viene in giudizio, ma è passato dalla morte alla vita.</p>
<p class="C5 V25">In verità, in verità vi dico: L'ora viene, anzi è venuta, che i morti udranno la voce del Figlio di Dio, e coloro che l'avranno udita vivranno.</p>
<p class="C5 V26">Poiché, come il Padre ha vita in se stesso, cosí ha dato anche al Figlio di avere vita in se stesso;</p>
<p class="C5 V27">e gli ha anche dato l'autorità di giudicare, perché è il Figlio dell'uomo.</p>
<p class="C5 V28">Non vi meravigliate di questo, perché l'ora viene, in cui tutti coloro che sono nei sepolcri udranno la sua voce</p>
<p class="C5 V29">e ne usciranno, quelli che hanno fatto il bene in risurrezione di vita, e quelli che hanno fatto il male in risurrezione di condanna.</p>
<p class="C5 V30">Io non posso far nulla da me stesso; giudico secondo ciò che odo e il mio giudizio è giusto, perché non cercola mia volontà, ma la volontà del Padre che mi ha mandato.</p>
<p class="C5 V31">Se io testimonio di me stesso, la mia testimonianza non è verace.</p>
<p class="C5 V32">Vi è un altro che rende testimonianza di me, e io so che la testimonianza che egli rende di me è verace.</p>
<p class="C5 V33">Voi avete mandato a interrogare Giovanni, ed egli ha reso testimonianza alla verità.</p>
<p class="C5 V34">Ora io non prendo testimonianza da alcun uomo, ma dico queste cose affinché siate salvati.</p>
<p class="C5 V35">Egli era una lampada ardente e lucente; e voi avete voluto gioire per breve tempo alla sua luce.</p>
<p class="C5 V36">Ma la testimonianza che io ho è maggiore di quella di Giovanni, poiché le opere che il Padre mi ha dato da compiere, quelle opere che io faccio testimoniano di me, che il Padre mi ha mandato.</p>
<p class="C5 V37">E il Padre, che mi ha mandato, ha egli stesso testimoniato di me; voi non avete mai udito la sua voce, né avete visto il suo volto,</p>
<p class="C5 V38">e non avete la sua parola che dimora in voi, perché non credete in colui che egli ha mandato.</p>
<p class="C5 V39">Voi investigate le Scritture, perché pensate di aver per mezzo di esse vita eterna; ed esse sono quelle che testimoniano di me.</p>
<p class="C5 V40">Ma voi non volete venire a me per avere la vita.</p>
<p class="C5 V41">lo non prendo gloria dagli uomini,</p>
<p class="C5 V42">Ma io vi conosco, che non avete l'amore di Dio in voi.</p>
<p class="C5 V43">Io sono venuto nel nome del Padre mio e voi non mi ricevete; se un altro venisse nel suo proprio nome, voi lo ricevereste.</p>
<p class="C5 V44">Come potete voi credere, voi che prendete gloria gli uni dagli altri e non cercate la gloria che viene da Dio solo?</p>
<p class="C5 V45">Non pensate che io vi accusi presso il Padre, c'è chi vi accusa, Mosé, nel quale avete riposto la vostra speranza;</p>
<p class="C5 V46">infatti se voi credeste a Mosé, credereste anche a me, perché egli ha scritto di me.</p>
<p class="C5 V47">Ma se non credete ai suoi scritti, come crederete alle mie parole?».</p>
<p class="C6 V1">Dopo queste cose, Gesú se ne andò all'altra riva del mare di Galilea, cioè di Tiberiade.</p>
<p class="C6 V2">E una grande folla lo seguiva, perché vedevano i segni che egli faceva sugli infermi.</p>
<p class="C6 V3">Ma Gesú salí sul monte e là si sedette con i suoi discepoli.</p>
<p class="C6 V4">Or la Pasqua, la festa dei Giudei, era vicina.</p>
<p class="C6 V5">Gesú dunque, alzati gli occhi e vedendo che una grande folla veniva da lui, disse a Filippo: «Dove compreremo del pane perché costoro possano mangiare?».</p>
<p class="C6 V6">Or diceva questo per metterlo alla prova, perché egli sapeva quello che stava per fare.</p>
<p class="C6 V7">Filippo gli rispose: «Duecento denari di pane non basterebbero per loro, perché ognuno di loro possa avere un pezzetto».</p>
<p class="C6 V8">Andrea, fratello di Simon Pietro, uno dei suoi discepoli, gli disse:</p>
<p class="C6 V9">«V'è qui un ragazzo che ha cinque pani d'orzo e due piccoli pesci; ma che cos'è questo per tanta gente?».</p>
<p class="C6 V10">E Gesú disse: «Fate sedere la gente!». Or c'era molta erba in quel luogo. La gente dunque si sedette ed erano in numero di circa cinquemila.</p>
<p class="C6 V11">Poi Gesú prese i pani e, dopo aver reso grazie li distribuí ai discepoli, e i discepoli alla gente seduta; lo stesso fece dei pesci, finché ne vollero.</p>
<p class="C6 V12">E, dopo che furono saziati, Gesú disse ai suoi discepoli: «Raccogliete i pezzi avanzati perche niente si perda».</p>
<p class="C6 V13">Essi dunque li raccolsero e riempirono dodici cesti con i pezzi di quei cinque pani d'orzo avanzati a coloro che avevano mangiato.</p>
<p class="C6 V14">Allora la gente, avendo visto il segno che Gesú aveva fatto, disse: «Certamente costui è il profeta, che deve venire nel mondo».</p>
<p class="C6 V15">Ma Gesú, sapendo che stavano per venire a prenderlo per farlo re, si ritirò di nuovo sul monte, tutto solo.</p>
<p class="C6 V16">Quando fu sera, i suoi discepoli discesero al mare.</p>
<p class="C6 V17">E, montati in barca, si diressero all'altra riva del mare, verso Capernaum; era ormai buio e Gesú non era ancora venuto da loro.</p>
<p class="C6 V18">Il mare era agitato, perché soffiava un forte vento.</p>
<p class="C6 V19">Ora, dopo aver remato circa venticinque o trenta stadi, videro Gesú che camminava sul mare e si accostava alla barca, ed ebbero paura.</p>
<p class="C6 V20">Ma egli disse loro: «Sono io, non temete!».</p>
<p class="C6 V21">Essi dunque volentieri lo ricevettero nella barca, e subito la barca approdò là dove essi erano diretti.</p>
<p class="C6 V22">Il giorno seguente la folla, che era rimasta sull'altra riva del mare, si rese conto che là non c'era che una piccola barca, quella in cui erano saliti i discepoli di Gesú, e che egli non vi era salito con loro, ma che i suoi discepoli erano partiti soli;</p>
<p class="C6 V23">or altre barche erano venute da Tiberiade, vicino al luogo dove avevano mangiato il pane dopo che il Signore aveva reso grazie.</p>
<p class="C6 V24">La folla, come vide che Gesú non era piú là e neppure i suoi discepoli, salí anch'essa su quelle barche e venne a Capernaum, alla ricerca di Gesú.</p>
<p class="C6 V25">Avendolo trovato di là dal mare, gli dissero: «Maestro, quando sei venuto qui?».</p>
<p class="C6 V26">Gesú rispose loro e disse: «In verità, in verità vi dico che voi mi cercate non perché avete visto segni, ma perché avete mangiato dei pani e siete stati saziati.</p>
<p class="C6 V27">Adoperatevi non per il cibo che perisce, ma per il cibo che dura in vita eterna, che il Figlio dell'uomo vi darà, perché su di lui il Padre, cioè Dio, ha posto il suo sigillo».</p>
<p class="C6 V28">Gli chiesero allora: «Che cosa dobbiamo fare per compiere le opere di Dio?».</p>
<p class="C6 V29">Gesú rispose e disse loro: «Questa è l'opera di Dio: che crediate in colui che egli ha mandato».</p>
<p class="C6 V30">Allora essi gli dissero: «Quale segno fai tu dunque, affinché lo vediamo e ti crediamo? Che opera compi?</p>
<p class="C6 V31">I nostri padri mangiarono la manna nel deserto, come è scritto: «Egli diede loro da mangiare del pane venuto dal cielo»».</p>
<p class="C6 V32">Allora Gesú disse loro: «In verità, in verità vi dico che non Mosé vi ha dato il pane che viene dal cielo, ma il Padre mio vi dà il vero pane che viene dal cielo.</p>
<p class="C6 V33">Perché il pane di Dio è quello che discende dal cielo e dà vita al mondo».</p>
<p class="C6 V34">Essi allora gli dissero: «Signore, dacci sempre questo pane».</p>
<p class="C6 V35">E Gesú disse loro: «Io sono il pane della vita chi viene a me non avrà mai piú fame e chi crede in me non avrà mai piú sete</p>
<p class="C6 V36">Ma io ve l'ho detto: voi mi avete visto, ma non credete.</p>
<p class="C6 V37">Tutto quello che il Padre mi dà verrà a me; e colui che viene a me, io non lo caccerò fuori,</p>
<p class="C6 V38">perché io sono disceso dal cielo, non per fare la mia volontà, ma la volontà di colui che mi ha mandato.</p>
<p class="C6 V39">E' questa la volontà del Padre che mi ha mandato: che io non perda niente di tutto quello che egli mi ha dato, ma che lo risusciti nell'ultimo giorno.</p>
<p class="C6 V40">Questa infatti è la volontà di colui che mi ha mandato: che chiunque viene alla conoscenza del Figlio e crede in lui, abbia vita eterna, e io lo risusciterò nell'ultimo giorno».</p>
<p class="C6 V41">I Giudei dunque mormoravano di lui, perché aveva detto: «Io sono il pane che è disceso dal cielo»,</p>
<p class="C6 V42">e dicevano: «Non è costui Gesú, il figlio di Giuseppe, di cui conosciamo il padre e la madre? Come può egli dire: Io sono disceso dal cielo"?».</p>
<p class="C6 V43">Allora Gesú rispose e disse loro: «Non mormorate fra di voi.</p>
<p class="C6 V44">Nessuno può venire a me, se il Padre che mi ha mandato non lo attira, e io lo risusciterò nell'ultimo giorno.</p>
<p class="C6 V45">Sta scritto nei profeti: «E tutti saranno ammaestrati da Dio». Ogni uomo dunque che ha udito e imparato dal Padre, viene a me.</p>
<p class="C6 V46">Non che alcuno abbia visto il Padre, se non colui che è da Dio, questi ha visto il Padre.</p>
<p class="C6 V47">In verità, in verità vi dico: Chi crede in me ha vita eterna.</p>
<p class="C6 V48">Io sono il pane della vita.</p>
<p class="C6 V49">I vostri padri mangiarono la manna nel deserto e morirono.</p>
<p class="C6 V50">Questo è il pane che discende dal cielo affinché uno ne mangi e non muoia,</p>
<p class="C6 V51">Io sono il pane vivente che è disceso dal Cielo; se uno mangia di questo pane vivrà in eterno; or il pane che darò è la mia carne, che darò per la vita del mondo».</p>
<p class="C6 V52">Allora i Giudei si misero a discutere tra di loro, dicendo: «Come può costui darci da mangiare la sua carne?».</p>
<p class="C6 V53">Perciò Gesú disse loro: «In verità, in verità vi dico che se non mangiate la carne del Figlio dell'uomo e non bevete il suo sangue, non avete la vita in voi.</p>
<p class="C6 V54">Chi mangia la mia carne e beve il mio sangue, ha vita eterna, e io lo risusciterò nell'ultimo giorno.</p>
<p class="C6 V55">Poiché la mia carne è veramente cibo e il mio sangue è veramente bevanda.</p>
<p class="C6 V56">Chi mangia la mia carne e beve il mio sangue, dimora in me ed io in lui.</p>
<p class="C6 V57">Come il Padre vivente mi ha mandato ed io vivo a motivo del Padre, cosí chi si ciba di me vivrà anch'egli a motivo di me.</p>
<p class="C6 V58">Questo è il pane che è disceso dal cielo; non è come la manna che mangiarono i vostri padri e morirono; chi si ciba di questo pane vivrà in eterno».</p>
<p class="C6 V59">Queste cose disse nella sinagoga, insegnando a Capernaum.</p>
<p class="C6 V60">Udito questo, molti dei suoi discepoli dissero: «Questo parlare è duro, chi lo può capire?».</p>
<p class="C6 V61">Ma Gesú, conoscendo in se stesso che i suoi discepoli mormoravano di questo, disse loro: «Questo vi scandalizza?</p>
<p class="C6 V62">Che sarebbe dunque se doveste vedere il Figlio dell'uomo salire dove era prima?</p>
<p class="C6 V63">E lo Spirito che vivifica, la carne non giova a nulla; le parole che vi dico sono spirito e vita.</p>
<p class="C6 V64">Ma vi sono alcuni tra voi che non credono», Gesú infatti sapeva fin dal principio chi erano coloro che non credevano, e chi era colui che lo avrebbe tradito;</p>
<p class="C6 V65">e diceva: «Per questo vi ho detto che nessuno può venire a me se non gli è dato dal Padre mio».</p>
<p class="C6 V66">Da quel momento molti dei suoi discepoli si tirarono indietro e non andavano più con lui</p>
<p class="C6 V67">Allora Gesú disse ai dodici: «Volete andarvene anche voi?».</p>
<p class="C6 V68">E Simon Pietro gli rispose: «Signore, da chi ce ne andremo? Tu hai parole di vita eterna.</p>
<p class="C6 V69">E noi abbiamo creduto e abbiamo conosciuto che tu sei il Cristo, il Figlio del Dio vivente».</p>
<p class="C6 V70">Gesú rispose loro: «Non ho io scelto voi dodici? Eppure uno di voi è un diavolo».</p>
<p class="C6 V71">Or egli alludeva a Giuda Iscariota, figlio di Simone, perché egli stava per tradirlo, quantunque fosse uno dei dodici.</p>
<p class="C7 V1">Dopo queste cose, Gesú andava in giro per la Galilea, perché non voleva andare per la Giudea, perché i Giudei cercavano di ucciderlo.</p>
<p class="C7 V2">Ora la festa dei Giudei, quella dei Tabernacoli, era vicina.</p>
<p class="C7 V3">Per cui i suoi fratelli gli dissero: «Parti di qui e va' in Giudea, affinché anche i tuoi discepoli vedano le opere che tu fai.</p>
<p class="C7 V4">Nessuno infatti fa alcuna cosa in segreto, quando cerca di essere riconosciuto pubblicamente, se tu fai tali cose, palesati al mondo».</p>
<p class="C7 V5">Neppure i suoi fratelli infatti credevano in lui.</p>
<p class="C7 V6">Allora Gesú disse loro: «Il mio tempo non è ancora venuto; il vostro tempo invece è sempre pronto.</p>
<p class="C7 V7">Il mondo non può odiare voi, ma odia me perché io testimonio di lui, che le sue opere sono malvagie.</p>
<p class="C7 V8">Salite voi a questa festa, io non vi salgo ancora, perché il mio tempo non è ancora compiuto».</p>
<p class="C7 V9">E, dette loro tali cose, rimase in Galilea.</p>
<p class="C7 V10">Dopo che i suoi fratelli furono saliti alla festa, allora anche lui vi salí, non pubblicamente, ma come di nascosto.</p>
<p class="C7 V11">I Giudei dunque lo cercavano durante la festa e dicevano: «Dov'è quel tale?».</p>
<p class="C7 V12">Fra le folle si faceva un gran parlottare intorno a lui; gli uni dicevano: «Egli è un uomo dabbene!». Altri dicevano: «No, anzi egli inganna la folla».</p>
<p class="C7 V13">Nessuno però parlava di lui apertamente, per timore dei Giudei.</p>
<p class="C7 V14">Ma, verso la metà della festa, Gesú salí al tempio e incominciò a insegnare.</p>
<p class="C7 V15">E i Giudei si meravigliavano e dicevano: «Come mai costui sa di lettere, senza aver fatto studi?».</p>
<p class="C7 V16">Gesú allora rispose loro e disse: «La mia dottrina non è mia, ma di colui che mi ha mandato.</p>
<p class="C7 V17">Se qualcuno vuol fare la sua volontà, conoscerà se questa dottrina viene da Dio, oppure se io parlo da me stesso.</p>
<p class="C7 V18">Chi parla da se stesso cerca la sua propria gloria, ma chi cerca la gloria di colui che l'ha mandato è verace, e in lui non vi è ingiustizia.</p>
<p class="C7 V19">Non vi ha Mosé dato la legge? Eppure nessuno di voi mette in pratica la legge. Perché cercate di uccidermi?».</p>
<p class="C7 V20">La folla rispose e disse: «Tu hai un demone; chi cerca di ucciderti?».</p>
<p class="C7 V21">Gesú replicò e disse loro: «Io ho fatto un'opera e ne siete tutti meravigliati.</p>
<p class="C7 V22">Ora Mosé vi ha dato la circoncisione, (non già che essa provenga da Mosé, ma dai padri); e voi circoncidete un uomo di sabato.</p>
<p class="C7 V23">Se un uomo riceve la circoncisione di sabato, affinché la legge di Mosé non sia violata, vi adirate voi contro di me perché ho guarito interamente un uomo di sabato?</p>
<p class="C7 V24">Non giudicate secondo l'apparenza ma giudicate secondo giustizia».</p>
<p class="C7 V25">Allora alcuni di Gerusalemme dicevano: «Non è questi colui che cercano di uccidere?</p>
<p class="C7 V26">Eppure, ecco, egli parla liberamente e non gli dicono nulla; hanno i capi riconosciuto davvero che egli è il Cristo?</p>
<p class="C7 V27">Ma noi sappiamo di dove sia costui; invece quando il Cristo verrà, nessuno saprà di dove egli sia».</p>
<p class="C7 V28">Allora Gesú, insegnando nel tempio, esclamò e disse: «Voi mi conoscete e sapete da dove sono; tuttavia io non sono venuto da me stesso, ma colui che mi ha mandato è verace e voi non lo conoscete.</p>
<p class="C7 V29">Io però lo conosco, perché vengo da lui ed è stato lui a mandarmi».</p>
<p class="C7 V30">Perciò cercavano di prenderlo, ma nessuno gli mise le mani addosso, perché la sua ora non era ancora venuta.</p>
<p class="C7 V31">Ma molti della folla credettero in lui e dicevano: «Il Cristo, quando verrà, farà piú segni di quanti ne abbia fatti costui?».</p>
<p class="C7 V32">I farisei udirono che la folla sussurrava queste cose a suo riguardo; perciò i farisei e i capi dei sacerdoti mandarono delle guardie per prenderlo.</p>
<p class="C7 V33">Allora Gesú disse loro: «Io sono con voi ancora per poco tempo; poi me ne andrò da colui che mi ha mandato.</p>
<p class="C7 V34">Voi mi cercherete e non mi troverete; e dove sarò io, voi non potete venire».</p>
<p class="C7 V35">Dicevano perciò i Giudei tra loro: «Dove sta egli per andare che noi non lo troveremo? Andrà forse da quelli che sono dispersi fra i Greci, e ad insegnare ai Greci?</p>
<p class="C7 V36">Cosa voleva dire quando disse: «Voi mi cercherete e non mi troverete»; e: «Dove sarò io, voi non potete venire»?».</p>
<p class="C7 V37">Or nell'ultimo giorno, il grande giorno della festa, Gesú si alzò in piedi ed esclamò dicendo: «Se qualcuno ha sete, venga a me e beva.</p>
<p class="C7 V38">Chi crede in me, come ha detto la Scrittura, da dentro di lui sgorgheranno fiumi d'acqua viva».</p>
<p class="C7 V39">Or egli disse questo dello Spirito, che avrebbero ricevuto coloro che avrebbero creduto in lui; lo Spirito Santo infatti non era ancora stato dato, perché Gesú non era stato ancora glorificato.</p>
<p class="C7 V40">Molti dunque della folla, udite queste parole, dicevano: «Costui è veramente il profeta».</p>
<p class="C7 V41">Altri dicevano: «Costui è il Cristo». Alcuni invece dicevano: «Viene forse il Cristo dalla Galilea?</p>
<p class="C7 V42">Non dice la Scrittura che il Cristo viene dalla progenie di Davide e da Betlemme, villaggio dove viveva Davide?».</p>
<p class="C7 V43">Ci fu dunque dissenso fra la folla a motivo di lui.</p>
<p class="C7 V44">E alcuni di loro lo volevano prendere, ma nessuno gli mise le mani addosso.</p>
<p class="C7 V45">Le guardie tornarono quindi dai capi dei sacerdoti e dai farisei, e questi dissero loro: «Perché non l'avete portato?».</p>
<p class="C7 V46">Le guardie risposero: «Nessun uomo ha mai parlato come costui».</p>
<p class="C7 V47">Perciò i farisei risposero loro: «Siete stati sedotti anche voi?</p>
<p class="C7 V48">Ha qualcuno dei capi o dei farisei creduto in lui?</p>
<p class="C7 V49">Ma questa plebaglia, che non conosce la legge, è maledetta».</p>
<p class="C7 V50">Nicodemo, uno di loro, colui che era andato da Gesú di notte, disse loro:</p>
<p class="C7 V51">«La nostra legge condanna forse un uomo prima di averlo ascoltato e di sapere ciò che egli ha fatto?».</p>
<p class="C7 V52">Essi risposero e gli dissero: «Sei forse anche tu Galileo? Ricerca le Scritture e vedrai che dalla Galilea non sorse mai alcun profeta».</p>
<p class="C7 V53">E ciascuno se ne tornò a casa sua.</p>
<p class="C8 V1">E Gesú se ne andò al monte degli ulivi.</p>
<p class="C8 V2">Ma sul far del giorno tornò di nuovo nel tempio e tutto il popolo venne da lui ed egli, postosi a sedere, li ammaestrava.</p>
<p class="C8 V3">Allora i farisei e gli scribi gli condussero una donna sorpresa in adulterio e postala nel mezzo</p>
<p class="C8 V4">dissero a Gesú: «Maestro, questa donna è stata sorpresa sul fatto, mentre commetteva adulterio.</p>
<p class="C8 V5">Ora, nella legge Mosé ci ha comandato di lapidare tali donne; ma tu, che ne dici?».</p>
<p class="C8 V6">Or dicevano questo per metterlo alla prova e per aver di che accusarlo. Ma Gesú, fingendo di non sentire, chinatosi. scriveva col dito in terra.</p>
<p class="C8 V7">E, come essi continuavano ad interrogarlo, egli si alzò e disse loro: «Chi di voi è senza peccato, scagli per primo la pietra contro di lei».</p>
<p class="C8 V8">Poi, chinatosi di nuovo, scriveva in terra.</p>
<p class="C8 V9">Quelli allora, udito ciò e convinti dalla coscienza, se ne andarono ad uno ad uno, cominciando dai piú vecchi fino agli ultimi; cosí Gesú fu lasciato solo con la donna, che stava là in mezzo.</p>
<p class="C8 V10">Gesú dunque, alzatosi e non vedendo altri che la donna, le disse: «Donna dove sono quelli che ti accusavano? Nessuno ti ha condannata?».</p>
<p class="C8 V11">Ed ella rispose: «Nessuno, Signore». Gesú allora le disse: «Neppure io ti condanno; va' e non peccare piú».</p>
<p class="C8 V12">E Gesú di nuovo parlò loro, dicendo: «Io sono la luce del mondo; chi mi segue non camminerà nelle tenebre ma avrà la luce della vita».</p>
<p class="C8 V13">Allora i farisei gli dissero: «Tu testimoni di te stesso; la tua testimonianza non è verace»</p>
<p class="C8 V14">Gesú rispose e disse loro: «Anche se testimonio di me stesso, la mia testimonianza è verace, perché so da dove son venuto e dove vado; voi invece, non sapete né da dove vengo, né dove vado.</p>
<p class="C8 V15">Voi giudicate secondo la carne, i non giudico nessuno.</p>
<p class="C8 V16">E, anche se giudico, il mio giudizio è verace, perché io non sono solo, ma sono io e il Padre che mi ha mandato.</p>
<p class="C8 V17">Or anche nella vostra legge è scritto che la testimonianza di due uomini è verace.</p>
<p class="C8 V18">Sono io che testimonio di me stesso, ed anche il Padre che mi ha mandato testimonia di me».</p>
<p class="C8 V19">Gli dissero allora: «Dov'è tuo Padre?». Gesú rispose: «Voi non conoscete né me né il Padre mio; se conosceste me, conoscereste anche il Padre mio»,</p>
<p class="C8 V20">Gesú pronunziò queste parole nel luogo del tesoro, insegnando nel tempio; e nessuno lo prese, perché non era ancora venuta la sua ora.</p>
<p class="C8 V21">Gesú dunque disse loro di nuovo: «Io me ne vado e voi mi cercherete, e morirete nel vostro peccato. Là dove vado io, voi non potete venire».</p>
<p class="C8 V22">Dicevano perciò i Giudei: «Vuole forse uccidersi, perché dice: «Dove vado io, voi non potete venire»?».</p>
<p class="C8 V23">Ed egli disse loro: «Voi siete di quaggiú, mentre io sono di lassú; voi siete di questo mondo, io non sono di questo mondo.</p>
<p class="C8 V24">Perciò vi ho detto che voi morirete nei vostri peccati, perché se non credete che io sono, voi morirete nei vostri peccati».</p>
<p class="C8 V25">Allora essi gli dissero: «Chi sei tu?». E Gesú disse loro: «Proprio quello che vi dico.</p>
<p class="C8 V26">Io ho, a vostro riguardo, molte cose da dire e da giudicare; ma colui che mi ha mandato è verace, e le cose che ho udito da lui, le dico al mondo».</p>
<p class="C8 V27">Essi non capirono che parlava loro del Padre.</p>
<p class="C8 V28">Quindi Gesú disse loro: «Quando avrete innalzato il Figlio dell'uomo, allora conoscerete che io sono e che non faccio nulla da me stesso, ma dico queste cose come il Padre mi ha insegnato.</p>
<p class="C8 V29">E colui che mi ha mandato è con me il Padre non mi ha lasciato solo, perché faccio continuamente le cose che gli piacciono».</p>
<p class="C8 V30">Mentre egli diceva queste cose, molti credettero in lui.</p>
<p class="C8 V31">Gesú disse allora ai Giudei che avevano creduto in lui: «Se dimorate nella mia parola, siete veramente miei discepoli;</p>
<p class="C8 V32">conoscerete la verità e la verità vi farà liberi».</p>
<p class="C8 V33">Essi gli risposero: «Noi siamo progenie di Abrahamo e non siamo mai stati schiavi di nessuno; come puoi tu dire: «Diventerete liberi»?».</p>
<p class="C8 V34">Gesú rispose loro: «In verità, in verità vi dico: Chi fa il peccato è schiavo del peccato.</p>
<p class="C8 V35">Or lo schiavo non rimane sempre nella casa; il figlio invece vi rimane per sempre.</p>
<p class="C8 V36">Se dunque il Figlio vi farà liberi sarete veramente liberi».</p>
<p class="C8 V37">«Io so che siete progenie di Abrahamo, ma cercate di uccidermi, perché la mia parola non trova posto in voi.</p>
<p class="C8 V38">Io parlo di ciò che ho visto presso il Padre mio, e anche voi fate le cose che avete visto presso il padre vostro».</p>
<p class="C8 V39">Essi, rispondendo, gli dissero: «Il padre nostro è Abrahamo». Gesú disse loro: «Se foste figli di Abrahamo, fareste le opere di Abrahamo;</p>
<p class="C8 V40">ma ora cercate di uccidere me, uno che vi ha detto la verità che ho udito da Dio; Abrahamo non fece questo.</p>
<p class="C8 V41">Voi fate le opere del padre vostro». Perciò essi gli dissero: «Noi non siamo nati da fornicazione; noi abbiamo un solo Padre: Dio».</p>
<p class="C8 V42">Allora Gesú disse loro: «Se Dio fosse vostro Padre, mi amereste, perché io sono proceduto e sono venuto da Dio; non sono venuto infatti da me stesso, ma è lui che mi ha mandato.</p>
<p class="C8 V43">Perché non comprendete il mio parlare? Perché non potete ascoltare la mia parola.</p>
<p class="C8 V44">Voi siete dal diavolo, che è vostro padre, e volete fare i desideri del padre vostro; egli fu omicida fin dal principio e non è rimasto fermo nella verità, perché in lui non c'è verità. Quando dice il falso, parla del suo perché è bugiardo e padre della menzogna.</p>
<p class="C8 V45">A me invece, perché vi dico la verità, voi non credete.</p>
<p class="C8 V46">Chi di voi mi convince di peccato? Se dico la verità, perché non mi credete?</p>
<p class="C8 V47">Chi è da Dio, ascolta le parole di Dio; perciò voi non le ascoltate, perché non siete da Dio».</p>
<p class="C8 V48">Allora i Giudei gli risposero e gli dissero: «Non diciamo con ragione che sei un Samaritano e che hai un demone?».</p>
<p class="C8 V49">Gesú rispose: «Io non ho un demone, ma onoro il Padre mio; voi invece mi disonorate.</p>
<p class="C8 V50">Or io non cerco la mia gloria; v'è uno che la cerca e che giudica.</p>
<p class="C8 V51">In verità, in verità vi dico che, se uno osserva la mia parola, non vedrà mai la morte in eterno»,</p>
<p class="C8 V52">Gli dissero dunque i Giudei: «Ora conosciamo che tu hai un demone. Abrahamo e i profeti sono morti, tu invece dici: «Se uno osserva la mia parola, non gusterà mai la morte in eterno».</p>
<p class="C8 V53">Sei tu piú grande del padre nostro Abrahamo, il quale è morto? Anche i profeti sono morti; chi pretendi di essere?».</p>
<p class="C8 V54">Gesú rispose: «Se io glorifico me stesso, la mia gloria non è nulla. E il mio Padre che mi glorifica, quello che voi dite essere vostro Dio.</p>
<p class="C8 V55">Ma voi non l'avete conosciuto, io però lo conosco e se dicessi di non conoscerlo, sarei un bugiardo come voi; ma io lo conosco e osservo la sua parola.</p>
<p class="C8 V56">Abrahamo, vostro padre, giubilò nella speranza di vedere il mio giorno; lo vide e se ne rallegrò».</p>
<p class="C8 V57">I Giudei dunque gli dissero: «Tu non hai ancora cinquant'anni e hai visto Abrahamo?».</p>
<p class="C8 V58">Gesú disse loro: «In verità, in verità io vi dico: Prima che Abrahamo fosse nato, io sono».</p>
<p class="C8 V59">Allora essi presero delle pietre, per lanciarle addosso a lui; ma Gesú si nascose e uscí dal tempio, passando in mezzo a loro, e cosí se ne andò.</p>
<p class="C9 V1">Mentre passava, vide un uomo che era cieco fin dalla nascita.</p>
<p class="C9 V2">E i suoi discepoli lo interrogarono, dicendo: «Maestro, chi ha peccato, lui o i suoi genitori, perché sia nato cieco?».</p>
<p class="C9 V3">Gesú rispose: «Né lui né i suoi genitori hanno peccato, ma ciò è accaduto, affinché siano manifestate in lui le opere di Dio.</p>
<p class="C9 V4">Bisogna che io compia le opere di colui che mi ha mandato, mentre è giorno; la notte viene in cui nessuno può operare.</p>
<p class="C9 V5">Mentre sono nel mondo, io sono la luce del mondo».</p>
<p class="C9 V6">Dopo aver detto queste cose, sputò in terra, con la saliva fece del fango e ne impiastrò gli occhi del cieco.</p>
<p class="C9 V7">Poi gli disse: «Va', lavati nella piscina di Siloe» (che significa: «Mandato»); egli dunque vi andò, si lavò e ritornò che ci vedeva.</p>
<p class="C9 V8">Allora i vicini e quelli che lo avevano visto prima cieco, dissero: «Non è questi colui che stava seduto a mendicare?».</p>
<p class="C9 V9">Alcuni dicevano: «E' lui». Altri: «Gli assomiglia». Ed egli diceva: «Io sono».</p>
<p class="C9 V10">Gli dissero dunque: «Come ti sono stati aperti gli occhi?».</p>
<p class="C9 V11">Egli rispose e disse: «Un uomo, chiamato Gesú, ha fatto del fango, mi ha spalmato gli occhi e mi ha detto: «Va' alla piscina di Siloe e lavati». Ed io vi sono andato, mi sono lavato e ho recuperato la vista».</p>
<p class="C9 V12">E quelli gli dissero: «Dov'è costui?». Egli rispose: «Non lo so».</p>
<p class="C9 V13">Allora essi condussero dai farisei colui che prima era stato cieco.</p>
<p class="C9 V14">Ora era sabato quando Gesú fece del fango e gli aperse gli occhi.</p>
<p class="C9 V15">Anche i farisei dunque gli domandarono di nuovo come avesse recuperato la vista. Ed egli disse loro: «Mi ha messo del fango sugli occhi, mi sono lavato e ci vedo».</p>
<p class="C9 V16">Allora alcuni farisei dicevano: «Quest'uomo non è da Dio, perché non osserva il sabato». Altri dicevano: «Come può un uomo peccatore compiere tali segni?». E c'era divisione tra di loro.</p>
<p class="C9 V17">Chiesero dunque di nuovo al cieco: «E tu, che dici di lui per il fatto che ti ha aperto gli occhi?». Egli disse: «E' un profeta!».</p>
<p class="C9 V18">Ma i Giudei non credettero che lui fosse stato cieco e avesse riacquistato la vista, finché ebbero chiamato i genitori di colui che aveva riacquistato la vista.</p>
<p class="C9 V19">E chiesero loro: «E' questo il vostro figlio che voi dite esser nato cieco? Come mai ora ci vede?».</p>
<p class="C9 V20">I suoi genitori, rispondendo loro dissero: «Noi sappiamo che costui è nostro figlio e che è nato cieco,</p>
<p class="C9 V21">ma come ora ci veda, o chi gli abbia aperto gli occhi, noi non lo sappiamo domandatelo a lui; egli è adulto, parlerà lui stesso di sé».</p>
<p class="C9 V22">Questo dissero i suoi genitori, perché avevano paura dei Giudei; infatti i Giudei avevano già stabilito che se uno avesse riconosciuto Gesú come il Cristo, sarebbe stato espulso dalla sinagoga.</p>
<p class="C9 V23">Perciò i suoi genitori dissero: «E' adulto, chiedetelo a lui».</p>
<p class="C9 V24">Essi dunque chiamarono di nuovo l'uomo che era stato cieco e gli dissero: «Da' gloria a Dio; noi sappiamo che quest'uomo è peccatore».</p>
<p class="C9 V25">Egli allora rispose e disse: «Se sia peccatore, non lo so; ma una cosa so, che prima ero cieco e ora ci vedo».</p>
<p class="C9 V26">Gli chiesero di nuovo: «Che cosa ti ha fatto? Come ti ha aperto gli occhi?».</p>
<p class="C9 V27">Egli rispose loro: «Io ve l'ho già detto e voi non avete ascoltato, perché volete udirlo di nuovo? Volete forse diventare anche voi suoi discepoli?».</p>
<p class="C9 V28">Essi perciò l'ingiuriarono e dissero: «Tu sei suo discepolo; ma noi siamo discepoli di Mosé.</p>
<p class="C9 V29">Noi sappiamo che Dio ha parlato a Mosé, ma quanto a costui non sappiamo da dove venga».</p>
<p class="C9 V30">Quell'uomo rispose e disse loro: «Ebbene, è molto strano che voi non sappiate da dove venga; eppure egli mi ha aperto gli occhi.</p>
<p class="C9 V31">Or noi sappiamo che Dio non esaudisce i peccatori, ma se uno è pio verso Dio e fa la sua volontà, egli lo esaudisce.</p>
<p class="C9 V32">Da che mondo è mondo non si è mai sentito dire che uno abbia aperto gli occhi ad un cieco nato.</p>
<p class="C9 V33">Se costui non fosse da Dio, non avrebbe potuto fare nulla».</p>
<p class="C9 V34">Essi risposero e gli dissero: «Tu sei nato completamente nei peccati e vuoi insegnare a noi?». E lo cacciarono fuori.</p>
<p class="C9 V35">Gesú seppe che l'avevano cacciato fuori e, trovatolo, gli disse: «Credi tu nel Figlio di Dio?».</p>
<p class="C9 V36">Egli rispose e disse: «Chi è, Signore, perché io creda in lui?».</p>
<p class="C9 V37">E Gesú gli disse: «Tu l'hai visto, è proprio colui che ti sta parlando»</p>
<p class="C9 V38">Allora egli disse: «lo credo, Signore»; e l'adorò.</p>
<p class="C9 V39">Poi Gesú disse: «lo sono venuto in questo mondo per fare un giudizio, affinché quelli che non vedono vedano e quelli che vedono diventino ciechi».</p>
<p class="C9 V40">Alcuni dei farisei che erano con lui udirono queste cose e gli dissero: «Siamo ciechi anche noi?».</p>
<p class="C9 V41">Gesú rispose loro: «Se foste ciechi, non avreste alcun peccato; ma siccome dite: «Noi vediamo perciò il vostro peccato rimane».</p>
<p class="C10 V1">«In verità, in verità io vi dico: Chi non entra per la porta nell'ovile delle pecore, ma vi sale da un'altra parte, quello è un ladro e un brigante;</p>
<p class="C10 V2">ma chi entra per la porta è il pastore delle pecore.</p>
<p class="C10 V3">A lui apre il portinaio; le pecore ascoltano la sua voce, ed egli chiama le sue pecore per nome e le conduce fuori.</p>
<p class="C10 V4">E, quando ha fatto uscire le sue pecore, va davanti a loro; e le pecore lo seguono, perché conoscono la sua voce.</p>
<p class="C10 V5">Non seguiranno però alcun estraneo ma fuggiranno lontano da lui, perché non conoscono la voce degli estranei».</p>
<p class="C10 V6">Gesú disse loro questa similitudine ma essi non capirono di che cosa stesse loro parlando.</p>
<p class="C10 V7">Perciò Gesú disse loro di nuovo: «In verità, in verità vi dico: io sono la porta delle pecore.</p>
<p class="C10 V8">Tutti quelli che sono venuti prima di me sono stati ladri e briganti, ma le pecore non li hanno ascoltati.</p>
<p class="C10 V9">Io sono la porta; se uno entra per mezzo di me sarà salvato; entrerà, uscirà e troverà pascolo.</p>
<p class="C10 V10">Il ladro non viene se non per rubare, uccidere e distruggere; ma io sono venuto affinché abbiano la vita e l'abbiano in abbondanza.</p>
<p class="C10 V11">Io sono il buon pastore; il buon pastore depone la sua vita per le pecore.</p>
<p class="C10 V12">Ma il mercenario, che non è pastore e a cui non appartengono le pecore, vede venire il lupo, abbandona le pecore e fugge; e il lupo rapisce e disperde le pecore.</p>
<p class="C10 V13">Or il mercenario fugge, perché è mercenario e non si cura delle pecore.</p>
<p class="C10 V14">Io sono il buon pastore, e conosco le mie pecore e le mie conoscono me,</p>
<p class="C10 V15">come il Padre conosce me e io conosco il Padre, e depongo la mia vita per le pecore.</p>
<p class="C10 V16">Io ho anche delle altre pecore che non sono di quest'ovile; anche quelle io devo raccogliere, ed esse ascolteranno la mia voce, e vi sarà un solo gregge e un solo pastore.</p>
<p class="C10 V17">Per questo mi ama il Padre, perché io depongo la mia vita per prenderla di nuovo.</p>
<p class="C10 V18">Nessuno me la toglie, ma la depongo da me stesso; io ho il potere di deporla e il potere di prenderla di nuovo; questo è il comando che ho ricevuto dal Padre mio».</p>
<p class="C10 V19">Allora sorse di nuovo una divisione tra i Giudei per queste parole.</p>
<p class="C10 V20">E molti di loro dicevano: «Egli ha un demone ed è fuori di sé; perché lo ascoltate?».</p>
<p class="C10 V21">Altri dicevano: «Queste non sono parole di un indemoniato; può un demone aprire gli occhi ai ciechi?».</p>
<p class="C10 V22">Si celebrava allora a Gerusalemme la festa della Dedicazione, ed era inverno.</p>
<p class="C10 V23">E Gesú passeggiava nel tempio, sotto il portico di Salomone.</p>
<p class="C10 V24">Lo circondarono dunque i Giudei e gli dissero: «Fino a quando ci terrai con l'animo sospeso? Se tu sei il Cristo, diccelo apertamente».</p>
<p class="C10 V25">Gesú rispose loro: «Io ve l'ho detto, ma voi non credete; le opere che faccio nel nome del Padre mio, sono quelle che testimoniano di me.</p>
<p class="C10 V26">Ma voi non credete, perché non siete delle mie pecore, come vi ho detto.</p>
<p class="C10 V27">Le mie pecore ascoltano la mia voce, io le conosco ed esse mi seguono;</p>
<p class="C10 V28">e io do loro la vita eterna e non periranno mai, e nessuno le rapirà dalla mia mano.</p>
<p class="C10 V29">Il Padre mio, che me le ha date, è piú grande di tutti; e nessuno le può rapire dalla mano del Padre mio.</p>
<p class="C10 V30">Io e il Padre siamo uno».</p>
<p class="C10 V31">Perciò i Giudei raccolsero di nuovo delle pietre a per lapidarlo.</p>
<p class="C10 V32">Gesú rispose loro: «Io vi ho fatto vedere molte buone opere da parte del Padre mio; per quali di esse mi lapidate?».</p>
<p class="C10 V33">I Giudei gli risposero, dicendo: «Noi non ti lapidiamo per nessuna opera buona, ma per bestemmia, e perché tu che sei uomo ti fai Dio».</p>
<p class="C10 V34">Gesú rispose loro: «Non è scritto nella vostra legge: «Io ho detto: Voi siete dèi»?</p>
<p class="C10 V35">Ora, se essa chiama dèi coloro a cui fu rivolta la parola di Dio (e la Scrittura non può essere annullata),</p>
<p class="C10 V36">voi dite che colui, che il Padre ha santificato e ha mandato nel mondo, bestemmia, perché ha detto: «Io sono il Figlio di Dio»?</p>
<p class="C10 V37">Se non faccio le opere del Padre mio, non credetemi,</p>
<p class="C10 V38">ma se le faccio, anche se non credete a me, credete almeno alle opere, affinché conosciate e crediate che il Padre è in me e io in lui».</p>
<p class="C10 V39">Perciò essi cercavano nuovamente di prenderlo, ma egli sfuggí dalle loro mani.</p>
<p class="C10 V40">E se ne andò di nuovo al di là del Giordano, nel luogo dove prima Giovanni battezzava; e si fermò qui.</p>
<p class="C10 V41">Or molti vennero da lui e dicevano: «Giovanni certamente non fece alcun segno, ma tutto quello che Giovanni disse di costui era vero».</p>
<p class="C10 V42">E molti in quel luogo credettero in lui.</p>
<p class="C11 V1">Era allora malato un certo Lazzaro di Betania, il villaggio di Maria e di Marta, sua sorella.</p>
<p class="C11 V2">Or Maria era quella che unse di olio profumato il Signore e gli asciugò i piedi con i suoi capelli; e suo fratello Lazzaro era malato.</p>
<p class="C11 V3">Le sorelle dunque mandarono a dire a Gesú: «Signore, ecco, colui che tu ami è malato».</p>
<p class="C11 V4">E Gesú, udito ciò, disse: «Questa malattia non è a morte, ma per la gloria di Dio, affinché per mezzo di essa il Figlio di Dio sia glorificato».</p>
<p class="C11 V5">Or Gesú amava Marta, sua sorella e Lazzaro.</p>
<p class="C11 V6">Come dunque ebbe inteso che Lazzaro era malato, si trattenne ancora due giorni nel luogo dove egli era.</p>
<p class="C11 V7">Poi disse ai suoi discepoli: «Torniamo di nuovo in Giudea».</p>
<p class="C11 V8">I discepoli gli dissero: «Maestro, i Giudei poco fa cercavano di lapidarti e tu vai di nuovo là?».</p>
<p class="C11 V9">Gesú rispose: «Non vi sono forse dodici ore del giorno? Se uno cammina di giorno, non inciampa, perché vede la luce di questo mondo</p>
<p class="C11 V10">ma se uno cammina di notte, inciampa, perché la luce non è in lui».</p>
<p class="C11 V11">Dopo aver detto queste cose, soggiunse: «Il nostro amico Lazzaro si è addormentato, ma io vado a svegliarlo».</p>
<p class="C11 V12">Allora i suoi discepoli dissero: «Signore, se dorme si riprenderà».</p>
<p class="C11 V13">Or Gesú aveva parlato della sua morte, essi invece pensavano che avesse parlato del riposo del sonno.</p>
<p class="C11 V14">Allora Gesú disse loro apertamente: «Lazzaro è morto.</p>
<p class="C11 V15">Ed io mi rallegro per voi di non essere stato là, affinché crediate; ma andiamo da lui».</p>
<p class="C11 V16">Allora Tommaso, detto Didimo, disse ai condiscepoli: «Andiamo anche noi a morire con lui».</p>
<p class="C11 V17">Arrivato dunque Gesú, trovò che Lazzaro era già da quattro giorni nel sepolcro.</p>
<p class="C11 V18">Or Betania distava da Gerusalemme circa quindici stadi.</p>
<p class="C11 V19">E molti Giudei erano venuti da Marta e Maria per consolarle del loro fratello.</p>
<p class="C11 V20">Marta dunque, come udí che Gesú veniva, gli andò incontro; Maria invece stava seduta in casa.</p>
<p class="C11 V21">Marta disse a Gesú: «Signore, se tu fossi stato qui, mio fratello non sarebbe morto,</p>
<p class="C11 V22">ma anche adesso so che tutto quello che chiederai a Dio, Dio te lo darà».</p>
<p class="C11 V23">Gesú le disse: «Tuo fratello risusciterà».</p>
<p class="C11 V24">Marta gli disse: «Lo so che risusciterà nella risurrezione all'ultimo giorno».</p>
<p class="C11 V25">Gesú le disse: «Io sono la risurrezione e la vita; chiunque crede in me, anche se dovesse morire, vivrà.</p>
<p class="C11 V26">E chiunque vive e crede in me, non morrà mai in eterno. Credi tu questo?».</p>
<p class="C11 V27">Ella gli disse: «Sí, Signore, io credo che tu sei il Cristo, il Figlio di Dio che doveva venire nel mondo».</p>
<p class="C11 V28">E, detto questo, andò a chiamare di nascosto Maria, sua sorella, dicendo: «Il Maestro è qui e ti chiama».</p>
<p class="C11 V29">Appena udito ciò, ella si alzò in fretta e venne da lui.</p>
<p class="C11 V30">Or Gesú non era ancora giunto nel villaggio, ma si trovava nel luogo dove Marta lo aveva incontrato.</p>
<p class="C11 V31">Perciò i Giudei che erano in casa con lei per consolarla, vedendo Maria alzarsi in fretta e uscire, la seguirono, dicendo: «Ella se ne va al sepolcro per piangere la».</p>
<p class="C11 V32">Appena Maria giunse al luogo in cui si trovava Gesú, e lo vide, si gettò ai suoi piedi, dicendogli: «Signore, se tu fossi stato qui, mio fratello non sarebbe morto».</p>
<p class="C11 V33">Gesú allora, come vide che lei e i Giudei che erano venuti con lei piangevano, fremé nello spirito e si turbò,</p>
<p class="C11 V34">e disse: «Dove l'avete posto?». Essi gli dissero: «Signore, vieni e vedi».</p>
<p class="C11 V35">Gesú pianse.</p>
<p class="C11 V36">Dissero allora i Giudei: «Vedi come l'amava!».</p>
<p class="C11 V37">Ma alcuni di loro dissero: «Non poteva costui che aprí gli occhi al cieco, far sí che questi non morisse?».</p>
<p class="C11 V38">Perciò Gesú, fremendo di nuovo in se stesso, venne al sepolcro; or questo era una grotta davanti alla quale era stata posta una pietra.</p>
<p class="C11 V39">Gesú disse: «Togliete via la pietra!». Marta, la sorella del morto, gli disse: «Signore, egli puzza già, poiché è morto da quattro giorni».</p>
<p class="C11 V40">Gesú le disse: «Non ti ho detto che se credi, vedrai la gloria di Dio?».</p>
<p class="C11 V41">Essi dunque tolsero la pietra dal luogo dove giaceva il morto. Gesú allora alzati in alto gli occhi, disse: «Padre, ti ringrazio che mi hai esaudito.</p>
<p class="C11 V42">lo sapevo bene che tu mi esaudisci sempre, ma ho detto ciò per la folla che sta attorno, affinché credano che tu mi hai mandato».</p>
<p class="C11 V43">E, detto questo, gridò a gran voce: «Lazzaro, vieni fuori!».</p>
<p class="C11 V44">Allora il morto uscí, con le mani e i piedi legati con fasce e con la faccia avvolta in un asciugatoio. Gesú disse loro: «Scioglietelo e lasciatelo andare».</p>
<p class="C11 V45">Allora molti dei Giudei, che erano venuti da Maria e avevano visto tutto quello che Gesú aveva fatto, credettero in lui.</p>
<p class="C11 V46">Ma alcuni di loro andarono dai farisei e riferirono loro quanto Gesú aveva fatto.</p>
<p class="C11 V47">Allora i capi dei sacerdoti e i farisei riunirono a il sinedrio e dicevano: «Che facciamo? Quest'uomo fa molti segni.</p>
<p class="C11 V48">Se lo lasciamo andare avanti cosí, tutti crederanno in lui, verranno i Romani e distruggeranno il nostro luogo e la nostra nazione».</p>
<p class="C11 V49">Ma uno di loro, Caiafa, che era sommo sacerdote in quell'anno, disse loro: «Voi non capite nulla;</p>
<p class="C11 V50">e non considerate che conviene per noi che un sol uomo muoia per il popolo e non perisca tutta la nazione».</p>
<p class="C11 V51">Or egli non disse questo da se stesso; ma, essendo sommo sacerdote in quell'anno, profetizzò che Gesú doveva morire per la nazione,</p>
<p class="C11 V52">e non solo per la nazione, ma anche per raccogliere in uno i figli di Dio dispersi.</p>
<p class="C11 V53">Da quel giorno dunque deliberarono di farlo morire.</p>
<p class="C11 V54">Perciò Gesú non si aggirava piú pubblicamente tra i Giudei, ma si ritirò nella regione vicina al deserto, in una città detta Efraim, e lí rimase con i suoi discepoli.</p>
<p class="C11 V55">Or la Pasqua dei Giudei era vicina e molti di quella regione salirono a Gerusalemme prima della Pasqua per purificarsi.</p>
<p class="C11 V56">Cercavano dunque Gesú e, stando nel tempio, dicevano fra di loro: «Che ve ne pare? Non verrà egli alla festa?».</p>
<p class="C11 V57">Or i capi dei sacerdoti e i farisei avevano dato ordine che, se qualcuno sapeva dove egli era, lo segnalasse affinché potessero prenderlo.</p>
<p class="C12 V1">Gesú dunque, sei giorni prima della Pasqua, si recò a Betania dove abitava Lazzaro, colui che era morto e che egli aveva risuscitato dai morti.</p>
<p class="C12 V2">E qui gli fecero un convito, Marta serviva e Lazzaro era uno di quelli che erano a tavola con lui.</p>
<p class="C12 V3">Maria allora prese una libbra di olio profumato di nardo autentico di gran prezzo, ne unse i piedi di Gesú e li asciugo con i suoi capelli; e la casa fu ripiena del profumo di quest'olio.</p>
<p class="C12 V4">Allora uno dei suoi discepoli, Giuda Iscariota, figlio di Simone, quello che stava per tradirlo, disse:</p>
<p class="C12 V5">«Perché non si è venduto quest'olio per trecento denari e non si è dato il ricavato ai poveri?».</p>
<p class="C12 V6">Or egli disse questo, non perché si curasse dei poveri, ma perché era ladro e, tenendo la borsa, ne sottraeva ciò che si metteva dentro.</p>
<p class="C12 V7">Gesú dunque disse: «Lasciala; essa l'aveva conservato per il giorno della mia sepoltura.</p>
<p class="C12 V8">I poveri infatti li avete sempre con voi, ma non sempre avete me».</p>
<p class="C12 V9">Intanto una grande folla di Giudei seppe che egli era là, e venne non solo a motivo di Gesú, ma anche per vedere Lazzaro che egli aveva risuscitato dai morti.</p>
<p class="C12 V10">Or i capi dei sacerdoti deliberarono di far morire anche Lazzaro,</p>
<p class="C12 V11">perché a motivo di lui molti lasciavano i Giudei e credevano in Gesú,</p>
<p class="C12 V12">Il giorno seguente, una grande folla che era venuta alla festa, udito che Gesú veniva a Gerusalemme,</p>
<p class="C12 V13">prese dei rami di palme e uscí incontro a lui, gridando: «Osanna! Benedetto colui che viene nel nome del Signore, il re d'Israele!».</p>
<p class="C12 V14">E Gesú, trovato un asinello, vi montò sopra come sta scritto:</p>
<p class="C12 V15">«Non temere, o figlia di Sion; ecco, il tuo re viene, cavalcando un puledro d'asina».</p>
<p class="C12 V16">Or i suoi discepoli non compresero sul momento queste cose, ma quando Gesú fu glorificato, allora si ricordarono che queste cose erano state scritte di lui e che avevano fatte queste cose a lui.</p>
<p class="C12 V17">La folla dunque, che era con lui quando aveva chiamato Lazzaro fuori dal sepolcro e l'aveva risuscitato dai morti, gli rendeva testimonianza.</p>
<p class="C12 V18">Perciò la folla gli andò incontro, perché aveva udito che egli aveva fatto questo segno.</p>
<p class="C12 V19">I farisei allora dissero tra di loro: «Vedete che non guadagnate nulla; ecco, il mondo gli va dietro».</p>
<p class="C12 V20">Or tra quelli che erano saliti ad adorare a durante la festa c'erano alcuni Greci,</p>
<p class="C12 V21">Costoro dunque, accostatisi a Filippo, che era di Betsaida di Galilea, lo pregarono dicendo: «Signore, vorremmo vedere Gesú».</p>
<p class="C12 V22">Filippo andò a dirlo ad Andrea; a loro volta, Andrea e Filippo lo dissero a Gesú.</p>
<p class="C12 V23">Ma Gesú rispose loro, dicendo: «L'ora è venuta, in cui il Figlio dell'uomo deve essere glorificato.</p>
<p class="C12 V24">In verità, in verità vi dico: Se il granel di frumento caduto in terra non muore, rimane solo; ma se muore, produce molto frutto.</p>
<p class="C12 V25">Chi ama la sua vita la perderà, e chi odia la sua vita in questo mondo la conserverà per la vita eterna.</p>
<p class="C12 V26">Se uno mi serve, mi segua; e là dove sono io, là sarà anche il mio servo; se uno mi serve, il Padre l'onorerà.</p>
<p class="C12 V27">Ora l'anima mia è turbata; e che dirò: Padre, salvami da quest'ora? Ma per questo io sono giunto a quest'ora.</p>
<p class="C12 V28">Padre, glorifica il tuo nome!». Allora venne una voce dal cielo: «L'ho glorificato e lo glorificherò ancora».</p>
<p class="C12 V29">La folla dunque, che era presente e aveva udito la voce, diceva che era stato un tuono. Altri dicevano: «Un angelo gli ha parlato».</p>
<p class="C12 V30">E Gesú rispose e disse: «Questa voce non è venuta per me, ma per voi.</p>
<p class="C12 V31">Ora è il giudizio di questo mondo ora sarà cacciato fuori il principe di questo mondo.</p>
<p class="C12 V32">Ed io, quando sarò innalzato dalla terra, attirerò tutti a me».</p>
<p class="C12 V33">Or egli diceva questo, per indicare di qual morte egli doveva morire.</p>
<p class="C12 V34">La folla gli rispose: «Noi abbiamo appreso dalla legge che il Cristo rimane in eterno; ora come puoi tu dire che il Figlio dell'uomo deve essere innalzato? Chi è questo Figlio dell'uomo?».</p>
<p class="C12 V35">Gesú allora disse loro: «La luce è con voi ancora per un po'; camminate mentre avete la luce, affinché non vi sorprendano le tenebre; chi cammina nelle tenebre non sa dove va».</p>
<p class="C12 V36">«Mentre avete la luce, credete nella luce, affinché diventiate figli di luce». Queste cose disse Gesú; poi se ne andò e si nascose da loro.</p>
<p class="C12 V37">Sebbene avesse fatto tanti segni davanti a loro, non credevano in lui,</p>
<p class="C12 V38">affinché si adempisse la parola detta dal profeta Isaia: «Signore, chi ha creduto alla nostra predicazione? E a chi è stato rivelato il braccio del Signore?».</p>
<p class="C12 V39">Perciò non potevano credere, perché Isaia disse ancora:</p>
<p class="C12 V40">«Egli ha accecato i loro occhi e ha indurito il loro cuore, perché non vedano con gli occhi, non intendano col cuore, non si convertano e io non li guarisca».</p>
<p class="C12 V41">Queste cose disse Isaia, quando vide la sua gloria e parlò di lui.</p>
<p class="C12 V42">Tuttavia, anche tra i capi, molti credettero in lui; ma a motivo dei farisei non lo confessavano, per non essere espulsi dalla sinagoga,</p>
<p class="C12 V43">perché amavano la gloria degli uomini piú della gloria di Dio.</p>
<p class="C12 V44">Or Gesú gridò e disse: «Chi crede in me, non crede in me, ma in colui che mi ha mandato.</p>
<p class="C12 V45">E chi vede me, vede colui che mi ha mandato.</p>
<p class="C12 V46">Io sono venuto come luce per il mondo, affinché chiunque crede in me non resti nelle tenebre.</p>
<p class="C12 V47">E se uno ode le mie parole e non crede, io non lo giudico; perché io non sono venuto a giudicare il mondo, ma a salvare il mondo.</p>
<p class="C12 V48">Chi mi respinge e non accoglie le mie parole, ha chi lo giudica; la parola che ho annunziata sarà quella che lo giudicherà nell'ultimo giorno.</p>
<p class="C12 V49">Perché io non ho parlato da me stesso, ma il Padre stesso mi ha mandato e mi ha comandato ciò che io devo dire ed annunziare.</p>
<p class="C12 V50">Ed io so che il suo comandamento è vita eterna; le cose dunque che io dico le dico cosí come il Padre me le ha dette».</p>
<p class="C13 V1">Or prima della festa di Pasqua sapendo Gesú che era venuta la sua ora di passare da questo mondo al Padre, avendo amato i suoi che erano nel mondo, li amò fino alla fine.</p>
<p class="C13 V2">E, finita la cena, avendo già il diavolo (messo in cuore a Giuda Iscariota, figlio di Simone, di tradirlo,</p>
<p class="C13 V3">Gesú, sapendo che il Padre gli aveva dato tutto nelle mani e che egli era proceduto da Dio e a Dio ritornava,</p>
<p class="C13 V4">Si alzò dalla cena e depose le sue vesti: poi, preso un asciugatoio, se lo cinse.</p>
<p class="C13 V5">Dopo aver messo dell'acqua in una bacinella, cominciò a lavare i piedi dei discepoli e ad asciugarli con l'asciugatoio di cui era cinto.</p>
<p class="C13 V6">Venne dunque a Simon Pietro. Ed egli gli disse: «Signore tu lavi i piedi a me?».</p>
<p class="C13 V7">Gesú rispose e gli disse: «Quello che io faccio, ora non lo comprendi, ma lo comprenderai dopo».</p>
<p class="C13 V8">Pietro gli disse: «Tu non mi laverai mai i piedi». Gesú gli rispose: «Se non ti lavo, non avrai nessuna parte con me».</p>
<p class="C13 V9">Simon Pietro gli disse: «Signore, non solo i piedi, ma anche le mani e il capo».</p>
<p class="C13 V10">Gesú gli disse: «Chi ha fatto il bagno, non ha bisogno che di lavarsi i piedi ed è tutto mondo; anche voi siete mondi, ma non tutti».</p>
<p class="C13 V11">Egli infatti sapeva chi lo avrebbe tradito; perciò disse: «Non tutti siete mondi».</p>
<p class="C13 V12">Cosí, dopo aver lavato i piedi riprese le sue vesti, si mise di nuovo a tavola e disse loro: «Comprendete quello che vi ho fatto?</p>
<p class="C13 V13">Voi mi chiamate Maestro e Signore e dite bene, perché lo sono.</p>
<p class="C13 V14">Se dunque io, il Signore e il Maestro, vi ho lavato i piedi, anche voi dovete lavare i piedi gli uni agli altri.</p>
<p class="C13 V15">Io infatti vi ho dato l'esempio, affinché come ho fatto io facciate anche voi.</p>
<p class="C13 V16">In verità, in verità vi dico: Il servo non è piú grande del suo padrone, né il messaggero piú grande di colui che l'ha mandato.</p>
<p class="C13 V17">Se sapete queste cose, siete beati se le fate.</p>
<p class="C13 V18">Non parlo di voi tutti; io conosco quelli che ho scelto, ma bisogna che si adempia questa Scrittura: «Colui che mangia il pane con me, mi ha levato contro il suo calcagno».</p>
<p class="C13 V19">Ve lo dico fin d'ora prima che avvenga, affinché quando sarà avvenuto, crediate che io sono il Cristo.</p>
<p class="C13 V20">In verità, in verità vi dico: Chi riceve colui che manderò, riceve me, e chi riceve me, riceve colui che mi ha mandato»</p>
<p class="C13 V21">Dette queste cose, Gesú fu turbato nello spirito, e testimoniò e disse: «In verità, in verità vi dico che uno di voi mi tradirà».</p>
<p class="C13 V22">I discepoli allora si guardarono l'un l'altro, non riuscendo a capire di chi parlasse.</p>
<p class="C13 V23">Or uno dei discepoli, quello che Gesú amava, era appoggiato sul petto di Gesú.</p>
<p class="C13 V24">Allora Simon Pietro gli fece cenno di domandare chi fosse colui del quale egli parlava.</p>
<p class="C13 V25">E quel discepolo, chinatosi sul petto di Gesú, gli chiese: «Signore, chi è?».</p>
<p class="C13 V26">Gesú rispose: «è colui al quale io darò il boccone, dopo averlo intinto». E intinto il boccone, lo diede a Giuda Iscariota, figlio di Simone.</p>
<p class="C13 V27">Or dopo quel boccone, Satana entrò in lui. Allora Gesú gli disse: «Quel che fai, fallo presto!».</p>
<p class="C13 V28">Ma nessuno di quelli che erano a tavola comprese perché gli avesse detto ciò.</p>
<p class="C13 V29">Alcuni infatti pensavano, poiché Giuda teneva la borsa, che Gesú gli avesse detto: «Compra le cose che ci occorrono per la festa», oppure che desse qualcosa ai poveri.</p>
<p class="C13 V30">Egli dunque, preso il boccone uscí subito. Era notte.</p>
<p class="C13 V31">Quando fu uscito, Gesú disse: «Ora il Figlio dell'uomo è glorificato, e Dio è glorificato in lui.</p>
<p class="C13 V32">Se Dio è glorificato in lui, Dio lo glorificherà pure in se stesso e lo glorificherà subito.</p>
<p class="C13 V33">Figlioli, per poco tempo sono ancora con voi; voi mi cercherete, ma come ho detto ai Giudei: «Dove io vado voi non potete venire». Cosí adesso lo dico anche a voi.</p>
<p class="C13 V34">Vi do un nuovo comandamento: che vi amiate gli uni gli altri; come io vi ho amato, anche voi amatevi gli uni gli altri.</p>
<p class="C13 V35">Da questo conosceranno tutti che siete miei discepoli, se avete amore gli uni per gli altri».</p>
<p class="C13 V36">Simon Pietro gli disse: «Signore, dove vai?». Gesú gli rispose: «Là dove io vado, tu non puoi seguirmi ora; ma mi seguirai piú tardi».</p>
<p class="C13 V37">Pietro gli disse: «Signore, perché non posso seguirti ora? Darò la mia vita per te».</p>
<p class="C13 V38">Gesú gli rispose: «Darai la tua vita per me? In verità, in verità ti dico: il gallo non canterà, prima che tu non mi abbia rinnegato tre volte».</p>
<p class="C14 V1">«Il vostro cuore non sia turbato; credete in Dio e credete anche in me.</p>
<p class="C14 V2">Nella casa del Padre mio ci sono molte dimore; se no, ve lo avrei detto; io vado a prepararvi un posto.</p>
<p class="C14 V3">E quando sarò andato e vi avrò preparato il posto, ritornerò e vi accoglierò presso di me, affinché dove sono io siate anche voi.</p>
<p class="C14 V4">Voi sapete dove io vado e conoscete anche la via».</p>
<p class="C14 V5">Tommaso gli disse: «Signore, noi non sappiamo dove vai; come dunque possiamo conoscere la via?»</p>
<p class="C14 V6">Gesú gli disse: «Io sono la via, la verità e la vita; nessuno viene al Padre se non per mezzo di me.</p>
<p class="C14 V7">Se mi aveste conosciuto, avreste conosciuto anche mio Padre; fin da ora lo conoscete e l'avete visto».</p>
<p class="C14 V8">Filippo gli disse: «Signore, mostraci il Padre e ci basta».</p>
<p class="C14 V9">Gesú gli disse: «Da tanto tempo io sono con voi e tu non mi hai ancora conosciuto, Filippo? Chi ha visto me, ha visto il Padre; come mai dici: «Mostraci il Padre?»</p>
<p class="C14 V10">Non credi che io sono nel Padre e che il Padre è in me? Le parole che io vi dico, non le dico da me stesso. Il Padre che dimora in me è colui che fa le opere.</p>
<p class="C14 V11">Credetemi che io sono nel Padre e che il Padre è in me, se no, credetemi a motivo delle opere stesse.</p>
<p class="C14 V12">In verità, in verità vi dico: chi crede in me farà anch'egli le opere che io faccio; anzi ne farà di piú grandi di queste, perché io vado al Padre.</p>
<p class="C14 V13">E qualunque cosa chiederete nel nome mio la farò, affinché il Padre sia glorificato nel Figlio.</p>
<p class="C14 V14">Se chiedete qualche cosa nel nome mio, io la farò».</p>
<p class="C14 V15">«Se mi amate, osservate i miei comandamenti,</p>
<p class="C14 V16">Ed io pregherò il Padre ed egli vi darà un altro Consolatore, che rimanga con voi per sempre,</p>
<p class="C14 V17">lo Spirito della verità, che il mondo non può ricevere, perché non lo vede e non lo conosce; ma voi lo conoscete, perché dimora con voi e sarà in voi.</p>
<p class="C14 V18">Non vi lascerò orfani; tornerò a voi.</p>
<p class="C14 V19">Ancora un po' di tempo e il mondo non mi vedrà piú, ma voi mi vedrete; poiché io vivo, anche voi vivrete.</p>
<p class="C14 V20">In quel giorno conoscerete che io sono nel Padre mio, e che voi siete in me ed Io in voi.</p>
<p class="C14 V21">Chi ha i miei comandamenti e li osserva, è uno che mi ama, e chi mi ama sarà amato dal Padre mio; e io lo amerò e mi manifesterò a lui».</p>
<p class="C14 V22">Giuda, non l'Iscariota, gli disse: «Signore, come mai ti manifesterai a noi e non al mondo?».</p>
<p class="C14 V23">Gesú rispose e gli disse: «Se uno mi ama, osserverà la mia parola; e il Padre mio l'amerà, e noi verremo a lui e faremo dimora presso di lui.</p>
<p class="C14 V24">Chi non mi ama, non osserva le mie parole; e la parola che udite non è mia, ma del Padre che mi ha mandato.</p>
<p class="C14 V25">Vi ho detto queste cose, mentre ero con voi;</p>
<p class="C14 V26">ma il Consolatore, lo Spirito Santo, che il Padre manderà nel mio nome, vi insegnerà ogni cosa e vi ricorderà tutto ciò che vi ho detto.</p>
<p class="C14 V27">Io vi lascio la pace, vi do la mia pace; io ve la do, non come la dà il mondo; il vostro cuore non sia turbato e non si spaventi.</p>
<p class="C14 V28">Avete udito che vi ho detto: «Io me ne vado e tornerò a voi». Se voi mi amaste, vi rallegrereste perché ho detto: «Io vado al Padre» poiché il Padre è piú grande di me.</p>
<p class="C14 V29">E ora ve l'ho detto, prima che avvenga affinché, quando avverrà, crediate.</p>
<p class="C14 V30">Non parlerò piú a lungo con voi, perché viene il principe di questo mondo e non ha nulla in me;</p>
<p class="C14 V31">ma questo accade affinché il mondo conosca che io amo il Padre e che faccio come il Padre mi ha comandato. Alzatevi, andiamo via di qui».</p>
<p class="C15 V1">«Io sono la vera vite e il Padre mio è l'agricoltore.</p>
<p class="C15 V2">Ogni tralcio che in me non porta frutto, lo toglie via; ma ogni tralcio che porta frutto, lo pota affinché ne porti ancora di più.</p>
<p class="C15 V3">Voi siete già mondi a motivo della parola che vi ho annunziata.</p>
<p class="C15 V4">Dimorate in me e io dimorerò in voi; come il tralcio non può da sé portare frutto se non dimora nella vite, cosí neanche voi, se non dimorate in me.</p>
<p class="C15 V5">Io sono la vite, voi siete i tralci; chi dimora in me e io in lui, porta molto frutto, poiché senza di me non potete far nulla.</p>
<p class="C15 V6">Se uno non dimora in me è gettato via come il tralcio e si secca; poi questi tralci si raccolgono, si gettano nel fuoco e sono bruciati.</p>
<p class="C15 V7">Se dimorate in me e le mie parole dimorano in voi, domandate quel che volete e vi sarà fatto,</p>
<p class="C15 V8">In questo è glorificato il Padre mio, che portiate molto frutto, e cosí sarete miei discepoli,</p>
<p class="C15 V9">Come il Padre ha amato me, cosí io ho amato voi; dimorate nel mio amore.</p>
<p class="C15 V10">Se osservate i miei comandamenti, dimorerete nel mio amore, come io ho osservato i comandamenti del Padre mio e dimoro nel suo amore.</p>
<p class="C15 V11">Vi ho detto queste cose, affinché la mia gioia dimori in voi e la vostra gioia sia piena.</p>
<p class="C15 V12">Questo è il mio comandamento: che vi amiate gli uni gli altri, come io ho amato voi,</p>
<p class="C15 V13">Nessuno ha amore piú grande di questo: dare la propria vita per i suoi amici.</p>
<p class="C15 V14">Voi siete miei amici, se fate le cose che io vi comando.</p>
<p class="C15 V15">Io non vi chiamo piú servi, perché il servo non sa ciò che fa il suo padrone; ma vi ho chiamati amici, perché vi ho fatto conoscere tutte le cose che ho udito dal Padre mio.</p>
<p class="C15 V16">Non voi avete scelto me, ma io ho scelto voi; e vi ho costituiti perché andiate e portiate frutto, e il vostro frutto sia duraturo, affinché qualunque cosa chiediate al Padre nel mio nome, egli ve la dia.</p>
<p class="C15 V17">Questo vi comando: che vi amiate gli uni gli altri,</p>
<p class="C15 V18">Se il mondo vi odia, sappiate che ha odiato me prima di voi.</p>
<p class="C15 V19">Se foste del mondo, il mondo amerebbe ciò che è suo; ma poiché non siete del mondo, ma io vi ho scelto dal mondo, perciò il mondo vi odia.</p>
<p class="C15 V20">Ricordatevi della parola che vi ho detto: «Il servo non è piú grande del suo padrone». Se hanno perseguitato me, perseguiteranno anche voi; se hanno osservato la mia parola, osserveranno anche la vostra.</p>
<p class="C15 V21">Tutte queste cose ve le faranno a causa del mio nome, perché non conoscono colui che mi ha mandato.</p>
<p class="C15 V22">Se non fossi venuto e non avessi parlato loro, non avrebbero colpa; ma ora non hanno alcuna scusa per il loro peccato.</p>
<p class="C15 V23">Chi odia me, odia anche il Padre mio.</p>
<p class="C15 V24">Se non avessi fatto in mezzo a loro le opere che nessun altro ha fatto, non avrebbero colpa; ora invece le hanno viste, e hanno odiato me e il Padre mio.</p>
<p class="C15 V25">Ma questo è accaduto affinché si adempisse la parola scritta nella loro legge: «Mi hanno odiato senza motivo».</p>
<p class="C15 V26">Ma quando verrà il Consolatore, che vi manderò dal Padre, lo Spirito di verità che procede dal Padre mio, egli testimonierà di me.</p>
<p class="C15 V27">E anche voi renderete testimonianza, perché siete stati con me fin dal principio».</p>
<p class="C16 V1">«Vi ho detto queste cose, affinché non siate scandalizzati,</p>
<p class="C16 V2">Vi espelleranno dalle sinagoghe; anzi l'ora viene che chiunque vi ucciderà penserà di rendere un servizio a Dio.</p>
<p class="C16 V3">E vi faranno queste cose, perché non hanno conosciuto né il Padre né me.</p>
<p class="C16 V4">Ma vi ho detto queste cose affinché quando sia giunto il momento, vi ricordiate che io ve le avevo dette; or da principio non vi dissi queste cose, perché ero con voi.</p>
<p class="C16 V5">Ma ora vado da colui che mi ha mandato, e nessun di voi mi domanda: «Dove vai?».</p>
<p class="C16 V6">Anzi, perché vi ho detto queste cose, la tristezza ha riempito il vostro cuore.</p>
<p class="C16 V7">Tuttavia io vi dico la verità: è bene per voi che io me ne vada, perché se non me ne vado, non verrà a voi il Consolatore; ma se me ne vado, io ve lo manderò.</p>
<p class="C16 V8">E quando sarà venuto, egli convincerà il mondo di peccato, di giustizia e di giudizio.</p>
<p class="C16 V9">Di peccato, perché non credono in me;</p>
<p class="C16 V10">di giustizia, perché io vado al Padre e non mi vedrete piú;</p>
<p class="C16 V11">di giudizio, perché il principe di questo mondo è stato giudicato.</p>
<p class="C16 V12">Ho ancora molte cose da dirvi, ma non sono ancora alla vostra portata.</p>
<p class="C16 V13">Ma quando verrà lui, lo Spirito di verità, egli vi guiderà in ogni verità, perché non parlerà da se stesso, ma dirà tutte le cose che ha udito e vi annunzierà le cose a venire.</p>
<p class="C16 V14">Egli mi glorificherà, perché prenderà del mio e ve lo annunzierà.</p>
<p class="C16 V15">Tutte le cose che il Padre ha sono mie, per questo ho detto che egli prenderà del mio e ve lo annunzierà.</p>
<p class="C16 V16">Fra poco non mi vedrete piú; e un altro poco e mi vedrete, perché me ne vado al Padre».</p>
<p class="C16 V17">Allora alcuni dei suoi discepoli dissero fra di loro: «Che cosa è questo che egli ci dice: «Fra poco non mi vedrete piú» e: «Un altro poco e mi vedrete»: «Perché me ne vado al Padre»?».</p>
<p class="C16 V18">Dicevano dunque: «Che cosa è questo fra poco di cui parla? Noi non sappiamo quello che vuol dire».</p>
<p class="C16 V19">Gesú dunque comprese che lo volevano interrogare e disse loro: «Vi domandate l'un l'altro perché ho detto: «Fra poco non mi vedrete piú» e: «Un altro poco e mi vedrete»?</p>
<p class="C16 V20">In verità, in verità vi dico: voi piangerete e farete cordoglio, e il mondo si rallegrerà. Voi sarete afflitti, ma la vostra afflizione sarà mutata in gioia.</p>
<p class="C16 V21">La donna quando partorisce sente dolore, perché è giunta la sua ora, ma appena ha dato alla luce il bambino, non si ricorda più dell'angoscia per la gioia che è venuto al mondo un essere umano.</p>
<p class="C16 V22">Così anche voi ora siete nel dolore, ma io vi vedrò di nuovo e il vostro cuore si rallegrerà, e nessuno vi toglierà la vostra gioia.</p>
<p class="C16 V23">In quel giorno non mi farete piú alcuna domanda. In verità, in verità vi dico che tutto ciò che domanderete al Padre nel mio nome, egli ve lo darà.</p>
<p class="C16 V24">Finora non avete chiesto nulla nel mio nome; chiedete e riceverete, affinché la vostra gioia sia completa.</p>
<p class="C16 V25">Vi ho detto queste cose in similitudini, ma l'ora viene in cui non vi parlerò piú in similitudini, ma vi parlerò del Padre apertamente.</p>
<p class="C16 V26">In quel giorno chiederete nel mio nome; e non vi dico che io pregherò il Padre per voi;</p>
<p class="C16 V27">il Padre stesso infatti vi ama, poiché voi mi avete amato e avete creduto che io sono proceduto da Dio.</p>
<p class="C16 V28">Io sono proceduto dal Padre e sono venuto nel mondo; di nuovo lascio il mondo e torno al Padre».</p>
<p class="C16 V29">I suoi discepoli gli dissero: «Ecco, adesso tu parli apertamente e non usi alcuna similitudine.</p>
<p class="C16 V30">Ora conosciamo che sai tutto e non hai bisogno che qualcuno ti interroghi; per questo crediamo che sei proceduto da Dio».</p>
<p class="C16 V31">Gesú rispose loro: «Credete ora?</p>
<p class="C16 V32">Ecco l'ora viene, anzi è già venuta, in cui sarete dispersi, ciascuno per conto suo, e mi lascerete solo, ma io non sono solo, perché il Padre è con me.</p>
<p class="C16 V33">Vi ho detto queste cose, affinché abbiate pace in me; nel mondo avrete tribolazione, ma fatevi coraggio, io ho vinto il mondo».</p>
<p class="C17 V1">Queste cose disse Gesú, poi alzò gli occhi al cielo e disse: «Padre, l'ora è venuta; glorifica il Figlio tuo, affinché anche il Figlio glorifichi te,</p>
<p class="C17 V2">poiché tu gli hai dato potere sopra ogni carne, affinché egli dia vita eterna a tutti coloro che tu gli hai dato.</p>
<p class="C17 V3">Or questa è la vita eterna, che conoscano te, il solo vero Dio, e Gesú Cristo che tu hai mandato,</p>
<p class="C17 V4">Io ti ho glorificato sulla terra, avendo compiuta l'opera che tu mi hai dato da fare,</p>
<p class="C17 V5">Ora dunque, o Padre, glorificami presso di te della gloria che io avevo presso di te prima che il mondo fosse.</p>
<p class="C17 V6">Io ho manifestato il tuo nome agli uomini che tu mi hai dato dal mondo; erano tuoi, e tu me li hai dati; ed essi hanno osservato la tua parola.</p>
<p class="C17 V7">Ora essi hanno conosciuto che tutte le cose che tu mi hai dato vengono da te,</p>
<p class="C17 V8">perché ho dato loro le parole che tu hai dato a me; ed essi le hanno accolte e hanno veramente conosciuto che io sono proceduto da te, e hanno creduto che tu mi hai mandato.</p>
<p class="C17 V9">Io prego per loro; non prego per il mondo, ma per coloro che tu mi hai dato, perché sono tuoi.</p>
<p class="C17 V10">E tutte le cose mie sono tue, e le cose tue sono mie; e io sono glorificato in loro.</p>
<p class="C17 V11">Ora io non sono piú nel mondo, ma essi sono nel mondo, e io vengo a te. Padre santo, conservali nel tuo nome, quelli che tu mi hai dato, affinché siano uno come noi,</p>
<p class="C17 V12">Mentre ero con loro nel mondo io li ho conservati nel tuo nome; io ho custodito coloro che tu mi hai dato, e nessuno di loro è perito, tranne il figlio della perdizione, affinché si adempisse la Scrittura.</p>
<p class="C17 V13">Ma ora io vengo a te e dico queste cose nel mondo, affinché la mia gioia giunga a compimento in loro.</p>
<p class="C17 V14">Io ho dato loro la tua parola e il mondo li ha odiati, perché non sono del mondo, come neppure io sono del mondo,</p>
<p class="C17 V15">Io non chiedo che tu li tolga dal mondo, ma che tu li preservi dal maligno.</p>
<p class="C17 V16">Essi non sono del mondo, come io non sono del mondo.</p>
<p class="C17 V17">Santificali nella tua verità, la tua parola è verità,</p>
<p class="C17 V18">Come tu hai mandato me nel mondo, cosí ho mandato loro nel mondo.</p>
<p class="C17 V19">E per loro santifico me stesso, affinché essi pure siano santificati in verità.</p>
<p class="C17 V20">Or io non prego solo per questi, ma anche per quelli che crederanno in me per mezzo della loro parola</p>
<p class="C17 V21">affinché siano tutti uno, come tu, o Padre, sei in me e io in te, siano anch'essi uno in noi, affinché il mondo creda che tu mi hai mandato.</p>
<p class="C17 V22">E io ho dato loro la gloria che tu hai dato a me, affinché siano uno come noi siamo uno.</p>
<p class="C17 V23">Io sono in loro e tu in me, affinché siano perfetti nell'unità, e affinché il mondo conosca che tu mi hai mandato e li hai amati, come hai amato me.</p>
<p class="C17 V24">Padre, io voglio che dove sono io, siano con me anche coloro che tu mi hai dato, affinché vedano la mia gloria che tu mi hai dato, perché tu mi hai amato prima della fondazione del mondo.</p>
<p class="C17 V25">Padre giusto, il mondo non ti ha conosciuto, ma io ti ho conosciuto, e costoro hanno conosciuto che tu mi hai mandato.</p>
<p class="C17 V26">E io ho fatto loro conoscere il tuo nome e lo farò conoscere ancora, affinché l'amore, del quale tu mi hai amato, sia in loro e io in loro».</p>
<p class="C18 V1">Dette queste cose, Gesú uscí con i suoi discepoli e andò di là dal torrente Kedron, dove c'era un orto nel quale entrò lui con i suoi discepoli.</p>
<p class="C18 V2">Or Giuda, che lo tradiva, conosceva anche lui quel luogo, perché molte volte Gesú vi si era ritirato con i suoi discepoli.</p>
<p class="C18 V3">Giuda dunque, preso un gruppo di soldati e le guardie mandate dai capi dei sacerdoti e dai farisei. venne là con lanterne torce e armi.</p>
<p class="C18 V4">Gesú allora, conoscendo tutto quello che gli stava per accadere, uscí e chiese loro: «Chi cercate?».</p>
<p class="C18 V5">Gli risposero «Gesú il Nazareno». Gesú disse loro: «Io sono!». Or Giuda che lo tradiva era anch'egli con loro.</p>
<p class="C18 V6">Appena egli disse loro: «Io sono», essi indietreggiarono e caddero a terra.</p>
<p class="C18 V7">Gesú dunque domandò loro di nuovo: «Chi cercate?». Essi dissero: «Gesú il Nazareno».</p>
<p class="C18 V8">Gesú rispose: «Vi ho detto che io sono; se dunque cercate me lasciate andare via costoro»;</p>
<p class="C18 V9">e ciò affinché si adempisse la parola che egli aveva detto: «Non ho perduto nessuno di quelli che mi hai dato»,</p>
<p class="C18 V10">Allora Simon Pietro, che aveva una spada la sfoderò, percosse il servo del sommo sacerdote e gli recise l'orecchio destro; or quel servo si chiamava Malco.</p>
<p class="C18 V11">Ma Gesú disse a Pietro: «Riponi la tua spada nel fodero; non berrò io il calice che il Padre mi ha dato?».</p>
<p class="C18 V12">Allora il gruppo di soldati, il capitano e le guardie dei Giudei presero Gesú e lo legarono.</p>
<p class="C18 V13">E lo condussero prima da Anna, perché era suocero di Caiafa, che era sommo sacerdote in quell'anno.</p>
<p class="C18 V14">Caiafa era colui che aveva consigliato ai Giudei che era conveniente che un uomo morisse per il popolo.</p>
<p class="C18 V15">Or Simon Pietro e un altro discepolo seguivano Gesú. E quel discepolo era noto al sommo sacerdote, ed entrò con Gesú nel cortile del sommo sacerdote.</p>
<p class="C18 V16">Ma Pietro restò alla porta di fuori. Allora l'altro discepolo, che era noto al sommo sacerdote, uscí e parlò alla portinaia e fece entrare Pietro.</p>
<p class="C18 V17">E la serva portinaia disse a Pietro: «Non sei anche tu dei discepoli di quest'uomo?». Egli rispose: «Non lo sono».</p>
<p class="C18 V18">Intanto i servi e le guardie, acceso un fuoco di carboni, se ne stavano in piedi e si scaldavano, perché faceva freddo; anche Pietro stava in piedi con loro e si scaldava.</p>
<p class="C18 V19">Or il sommo sacerdote interrogò Gesú riguardo ai suoi discepoli e alla sua dottrina.</p>
<p class="C18 V20">Gesú gli rispose: «Io ho parlato al mondo apertamente; ho sempre insegnato nella sinagoga e nel tempio dove tutti i Giudei si radunano, e non ho detto niente in segreto.</p>
<p class="C18 V21">Perché interroghi me? Interroga coloro che hanno udito ciò che ho detto loro; ecco, essi sanno le cose che ho detto».</p>
<p class="C18 V22">Egli aveva appena detto queste parole, che una delle guardie che gli stava vicino diede a Gesú uno schiaffo, dicendo: «Cosí rispondi al sommo sacerdote?».</p>
<p class="C18 V23">Gesú gli rispose: «Se ho parlato male, mostra dov'è il male; ma se ho parlato bene, perché mi percuoti?».</p>
<p class="C18 V24">Anna dunque lo rimandò legato a Caiafa, sommo sacerdote.</p>
<p class="C18 V25">Intanto Simon Pietro stava là a scaldarsi. Gli dissero dunque: «Non sei anche tu dei suoi discepoli?» Ed egli lo negò e disse: «Non lo sono».</p>
<p class="C18 V26">Ma uno dei servi del sommo sacerdote, parente di colui a cui Pietro aveva reciso l'orecchio, disse: «Non ti ho io visto nell'orto con lui?».</p>
<p class="C18 V27">E Pietro lo negò di nuovo, e subito il gallo cantò.</p>
<p class="C18 V28">Poi da Caiafa condussero Gesú nel pretorio; era mattino presto. Ma essi non entrarono nel pretorio, per non contaminarsi e poter cosí mangiare la Pasqua.</p>
<p class="C18 V29">Pilato dunque uscí verso di loro e disse: «Quale accusa portate contro quest'uomo?».</p>
<p class="C18 V30">Essi risposero e gli dissero: «Se costui non fosse un malfattore, non te l'avremmo dato nelle mani».</p>
<p class="C18 V31">Allora Pilato disse loro: «Prendetelo voi e giudicatelo secondo la vostra legge». Ma i Giudei gli dissero: «A noi non è lecito far morire alcuno».</p>
<p class="C18 V32">E ciò affinché si adempisse quello che Gesú aveva detto, indicando di quale morte doveva morire.</p>
<p class="C18 V33">Pilato dunque rientrò nel pretorio chiamò Gesú e gli disse: «Sei tu il re dei Giudei?».</p>
<p class="C18 V34">Gesú gli rispose: «Dici questo da te stesso, oppure altri te lo hanno detto di me?».</p>
<p class="C18 V35">Pilato gli rispose: «Sono io forse Giudeo? La tua nazione e i capi dei sacerdoti ti hanno consegnato nelle mie mani; che hai fatto?».</p>
<p class="C18 V36">Gesú rispose: «Il mio regno non è di questo mondo; se il mio regno fosse di questo mondo, i miei servi combatterebbero affinché io non fossi dato in mano dei Giudei; ma ora il mio regno non è di qui».</p>
<p class="C18 V37">Allora Pilato gli disse: «Dunque sei tu re?». Gesú rispose: «Tu dici giustamente che io sono re; per questo io sono nato e per questo sono venuto nel mondo: per rendere testimonianza alla verità; chiunque è per la verità ascolta la mia voce».</p>
<p class="C18 V38">Pilato gli chiese: «Che cosa è verità?». E, detto questo, uscí di nuovo verso i Giudei e disse loro: «Io non trovo alcuna colpa in lui.</p>
<p class="C18 V39">Ma vi è tra voi l'usanza che io vi liberi uno nella Pasqua; volete dunque che vi liberi il re dei Giudei?».</p>
<p class="C18 V40">Allora tutti di nuovo gridarono, dicendo: «Non costui, ma Barabba». Or Barabba era un brigante.</p>
<p class="C19 V1">Allora Pilato prese Gesú e lo fece flagellare.</p>
<p class="C19 V2">E i soldati, intrecciata una corona di spine, gliela posero sul capo e gli misero addosso un manto di porpora</p>
<p class="C19 V3">e dicevano: «Salve, o re dei Giudei»; e lo schiaffeggiavano.</p>
<p class="C19 V4">Poi Pilato uscí di nuovo e disse loro: «Ecco, io ve lo conduco fuori, affinché sappiate che non trovo in lui alcuna colpa».</p>
<p class="C19 V5">Gesú dunque uscí, portando la corona di spine e il manto di porpora. E Pilato disse loro: «Ecco l'uomo!».</p>
<p class="C19 V6">Ora, quando lo videro i capi sacerdoti e le guardie, si misero a gridare, dicendo: «Crocifiggilo, crocifiggilo». Pilato disse loro: «Prendetelo voi e crocifiggetelo, perché io non trovo in lui colpa alcuna».</p>
<p class="C19 V7">I Giudei gli risposero: «Noi abbiamo una legge e secondo la nostra legge egli deve morire, perché si è fatto Figlio di Dio».</p>
<p class="C19 V8">Quando Pilato udí queste parole, ebbe ancor piú paura;</p>
<p class="C19 V9">e, rientrato nel pretorio, disse a Gesú: «Di dove sei tu?». Ma Gesú non gli diede alcuna risposta.</p>
<p class="C19 V10">Pilato perciò gli disse: «Non mi parli? Non sai che io ho il potere di crocifiggerti e il potere di liberarti?».</p>
<p class="C19 V11">Gesú rispose: «Tu non avresti alcun potere su di me se non ti fosse dato dall'alto; perciò chi mi ha consegnato nelle tue mani ha maggior colpa».</p>
<p class="C19 V12">Da quel momento Pilato cercava di liberarlo; ma i Giudei gridavano, dicendo: «Se liberi costui, tu non sei amico di Cesare; chiunque si fa re, si oppone a Cesare».</p>
<p class="C19 V13">Pilato dunque, udite queste parole, condusse fuori Gesú e si pose a sedere in tribunale nel luogo detto «Lastrico», e in ebraico «Gabbata»;</p>
<p class="C19 V14">or era la preparazione della Pasqua, ed era circa l'ora sesta; e disse ai Giudei: «Ecco il vostro re».</p>
<p class="C19 V15">Ma essi gridarono: «Via, via, crocifiggilo». Pilato disse loro: «Crocifiggerò il vostro re?». I capi dei sacerdoti risposero: «Noi non abbiamo altro re che Cesare».</p>
<p class="C19 V16">Allora egli lo diede nelle loro mani affinché fosse crocifisso. Ed essi presero Gesú e lo condussero via.</p>
<p class="C19 V17">Ed egli, portando la sua croce, si avviò verso il luogo detto «del Teschio» che in ebraico si chiama «Golgota»,</p>
<p class="C19 V18">dove lo crocifissero, e con lui due altri, uno di qua e l'altro di là, e Gesú nel mezzo.</p>
<p class="C19 V19">Or Pilato fece anche un'iscrizione e la pose sulla croce, e vi era scritto: «GESU' IL NAZARENO, IL RE DEI GIUDEI».</p>
<p class="C19 V20">Cosí molti dei Giudei lessero questa iscrizione, perché il luogo dove Gesú fu crocifisso era vicino alla città, e quella era scritta in ebraico, in greco e in latino.</p>
<p class="C19 V21">Perciò i capi dei sacerdoti dei Giudei dissero a Pilato: «Non scrivere: «Il re dei Giudei», ma che egli ha detto: «Io sono il re dei Giudei».</p>
<p class="C19 V22">Pilato rispose: «Ciò che ho scritto, ho scritto».</p>
<p class="C19 V23">Or i soldati, quando ebbero crocifisso Gesú, presero le sue vesti e ne fecero quattro parti, una parte per ciascun soldato, e la tunica. Ma la tunica era senza cuciture, tessuta d'un sol pezzo da cima a fondo.</p>
<p class="C19 V24">Dissero dunque fra di loro: «Non stracciamola, ma tiriamola a sorte per decidere di chi sarà»; e ciò affinché si adempisse la Scrittura, che dice: «Hanno spartito fra di loro le mie vesti, e hanno tirato a sorte la mia tunica». I soldati dunque fecero queste cose.</p>
<p class="C19 V25">Or presso la croce di Gesú stavano sua madre e la sorella di sua madre, Maria di Cleopa e Maria Maddalena.</p>
<p class="C19 V26">Gesú allora, vedendo sua madre e presso di lei il discepolo che egli amava, disse a sua madre: «Donna, ecco tuo figlio!».</p>
<p class="C19 V27">Poi disse al discepolo: «Ecco tua madre!». E da quel momento il discepolo l'accolse in casa sua.</p>
<p class="C19 V28">Dopo questo, sapendo Gesú che ogni cosa era ormai compiuta, affinché si adempisse la Scrittura, disse: «Ho sete».</p>
<p class="C19 V29">Or c'era là un vaso pieno d'aceto. Inzuppata dunque una spugna nell'aceto e postala in cima ad un ramo d'issopo gliela accostarono alla bocca.</p>
<p class="C19 V30">Quando Gesú ebbe preso l'aceto disse: «E' compiuto». E, chinato il capo, rese lo spirito.</p>
<p class="C19 V31">Or i Giudei, essendo il giorno di Preparazione, affinché i corpi non rimanessero sulla croce il sabato, perché quel sabato era un giorno di particolare importanza, chiesero a Pilato che fossero loro spezzate le gambe e fossero portati via.</p>
<p class="C19 V32">I soldati dunque vennero e spezzarono le gambe al primo e poi anche all'altro, che era crocifisso con lui;</p>
<p class="C19 V33">ma, arrivati a Gesú, come videro che era già morto, non gli spezzarono le gambe,</p>
<p class="C19 V34">ma uno dei soldati gli trafisse il costato con una lancia, e subito ne uscí sangue ed acqua.</p>
<p class="C19 V35">E colui che ha visto ne ha reso testimonianza e la sua testimonianza è verace, ed egli sa che dice il vero, affinché voi crediate.</p>
<p class="C19 V36">Queste cose infatti sono accadute affinché si adempisse la Scrittura: «Non gli sarà spezzato alcun osso».</p>
<p class="C19 V37">E ancora un'altra Scrittura dice: «Volgeranno lo sguardo a colui che hanno trafitto».</p>
<p class="C19 V38">Dopo queste cose, Giuseppe d'Arimatea che era discepolo di Gesú, ma di nascosto per timore dei Giudei, chiese a Pilato di poter prendere il corpo di Gesú; e Pilato glielo permise. Egli dunque venne e prese il corpo di Gesú.</p>
<p class="C19 V39">Or venne anche Nicodemo, che in precedenza era andato di notte da Gesú, portando una mistura di mirra e di aloe di circa cento libbre.</p>
<p class="C19 V40">Essi dunque presero il corpo di Gesú e lo avvolsero in panni di lino con gli aromi, secondo il costume di sepoltura in uso presso i Giudei.</p>
<p class="C19 V41">Or nel luogo dove egli fu crocifisso c'era un orto, e nell'orto un sepolcro nuovo nel quale non era ancora stato posto nessuno.</p>
<p class="C19 V42">Lí dunque, a motivo del giorno di Preparazione dei Giudei, misero Gesú perché il sepolcro era vicino.</p>
<p class="C20 V1">Or il primo giorno dopo i sabati, al mattino quando era ancora buio, Maria Maddalena andò al sepolcro e vide che la pietra era stata rimossa dal sepolcro.</p>
<p class="C20 V2">Allora andò di corsa da Simon Pietro e dall'altro discepolo che Gesú amava e disse loro: «Hanno tolto il Signore dal sepolcro e non sappiamo dove l'abbiano posto».</p>
<p class="C20 V3">Pietro dunque e l'altro discepolo uscirono fuori e si avviarono al sepolcro.</p>
<p class="C20 V4">Correvano tutti e due insieme, ma l'altro discepolo corse avanti piú in fretta di Pietro e arrivò primo al sepolcro.</p>
<p class="C20 V5">E, chinatosi, vide i panni di lino che giacevano nel sepolcro, ma non vi entrò.</p>
<p class="C20 V6">Arrivò anche Simon Pietro che lo seguiva, entrò nel sepolcro e vide i panni di lino che giacevano per terra,</p>
<p class="C20 V7">e il sudario, che era stato posto sul capo di Gesú; esso non giaceva con i panni, ma era ripiegato in un luogo a parte.</p>
<p class="C20 V8">Allora entrò anche l'altro discepolo che era giunto per primo al sepolcro, vide e credette.</p>
<p class="C20 V9">Essi infatti non avevano ancora compreso la Scrittura, che egli doveva risuscitare dai morti,</p>
<p class="C20 V10">I discepoli poi ritornarono di nuovo a casa.</p>
<p class="C20 V11">Ma Maria era rimasta fuori del sepolcro a piangere. E, mentre piangeva, si chinò dentro il sepolcro,</p>
<p class="C20 V12">e vide due angeli, vestiti di bianco, che sedevano l'uno al capo e l'altro ai piedi del luogo, dove era stato posto il corpo di Gesú.</p>
<p class="C20 V13">Essi le dissero: «Donna, perché piangi?». Ella rispose loro: «Perché hanno portato via il mio Signore, e io non so dove l'abbiano posto».</p>
<p class="C20 V14">Detto questo, ella si volse indietro e vide Gesú, che stava lí in piedi, ma ella non sapeva che fosse Gesú.</p>
<p class="C20 V15">Gesú le disse: «Donna, perché piangi? Chi cerchi?». Lei, pensando che fosse l'ortolano, gli disse «Signore, se l'hai portato via tu, dimmi dove l'hai posto e io lo prenderò».</p>
<p class="C20 V16">Gesú le disse: «Maria!». Ed ella allora, voltandosi, gli disse: «Rabboni!» che significa: Maestro.</p>
<p class="C20 V17">Gesú le disse: «Non toccarmi, perché non sono ancora salito al Padre mio; ma va' dai miei fratelli e di' loro che io salgo al Padre mio e Padre vostro, al Dio mio e Dio vostro».</p>
<p class="C20 V18">Allora Maria Maddalena andò ad annunziare ai discepoli che aveva visto il Signore, e che lui le aveva detto queste cose.</p>
<p class="C20 V19">Ora, la sera di quello stesso giorno, il primo della settimana, mentre le porte del luogo dove erano radunati i discepoli erano serrate per paura dei Giudei, Gesú venne e si presentò là in mezzo, e disse loro: «Pace a voi!».</p>
<p class="C20 V20">E, detto questo, mostrò loro le sue mani e il costato. I discepoli dunque, vedendo il Signore, si rallegrarono.</p>
<p class="C20 V21">Poi Gesú di nuovo disse loro: «Pace a voi! Come il Padre ha mandato me, cosí io mando voi».</p>
<p class="C20 V22">E, detto questo, soffiò su di loro e disse «Ricevete lo Spirito Santo.</p>
<p class="C20 V23">A chi perdonerete i peccati, saranno perdonati, e a chi li riterrete, saranno ritenuti».</p>
<p class="C20 V24">Or Tommaso, detto Didimo, uno dei dodici, non era con loro quando venne Gesú.</p>
<p class="C20 V25">Gli altri discepoli dunque gli dissero: «Abbiamo visto il Signore». Ma egli disse loro: «Se io non vedo nelle sue mani il segno dei chiodi, e se non metto il mio dito nel segno dei chiodi e la mia mano nel suo costato, io non crederò».</p>
<p class="C20 V26">Otto giorni dopo, i discepoli erano di nuovo in casa, e Tommaso era con loro. Gesú venne a porte serrate, si presentò in mezzo a loro e disse: «Pace a voi!».</p>
<p class="C20 V27">Poi disse a Tommaso: «Metti qua il dito e guarda le mie mani, stendi anche la mano e mettila nel mio costato; e non essere incredulo, ma credente».</p>
<p class="C20 V28">Allora Tommaso rispose e gli disse: «Signor mio e Dio mio!».</p>
<p class="C20 V29">Gesú gli disse: «Perché mi hai visto Tommaso, tu hai creduto; beati quelli che non hanno visto e hanno creduto».</p>
<p class="C20 V30">Or Gesú fece ancora molti altri segni In presenza dei suoi discepoli, che non sono scritti in questo libro.</p>
<p class="C20 V31">Ma queste cose sono state scritte affinché voi crediate che Gesú è il Cristo il Figlio di Dio e affinché, credendo, abbiate vita nel suo nome.</p>
<p class="C21 V1">Dopo queste cose, Gesú si fece vedere di nuovo dai discepoli presso il mare di Tiberiade; e si fece vedere in questa maniera.</p>
<p class="C21 V2">Simon Pietro, Tommaso detto Didimo, Natanaele da Cana di Galilea, i figli di Zebedeo e due altri dei suoi discepoli erano insieme.</p>
<p class="C21 V3">Simon Pietro disse loro: «Io vado a pescare». Essi gli dissero: «Veniamo anche noi con te». Cosí uscirono e salirono subito sulla barca; ma quella notte non presero nulla.</p>
<p class="C21 V4">Al mattino presto, Gesú si presentò sulla riva, i discepoli tuttavia non si resero conto che era Gesú.</p>
<p class="C21 V5">E Gesú disse loro: «Figlioli, avete qualcosa da mangiare?». Essi gli risposero: «No!».</p>
<p class="C21 V6">Ed egli disse loro: «Gettate la rete dal lato destro della barca e ne troverete». Essi dunque la gettarono e non potevano piú tirarla su per la quantità di pesci.</p>
<p class="C21 V7">Allora il discepolo che Gesú amava disse a Pietro: «E il Signore». Simon Pietro, udito che era il Signore, si cinse con la veste (perché era nudo) e si gettò in mare.</p>
<p class="C21 V8">Gli altri discepoli invece andarono con la barca (non erano infatti molto lontani da terra, solo circa duecento cubiti), trascinando la rete piena di pesci.</p>
<p class="C21 V9">Come dunque furono scesi a terra, videro della brace con sopra del pesce e del pane.</p>
<p class="C21 V10">Gesú disse loro: «Portate qua dei pesci che avete presi ora».</p>
<p class="C21 V11">Simon Pietro risalí in barca e tirò a terra le rete, piena di centocinquantatré grossi pesci; e benché ve ne fossero tanti, la rete non si strappò.</p>
<p class="C21 V12">Gesú disse loro: «Venite a far colazione». Or nessuno dei discepoli ardiva chiedergli: «Chi sei?», sapendo che era il Signore.</p>
<p class="C21 V13">Allora Gesú venne, prese del pane e ne diede loro; e cosí pure del pesce.</p>
<p class="C21 V14">Ora questa fu la terza volta che Gesú si fece vedere dai suoi discepoli, dopo essere risuscitato dai morti.</p>
<p class="C21 V15">Dopo che ebbero mangiato, Gesú disse a Simon Pietro: «Simone di Giona mi ami tu piú di costoro?». Gli rispose «Certo Signore, tu lo sai che io ti amo». Gesú gli disse: «Pasci i miei agnelli».</p>
<p class="C21 V16">Gli chiese di nuovo una seconda volta: «Simone di Giona, mi ami tu?». Gli rispose: «Certo Signore, tu lo sai che io ti amo». Gesú gli disse: «Abbi cura delle mie pecore».</p>
<p class="C21 V17">Gli chiese per la terza volta: «Simone di Giona, mi ami tu?». Pietro si rattristò che per la terza volta gli avesse chiesto: «Mi ami tu?», e gli rispose: «Signore, tu sai ogni cosa, tu sai che io ti amo». Gesú gli disse: «Pasci le mie pecore.</p>
<p class="C21 V18">In verità, in verità ti dico che, quando eri giovane, ti cingevi da te e andavi dove volevi, ma quando sarai vecchio, stenderai le tue mani e un altro ti cingerà e ti condurrà là dove tu non vorresti».</p>
<p class="C21 V19">Or disse questo per indicare con quale morte egli avrebbe glorificato Dio. E detto questo, gli disse: «Seguimi»,</p>
<p class="C21 V20">Or Pietro voltatosi, vide che li seguiva il discepolo che Gesú amava, quello che durante la cena si era anche posato sul petto di Gesú e aveva chiesto: «Signore, chi è colui che ti tradisce?».</p>
<p class="C21 V21">Al vederlo, Pietro disse a Gesú: «Signore, e di costui che ne sarà?».</p>
<p class="C21 V22">Gesú gli rispose: «Se voglio che lui rimanga finché io venga, che te ne importa? Tu seguimi!».</p>
<p class="C21 V23">Si sparse allora la voce tra i fratelli che quel discepolo non sarebbe morto; ma Gesú non aveva detto a Pietro che egli non sarebbe morto, ma: «Se io voglio che lui rimanga finché io venga, che te ne importa?».</p>
<p class="C21 V24">Questo è il discepolo che rende testimonianza di queste cose e che ha scritto queste cose; e noi sappiamo che la sua testimonianza è verace.</p>
<p class="C21 V25">Or vi sono ancora molte altre cose che Gesù fece, che se fossero scritte ad una ad una, io penso che non basterebbe il mondo intero a contenere i libri che si potrebbero scrivere. Amen.</p>
</div>
</div>
<div class="edizione RIVEDUTA">
<div class="libro Gv">
<p class="CCAPITOLO VVERSO">TESTO</p>
<p class="C1 V1">Nel principio era la Parola, la Parola era con Dio, e la Parola era Dio.</p>
<p class="C1 V2">Essa era nel principio con Dio.</p>
<p class="C1 V3">Ogni cosa è stata fatta per mezzo di lei; e senza di lei neppure una delle cose fatte è stata fatta.</p>
<p class="C1 V4">In lei era la vita, e la vita era la luce degli uomini.</p>
<p class="C1 V5">La luce splende nelle tenebre, e le tenebre non l'hanno sopraffatta.</p>
<p class="C1 V6">Vi fu un uomo mandato da Dio, il cui nome era Giovanni.</p>
<p class="C1 V7">Egli venne come testimone per render testimonianza alla luce, affinché tutti credessero per mezzo di lui.</p>
<p class="C1 V8">Egli stesso non era la luce, ma venne per render testimonianza alla luce.</p>
<p class="C1 V9">La vera luce che illumina ogni uomo stava venendo nel mondo.</p>
<p class="C1 V10">Egli era nel mondo, e il mondo fu fatto per mezzo di lui, ma il mondo non l'ha conosciuto.</p>
<p class="C1 V11">È venuto in casa sua e i suoi non l'hanno ricevuto;</p>
<p class="C1 V12">ma a tutti quelli che l'hanno ricevuto egli ha dato il diritto di diventar figli di Dio: a quelli, cioè, che credono nel suo nome;</p>
<p class="C1 V13">i quali non sono nati da sangue, né da volontà di carne, né da volontà d'uomo, ma sono nati da Dio.</p>
<p class="C1 V14">E la Parola è diventata carne e ha abitato per un tempo fra di noi, piena di grazia e di verità; e noi abbiamo contemplato la sua gloria, gloria come di unigenito dal Padre.</p>
<p class="C1 V15"> Giovanni gli ha reso testimonianza, esclamando: «Era di lui che io dicevo: "Colui che viene dopo di me mi ha preceduto, perché era prima di me.</p>
<p class="C1 V16"> Infatti, dalla sua pienezza noi tutti abbiamo ricevuto grazia su grazia"».</p>
<p class="C1 V17">Poiché la legge è stata data per mezzo di Mosè; la grazia e la verità sono venute per mezzo di Gesù Cristo.</p>
<p class="C1 V18">Nessuno ha mai visto Dio; l'unigenito Dio, che è nel seno del Padre, è quello che l'ha fatto conoscere.</p>
<p class="C1 V19">Questa è la testimonianza di Giovanni, quando i Giudei mandarono da Gerusalemme dei sacerdoti e dei Leviti per domandargli: «Tu chi sei?»</p>
<p class="C1 V20">Egli confessò e non negò; confessò dicendo: «Io non sono il Cristo».</p>
<p class="C1 V21">Essi gli domandarono: «Chi sei dunque? Sei Elia?» Egli rispose: «Non lo sono». «Sei tu il profeta?» Egli rispose: «No».</p>
<p class="C1 V22">Essi dunque gli dissero: «Chi sei? affinché diamo una risposta a quelli che ci hanno mandati. Che dici di te stesso?»</p>
<p class="C1 V23"> Egli disse: «Io sono la voce di uno che grida nel deserto: "Raddrizzate la via del Signore", come ha detto il profeta Isaia».</p>
<p class="C1 V24">Quelli che erano stati mandati da lui erano del gruppo dei farisei;</p>
<p class="C1 V25">e gli domandarono: «Perché dunque battezzi, se tu non sei il Cristo, né Elia, né il profeta?»</p>
<p class="C1 V26">Giovanni rispose loro, dicendo: «Io battezzo in acqua; tra di voi è presente uno che voi non conoscete,</p>
<p class="C1 V27">colui che viene dopo di me, al quale io non son degno di sciogliere il legaccio dei calzari!»</p>
<p class="C1 V28">Queste cose avvennero in Betania di là dal Giordano, dove Giovanni stava battezzando.</p>
<p class="C1 V29">Il giorno seguente, Giovanni vide Gesù che veniva verso di lui e disse: «Ecco l'Agnello di Dio, che toglie il peccato del mondo!</p>
<p class="C1 V30"> Questi è colui del quale dicevo: "Dopo di me viene un uomo che mi ha preceduto, perché egli era prima di me".</p>
<p class="C1 V31">Io non lo conoscevo; ma appunto perché egli sia manifestato a Israele, io sono venuto a battezzare in acqua».</p>
<p class="C1 V32">Giovanni rese testimonianza, dicendo: «Ho visto lo Spirito scendere dal cielo come una colomba e fermarsi su di lui.</p>
<p class="C1 V33"> Io non lo conoscevo, ma colui che mi ha mandato a battezzare con acqua, mi ha detto: "Colui sul quale vedrai lo Spirito scendere e fermarsi, è quello che battezza con lo Spirito Santo".</p>
<p class="C1 V34">E io ho veduto e ho attestato che questi è il Figlio di Dio».</p>
<p class="C1 V35">Il giorno seguente, Giovanni era di nuovo là con due dei suoi discepoli;</p>
<p class="C1 V36">e fissando lo sguardo su Gesù, che passava, disse: «Ecco l'Agnello di Dio!»</p>
<p class="C1 V37">I suoi due discepoli, avendolo udito parlare, seguirono Gesù.</p>
<p class="C1 V38">Gesù, voltatosi, e osservando che lo seguivano, domandò loro: «Che cercate?» Ed essi gli dissero: «Rabbì (che, tradotto, vuol dire Maestro), dove abiti?»</p>
<p class="C1 V39">Egli rispose loro: «Venite e vedrete». Essi dunque andarono, videro dove abitava e stettero con lui quel giorno. Era circa la decima ora.</p>
<p class="C1 V40">Andrea, fratello di Simon Pietro, era uno dei due che avevano udito Giovanni e avevano seguito Gesù.</p>
<p class="C1 V41">Egli per primo trovò suo fratello Simone e gli disse: «Abbiamo trovato il Messia» (che, tradotto, vuol dire Cristo);</p>
<p class="C1 V42">e lo condusse da Gesù. Gesù lo guardò e disse: «Tu sei Simone, il figlio di Giovanni; tu sarai chiamato Cefa» (che si traduce «Pietro»).</p>
<p class="C1 V43">Il giorno seguente, Gesù volle partire per la Galilea; trovò Filippo, e gli disse: «Seguimi».</p>
<p class="C1 V44">Filippo era di Betsàida, della città di Andrea e di Pietro.</p>
<p class="C1 V45">Filippo trovò Natanaele e gli disse: «Abbiamo trovato colui del quale hanno scritto Mosè nella legge e i profeti: Gesù da Nazaret, figlio di Giuseppe».</p>
<p class="C1 V46">Natanaele gli disse: «Può forse venir qualcosa di buono da Nazaret?» Filippo gli rispose: «Vieni a vedere».</p>
<p class="C1 V47">Gesù vide Natanaele che gli veniva incontro e disse di lui: «Ecco un vero Israelita in cui non c'è frode».</p>
<p class="C1 V48">Natanaele gli chiese: «Da che cosa mi conosci?» Gesù gli rispose: «Prima che Filippo ti chiamasse, quando eri sotto il fico, io ti ho visto».</p>
<p class="C1 V49">Natanaele gli rispose: «Rabbì, tu sei il Figlio di Dio, tu sei il re d'Israele».</p>
<p class="C1 V50">Gesù rispose e gli disse: «Perché ti ho detto che ti avevo visto sotto il fico, tu credi? Tu vedrai cose maggiori di queste».</p>
<p class="C1 V51">Poi gli disse: «In verità, in verità vi dico che vedrete il cielo aperto e gli angeli di Dio salire e scendere sul Figlio dell'uomo».</p>
<p class="C2 V1">Tre giorni dopo, ci fu una festa nuziale in Cana di Galilea, e c'era la madre di Gesù.</p>
<p class="C2 V2">E Gesù pure fu invitato con i suoi discepoli alle nozze.</p>
<p class="C2 V3">Venuto a mancare il vino, la madre di Gesù gli disse: «Non hanno più vino».</p>
<p class="C2 V4">Gesù le disse: «Che c'è fra me e te, o donna? L'ora mia non è ancora venuta».</p>
<p class="C2 V5">Sua madre disse ai servitori: «Fate tutto quel che vi dirà».</p>
<p class="C2 V6">C'erano là sei recipienti di pietra, del tipo adoperato per la purificazione dei Giudei, i quali contenevano ciascuno due o tre misure.</p>
<p class="C2 V7">Gesù disse loro: «Riempite d'acqua i recipienti». Ed essi li riempirono fino all'orlo.</p>
<p class="C2 V8">Poi disse loro: «Adesso attingete e portatene al maestro di tavola». Ed essi gliene portarono.</p>
<p class="C2 V9">Quando il maestro di tavola ebbe assaggiato l'acqua che era diventata vino (egli non ne conosceva la provenienza, ma la sapevano bene i servitori che avevano attinto l'acqua), chiamò lo sposo e gli disse:</p>
<p class="C2 V10">«Ognuno serve prima il vino buono; e quando si è bevuto abbondantemente, il meno buono; tu, invece, hai tenuto il vino buono fino ad ora».</p>
<p class="C2 V11">Gesù fece questo primo dei suoi segni miracolosi in Cana di Galilea, e manifestò la sua gloria, e i suoi discepoli credettero in lui.</p>
<p class="C2 V12">Dopo questo, scese a Capernaum egli con sua madre, con i suoi fratelli e i suoi discepoli, e rimasero là alcuni giorni.</p>
<p class="C2 V13">La Pasqua dei Giudei era vicina e Gesù salì a Gerusalemme.</p>
<p class="C2 V14">Trovò nel tempio quelli che vendevano buoi, pecore, colombi, e i cambiavalute seduti.</p>
<p class="C2 V15">Fatta una sferza di cordicelle, scacciò tutti fuori dal tempio, pecore e buoi; sparpagliò il denaro dei cambiavalute, rovesciò le tavole,</p>
<p class="C2 V16">e a quelli che vendevano i colombi disse: «Portate via di qui queste cose; smettete di fare della casa del Padre mio una casa di mercato».</p>
<p class="C2 V17">E i suoi discepoli si ricordarono che sta scritto: «Lo zelo per la tua casa mi consuma».</p>
<p class="C2 V18">I Giudei allora presero a dirgli: «Quale segno miracoloso ci mostri per fare queste cose?»</p>
<p class="C2 V19">Gesù rispose loro: «Distruggete questo tempio, e in tre giorni lo farò risorgere!»</p>
<p class="C2 V20">Allora i Giudei dissero: «Quarantasei anni è durata la costruzione di questo tempio e tu lo faresti risorgere in tre giorni?»</p>
<p class="C2 V21">Ma egli parlava del tempio del suo corpo.</p>
<p class="C2 V22">Quando dunque fu risorto dai morti, i suoi discepoli si ricordarono che egli aveva detto questo; e credettero alla Scrittura e alla parola che Gesù aveva detta.</p>
<p class="C2 V23">Mentre egli era in Gerusalemme, alla festa di Pasqua, molti credettero nel suo nome, vedendo i segni miracolosi che egli faceva.</p>
<p class="C2 V24">Ma Gesù non si fidava di loro, perché conosceva tutti</p>
<p class="C2 V25">e perché non aveva bisogno della testimonianza di nessuno sull'uomo, poiché egli stesso conosceva quello che era nell'uomo.</p>
<p class="C3 V1">C'era tra i farisei un uomo chiamato Nicodemo, uno dei capi dei Giudei.</p>
<p class="C3 V2">Egli venne di notte da Gesù, e gli disse: «Rabbì, noi sappiamo che tu sei un dottore venuto da Dio; perché nessuno può fare questi miracoli che tu fai, se Dio non è con lui».</p>
<p class="C3 V3">Gesù gli rispose: «In verità, in verità ti dico che se uno non è nato di nuovo non può vedere il regno di Dio».</p>
<p class="C3 V4">Nicodemo gli disse: «Come può un uomo nascere quando è già vecchio? Può egli entrare una seconda volta nel grembo di sua madre e nascere?»</p>
<p class="C3 V5">Gesù rispose: «In verità, in verità ti dico che se uno non è nato d'acqua e di Spirito, non può entrare nel regno di Dio.</p>
<p class="C3 V6">Quello che è nato dalla carne, è carne; e quello che è nato dallo Spirito, è spirito.</p>
<p class="C3 V7"> Non ti meravigliare se ti ho detto: "Bisogna che nasciate di nuovo".</p>
<p class="C3 V8">Il vento soffia dove vuole, e tu ne odi il rumore, ma non sai né da dove viene né dove va; così è di chiunque è nato dallo Spirito».</p>
<p class="C3 V9">Nicodemo replicò e gli disse: «Come possono avvenire queste cose?»</p>
<p class="C3 V10">Gesù gli rispose: «Tu sei maestro d'Israele e non sai queste cose?</p>
<p class="C3 V11">In verità, in verità ti dico che noi parliamo di ciò che sappiamo e testimoniamo di ciò che abbiamo visto; ma voi non ricevete la nostra testimonianza.</p>
<p class="C3 V12">Se vi ho parlato delle cose terrene e non credete, come crederete se vi parlerò delle cose celesti?</p>
<p class="C3 V13">Nessuno è salito in cielo, se non colui che è disceso dal cielo: il Figlio dell'uomo che è nel cielo.</p>
<p class="C3 V14">«E, come Mosè innalzò il serpente nel deserto, così bisogna che il Figlio dell'uomo sia innalzato,</p>
<p class="C3 V15">affinché chiunque crede in lui abbia vita eterna.</p>
<p class="C3 V16">Perché Dio ha tanto amato il mondo, che ha dato il suo unigenito Figlio, affinché chiunque crede in lui non perisca, ma abbia vita eterna.</p>
<p class="C3 V17">Infatti Dio non ha mandato suo Figlio nel mondo per giudicare il mondo, ma perché il mondo sia salvato per mezzo di lui.</p>
<p class="C3 V18">Chi crede in lui non è giudicato; chi non crede è già giudicato, perché non ha creduto nel nome dell'unigenito Figlio di Dio.</p>
<p class="C3 V19">Il giudizio è questo: la luce è venuta nel mondo e gli uomini hanno preferito le tenebre alla luce, perché le loro opere erano malvagie.</p>
<p class="C3 V20">Perché chiunque fa cose malvagie odia la luce e non viene alla luce, affinché le sue opere non siano scoperte;</p>
<p class="C3 V21">ma chi mette in pratica la verità viene alla luce, affinché le sue opere siano manifestate, perché sono fatte in Dio».</p>
<p class="C3 V22">Dopo queste cose, Gesù andò con i suoi discepoli nelle campagne della Giudea; là si trattenne con loro e battezzava.</p>
<p class="C3 V23">Anche Giovanni stava battezzando a Enon, presso Salim, perché là c'era molta acqua; e la gente veniva a farsi battezzare.</p>
<p class="C3 V24">Giovanni, infatti, non era ancora stato messo in prigione.</p>
<p class="C3 V25">Nacque dunque una discussione sulla purificazione, tra i discepoli di Giovanni e un Giudeo.</p>
<p class="C3 V26">E andarono da Giovanni e gli dissero: «Rabbì, colui che era con te di là dal Giordano, e al quale rendesti testimonianza, eccolo che battezza, e tutti vanno da lui».</p>
<p class="C3 V27">Giovanni rispose: «L'uomo non può ricever nulla se non gli è dato dal cielo.</p>
<p class="C3 V28"> Voi stessi mi siete testimoni che ho detto: "Io non sono il Cristo, ma sono mandato davanti a lui".</p>
<p class="C3 V29">Colui che ha la sposa è lo sposo; ma l'amico dello sposo, che è presente e l'ascolta, si rallegra vivamente alla voce dello sposo; questa gioia, che è la mia, è ora completa.</p>
<p class="C3 V30">Bisogna che egli cresca, e che io diminuisca.</p>
<p class="C3 V31">Colui che viene dall'alto è sopra tutti; colui che viene dalla terra è della terra e parla come uno che è della terra; colui che vien dal cielo è sopra tutti.</p>
<p class="C3 V32">Egli rende testimonianza di quello che ha visto e udito, ma nessuno riceve la sua testimonianza.</p>
<p class="C3 V33">Chi ha ricevuto la sua testimonianza ha confermato che Dio è veritiero.</p>
<p class="C3 V34">Perché colui che Dio ha mandato dice le parole di Dio; Dio infatti non dà lo Spirito con misura.</p>
<p class="C3 V35">Il Padre ama il Figlio, e gli ha dato ogni cosa in mano.</p>
<p class="C3 V36">Chi crede nel Figlio ha vita eterna, chi invece rifiuta di credere al Figlio non vedrà la vita, ma l'ira di Dio rimane su di lui».</p>
<p class="C4 V1">Quando dunque Gesù seppe che i farisei avevano udito che egli faceva e battezzava più discepoli di Giovanni</p>
<p class="C4 V2">non fosse Gesù che battezzava, ma i suoi discepoli),</p>
<p class="C4 V3">lasciò la Giudea e se ne andò di nuovo in Galilea.</p>
<p class="C4 V4">Or doveva passare per la Samaria.</p>
<p class="C4 V5">Giunse dunque a una città della Samaria, chiamata Sicar, vicina al podere che Giacobbe aveva dato a suo figlio Giuseppe;</p>
<p class="C4 V6">e là c'era il pozzo di Giacobbe. Gesù dunque, stanco del cammino, stava così a sedere presso il pozzo. Era circa l'ora sesta.</p>
<p class="C4 V7">Una Samaritana venne ad attingere l'acqua. Gesù le disse: «Dammi da bere».</p>
<p class="C4 V8">i suoi discepoli erano andati in città a comprar da mangiare.)</p>
<p class="C4 V9">La Samaritana allora gli disse: «Come mai tu che sei Giudeo chiedi da bere a me, che sono una donna samaritana?» Infatti i Giudei non hanno relazioni con i Samaritani.</p>
<p class="C4 V10">Gesù le rispose: «Se tu conoscessi il dono di Dio e chi è che ti dice: "Dammi da bere", tu stessa gliene avresti chiesto, ed egli ti avrebbe dato dell'acqua viva».</p>
<p class="C4 V11">La donna gli disse: «Signore, tu non hai nulla per attingere, e il pozzo è profondo; da dove avresti dunque quest'acqua viva?</p>
<p class="C4 V12">Sei tu più grande di Giacobbe, nostro padre, che ci diede questo pozzo e ne bevve egli stesso con i suoi figli e il suo bestiame?»</p>
<p class="C4 V13">Gesù le rispose: «Chiunque beve di quest'acqua avrà sete di nuovo;</p>
<p class="C4 V14">ma chi beve dell'acqua che io gli darò, non avrà mai più sete; anzi, l'acqua che io gli darò diventerà in lui una fonte d'acqua che scaturisce in vita eterna».</p>
<p class="C4 V15">La donna gli disse: «Signore, dammi di quest'acqua, affinché io non abbia più sete e non venga più fin qui ad attingere».</p>
<p class="C4 V16">Gesù le disse: «Va' a chiamar tuo marito e vieni qua».</p>
<p class="C4 V17"> La donna gli rispose: «Non ho marito». E Gesù: «Hai detto bene: "Non ho marito";</p>
<p class="C4 V18">perché hai avuto cinque mariti; e quello che hai ora, non è tuo marito; in questo hai detto la verità».</p>
<p class="C4 V19">La donna gli disse: «Signore, vedo che tu sei un profeta.</p>
<p class="C4 V20">I nostri padri hanno adorato su questo monte, ma voi dite che a Gerusalemme è il luogo dove bisogna adorare».</p>
<p class="C4 V21">Gesù le disse: «Donna, credimi; l'ora viene che né su questo monte né a Gerusalemme adorerete il Padre.</p>
<p class="C4 V22">Voi adorate quel che non conoscete; noi adoriamo quel che conosciamo, perché la salvezza viene dai Giudei.</p>
<p class="C4 V23">Ma l'ora viene, anzi è già venuta, che i veri adoratori adoreranno il Padre in spirito e verità; poiché il Padre cerca tali adoratori.</p>
<p class="C4 V24">Dio è Spirito; e quelli che l'adorano, bisogna che l'adorino in spirito e verità».</p>
<p class="C4 V25">La donna gli disse: «Io so che il Messia (che è chiamato Cristo) deve venire; quando sarà venuto ci annunzierà ogni cosa».</p>
<p class="C4 V26">Gesù le disse: «Sono io, io che ti parlo!»</p>
<p class="C4 V27">In quel mentre giunsero i suoi discepoli e si meravigliarono che egli parlasse con una donna; eppure nessuno gli chiese: «Che cerchi?» o: «Perché discorri con lei?»</p>
<p class="C4 V28">La donna lasciò dunque la sua secchia, se ne andò in città e disse alla gente:</p>
<p class="C4 V29">«Venite a vedere un uomo che mi ha detto tutto quello che ho fatto; non potrebbe essere lui il Cristo?»</p>
<p class="C4 V30">La gente uscì dalla città e andò da lui.</p>
<p class="C4 V31">Intanto i discepoli lo pregavano, dicendo: «Maestro, mangia».</p>
<p class="C4 V32">Ma egli disse loro: «Io ho un cibo da mangiare che voi non conoscete».</p>
<p class="C4 V33">Perciò i discepoli si dicevano gli uni gli altri: «Forse qualcuno gli ha portato da mangiare?»</p>
<p class="C4 V34">Gesù disse loro: «Il mio cibo è far la volontà di colui che mi ha mandato, e compiere l'opera sua.</p>
<p class="C4 V35">Non dite voi che ci sono ancora quattro mesi e poi viene la mietitura? Ebbene, vi dico: alzate gli occhi e guardate le campagne come già biancheggiano per la mietitura.</p>
<p class="C4 V36">Il mietitore riceve una ricompensa e raccoglie frutto per la vita eterna, affinché il seminatore e il mietitore si rallegrino insieme.</p>
<p class="C4 V37">Poiché in questo è vero il detto: "L'uno semina e l'altro miete".</p>
<p class="C4 V38">Io vi ho mandati a mietere là dove voi non avete lavorato; altri hanno faticato, e voi siete subentrati nella loro fatica».</p>
<p class="C4 V39">Molti Samaritani di quella città credettero in lui a motivo della testimonianza resa da quella donna: «Egli mi ha detto tutto quello che ho fatto».</p>
<p class="C4 V40">Quando dunque i Samaritani andarono da lui, lo pregarono di trattenersi da loro; ed egli si trattenne là due giorni.</p>
<p class="C4 V41">E molti di più credettero a motivo della sua parola</p>
<p class="C4 V42">e dicevano alla donna: «Non è più a motivo di quello che tu ci hai detto, che crediamo; perché noi stessi abbiamo udito e sappiamo che questi è veramente il Salvatore del mondo».</p>
<p class="C4 V43">Trascorsi quei due giorni, egli partì di là per andare in Galilea;</p>
<p class="C4 V44">poiché Gesù stesso aveva attestato che un profeta non è onorato nella sua patria.</p>
<p class="C4 V45">Quando dunque andò in Galilea, fu accolto dai Galilei, perché avevano visto le cose che egli aveva fatte in Gerusalemme durante la festa; essi pure infatti erano andati alla festa.</p>
<p class="C4 V46">Gesù dunque venne di nuovo a Cana di Galilea, dove aveva cambiato l'acqua in vino. Vi era un ufficiale del re, il cui figlio era infermo a Capernaum.</p>
<p class="C4 V47">Come egli ebbe udito che Gesù era venuto dalla Giudea in Galilea, andò da lui e lo pregò che scendesse e guarisse suo figlio, perché stava per morire.</p>
<p class="C4 V48">Perciò Gesù gli disse: «Se non vedete segni e miracoli, voi non crederete».</p>
<p class="C4 V49">L'ufficiale del re gli disse: «Signore, scendi prima che il mio bambino muoia».</p>
<p class="C4 V50">Gesù gli disse: «Va' , tuo figlio vive». Quell'uomo credette alla parola che Gesù gli aveva detta, e se ne andò.</p>
<p class="C4 V51">E mentre già stava scendendo, i suoi servi gli andarono incontro e gli dissero: «Tuo figlio vive».</p>
<p class="C4 V52">Allora egli domandò loro a che ora avesse cominciato a star meglio; ed essi gli risposero: «Ieri, all'ora settima, la febbre lo lasciò».</p>
<p class="C4 V53">Così il padre riconobbe che la guarigione era avvenuta nell'ora che Gesù gli aveva detto: «Tuo figlio vive»; e credette lui con tutta la sua casa.</p>
<p class="C4 V54">Gesù fece questo secondo segno miracoloso, tornando dalla Giudea in Galilea.</p>
<p class="C5 V1">Dopo queste cose ci fu una festa dei Giudei e Gesù salì a Gerusalemme.</p>
<p class="C5 V2">Or a Gerusalemme, presso la porta delle Pecore, c'è una vasca, chiamata in ebraico Betesda, che ha cinque portici.</p>
<p class="C5 V3">Sotto questi portici giaceva un gran numero d'infermi, di ciechi, di zoppi, di paralitici, i quali aspettavano l'agitarsi dell'acqua;</p>
<p class="C5 V4">perché un angelo scendeva nella vasca e metteva l'acqua in movimento; e il primo che vi scendeva dopo che l'acqua era stata agitata era guarito di qualunque malattia fosse colpito.</p>
<p class="C5 V5">Là c'era un uomo che da trentotto anni era infermo.</p>
<p class="C5 V6">Gesù, vedutolo che giaceva e sapendo che già da lungo tempo stava così, gli disse: «Vuoi guarire?»</p>
<p class="C5 V7">L'infermo gli rispose: «Signore, io non ho nessuno che, quando l'acqua è mossa, mi metta nella vasca, e mentre ci vengo io, un altro vi scende prima di me».</p>
<p class="C5 V8">Gesù gli disse: «Alzati, prendi il tuo lettuccio, e cammina».</p>
<p class="C5 V9">In quell'istante quell'uomo fu guarito; e, preso il suo lettuccio, si mise a camminare.</p>
<p class="C5 V10">Quel giorno era un sabato; perciò i Giudei dissero all'uomo guarito: «È sabato, e non ti è permesso portare il tuo lettuccio».</p>
<p class="C5 V11"> Ma egli rispose loro: «Colui che mi ha guarito mi ha detto: "Prendi il tuo lettuccio e cammina"».</p>
<p class="C5 V12">Essi gli domandarono: «Chi è l'uomo che ti ha detto: "Prendi il tuo lettuccio e cammina?"»</p>
<p class="C5 V13">Ma colui che era stato guarito non sapeva chi fosse; Gesù infatti si era allontanato, perché in quel luogo c'era molta gente.</p>
<p class="C5 V14">Più tardi Gesù lo trovò nel tempio, e gli disse: «Ecco, tu sei guarito; non peccare più, ché non ti accada di peggio».</p>
<p class="C5 V15">L'uomo se ne andò, e disse ai Giudei che colui che l'aveva guarito era Gesù.</p>
<p class="C5 V16">Per questo i Giudei perseguitavano Gesù e cercavano di ucciderlo; perché faceva quelle cose di sabato.</p>
<p class="C5 V17">Gesù rispose loro: «Il Padre mio opera fino ad ora, e anch'io opero».</p>
<p class="C5 V18">Per questo i Giudei più che mai cercavano d'ucciderlo; perché non soltanto violava il sabato, ma chiamava Dio suo Padre, facendosi uguale a Dio.</p>
<p class="C5 V19">Gesù quindi rispose e disse loro: «In verità, in verità vi dico che il Figlio non può da sé stesso far cosa alcuna, se non la vede fare dal Padre; perché le cose che il Padre fa, anche il Figlio le fa ugualmente.</p>
<p class="C5 V20">Perché il Padre ama il Figlio, e gli mostra tutto quello che egli fa; e gli mostrerà opere maggiori di queste, affinché ne restiate meravigliati.</p>
<p class="C5 V21">Infatti, come il Padre risuscita i morti e li vivifica, così anche il Figlio vivifica chi vuole.</p>
<p class="C5 V22">Inoltre, il Padre non giudica nessuno, ma ha affidato tutto il giudizio al Figlio,</p>
<p class="C5 V23">affinché tutti onorino il Figlio come onorano il Padre. Chi non onora il Figlio non onora il Padre che lo ha mandato.</p>
<p class="C5 V24">In verità, in verità vi dico: chi ascolta la mia parola e crede a colui che mi ha mandato, ha vita eterna; e non viene in giudizio, ma è passato dalla morte alla vita.</p>
<p class="C5 V25">In verità, in verità vi dico: l'ora viene, anzi è già venuta, che i morti udranno la voce del Figlio di Dio; e quelli che l'avranno udita, vivranno.</p>
<p class="C5 V26">Perché come il Padre ha vita in sé stesso, così ha dato anche al Figlio di avere vita in sé stesso;</p>
<p class="C5 V27">e gli ha dato autorità di giudicare, perché è il Figlio dell'uomo.</p>
<p class="C5 V28">Non vi meravigliate di questo; perché l'ora viene in cui tutti quelli che sono nelle tombe udranno la sua voce e ne verranno fuori;</p>
<p class="C5 V29">quelli che hanno operato bene, in risurrezione di vita; quelli che hanno operato male, in risurrezione di giudizio.</p>
<p class="C5 V30">Io non posso far nulla da me stesso; come odo, giudico; e il mio giudizio è giusto, perché cerco non la mia propria volontà, ma la volontà di colui che mi ha mandato.</p>
<p class="C5 V31">«Se io rendo testimonianza di me stesso, la mia testimonianza non è vera.</p>
<p class="C5 V32">Vi è un altro che rende testimonianza di me; e so che la testimonianza che egli rende di me è vera.</p>
<p class="C5 V33">Voi avete mandato a interrogare Giovanni, ed egli ha reso testimonianza alla verità.</p>
<p class="C5 V34">Io però la testimonianza non la ricevo dall'uomo, ma dico questo affinché voi siate salvati.</p>
<p class="C5 V35">Egli era la lampada ardente e splendente e voi avete voluto per breve tempo godere alla sua luce.</p>
<p class="C5 V36">Ma io ho una testimonianza maggiore di quella di Giovanni; perché le opere che il Padre mi ha date da compiere, quelle stesse opere che faccio, testimoniano di me che il Padre mi ha mandato.</p>
<p class="C5 V37">Il Padre che mi ha mandato, egli stesso ha reso testimonianza di me. La sua voce, voi non l'avete mai udita; il suo volto, non l'avete mai visto;</p>
<p class="C5 V38">e la sua parola non dimora in voi, perché non credete in colui che egli ha mandato.</p>
<p class="C5 V39">Voi investigate le Scritture, perché pensate d'aver per mezzo di esse vita eterna, ed esse son quelle che rendono testimonianza di me;</p>
<p class="C5 V40">eppure non volete venire a me per aver la vita!</p>
<p class="C5 V41">Io non prendo gloria dagli uomini;</p>
<p class="C5 V42">ma so che non avete l'amore di Dio in voi.</p>
<p class="C5 V43">Io sono venuto nel nome del Padre mio, e voi non mi ricevete; se un altro verrà nel suo proprio nome, quello lo riceverete.</p>
<p class="C5 V44">Come potete credere, voi che prendete gloria gli uni dagli altri e non cercate la gloria che viene da Dio solo?</p>
<p class="C5 V45">Non crediate che io sia colui che vi accuserà davanti al Padre; c'è chi vi accusa, ed è Mosè, nel quale avete riposto la vostra speranza.</p>
<p class="C5 V46">Infatti, se credeste a Mosè, credereste anche a me; poiché egli ha scritto di me.</p>
<p class="C5 V47">Ma se non credete ai suoi scritti, come crederete alle mie parole?»</p>
<p class="C6 V1">Dopo queste cose Gesù se ne andò all'altra riva del mare di Galilea, cioè il mare di Tiberiade.</p>
<p class="C6 V2">Una gran folla lo seguiva, perché vedeva i miracoli che egli faceva sugli infermi.</p>
<p class="C6 V3">Ma Gesù salì sul monte e là si pose a sedere con i suoi discepoli.</p>
<p class="C6 V4">Or la Pasqua, la festa dei Giudei, era vicina.</p>
<p class="C6 V5">Gesù dunque, alzati gli occhi e vedendo che una gran folla veniva verso di lui, disse a Filippo: «Dove compreremo del pane perché questa gente abbia da mangiare?»</p>
<p class="C6 V6">Diceva così per metterlo alla prova; perché sapeva bene quello che stava per fare.</p>
<p class="C6 V7">Filippo gli rispose: «Duecento denari di pani non bastano perché ciascuno ne riceva un pezzetto».</p>
<p class="C6 V8">Uno dei suoi discepoli, Andrea, fratello di Simon Pietro, gli disse:</p>
<p class="C6 V9">«C'è qui un ragazzo che ha cinque pani d'orzo e due pesci; ma che cosa sono per tanta gente?»</p>
<p class="C6 V10">Gesù disse: «Fateli sedere». C'era molta erba in quel luogo. La gente dunque si sedette, ed erano circa cinquemila uomini.</p>
<p class="C6 V11">Gesù, quindi, prese i pani e, dopo aver reso grazie, li distribuì alla gente seduta; lo stesso fece dei pesci, quanti ne vollero.</p>
<p class="C6 V12">Quando furono saziati, disse ai suoi discepoli: «Raccogliete i pezzi avanzati, perché niente si perda».</p>
<p class="C6 V13">Essi quindi li raccolsero e riempirono dodici ceste di pezzi che di quei cinque pani d'orzo erano avanzati a quelli che avevano mangiati.</p>
<p class="C6 V14">La gente dunque, avendo visto il miracolo che Gesù aveva fatto, disse: «Questi è certo il profeta che deve venire nel mondo».</p>
<p class="C6 V15">Gesù, quindi, sapendo che stavano per venire a rapirlo per farlo re, si ritirò di nuovo sul monte, tutto solo.</p>
<p class="C6 V16">Quando fu sera, i suoi discepoli scesero al mare</p>
<p class="C6 V17">e, montati in una barca, si dirigevano all'altra riva, verso Capernaum. Era già buio e Gesù non era ancora venuto presso di loro.</p>
<p class="C6 V18">Il mare era agitato, perché tirava un forte vento.</p>
<p class="C6 V19">Com'ebbero remato per circa venticinque o trenta stadi, videro Gesù camminare sul mare e accostarsi alla barca; ed ebbero paura.</p>
<p class="C6 V20">Ma egli disse loro: «Sono io, non temete».</p>
<p class="C6 V21">Essi dunque lo vollero prendere nella barca, e subito la barca toccò terra là dove erano diretti.</p>
<p class="C6 V22">La folla che era rimasta sull'altra riva del mare aveva notato che non c'era là altro che una barca sola, e che Gesù non vi era entrato con i suoi discepoli, ma che i discepoli erano partiti da soli.</p>
<p class="C6 V23">Altre barche erano giunte da Tiberiade, presso il luogo dove avevano mangiato il pane dopo che il Signore aveva reso grazie.</p>
<p class="C6 V24">La folla, dunque, quando ebbe visto che Gesù non era là e che non vi erano i suoi discepoli, montò in quelle barche, e andò a Capernaum in cerca di Gesù.</p>
<p class="C6 V25">Trovatolo di là dal mare, gli dissero: «Rabbì, quando sei giunto qui?»</p>
<p class="C6 V26">Gesù rispose loro: «In verità, in verità vi dico che voi mi cercate, non perché avete visto dei segni miracolosi, ma perché avete mangiato dei pani e siete stati saziati.</p>
<p class="C6 V27">Adoperatevi non per il cibo che perisce, ma per il cibo che dura in vita eterna e che il Figlio dell'uomo vi darà; poiché su di lui il Padre, cioè Dio, ha apposto il proprio sigillo».</p>
<p class="C6 V28">Essi dunque gli dissero: «Che dobbiamo fare per compiere le opere di Dio?»</p>
<p class="C6 V29">Gesù rispose loro: «Questa è l'opera di Dio: che crediate in colui che egli ha mandato».</p>
<p class="C6 V30">Allora essi gli dissero: «Quale segno miracoloso fai, dunque, perché lo vediamo e ti crediamo? Che operi?</p>
<p class="C6 V31"> I nostri padri mangiarono la manna nel deserto, come è scritto: "Egli diede loro da mangiare del pane venuto dal cielo"».</p>
<p class="C6 V32">Gesù disse loro: «In verità, in verità vi dico che non Mosè vi ha dato il pane che viene dal cielo, ma il Padre mio vi dà il vero pane che viene dal cielo.</p>
<p class="C6 V33">Poiché il pane di Dio è quello che scende dal cielo, e dà vita al mondo».</p>
<p class="C6 V34">Essi quindi gli dissero: «Signore, dacci sempre di codesto pane».</p>
<p class="C6 V35">Gesù disse loro: «Io sono il pane della vita; chi viene a me non avrà più fame e chi crede in me non avrà mai più sete.</p>
<p class="C6 V36">Ma io ve l'ho detto: "Voi mi avete visto, eppure non credete!"</p>
<p class="C6 V37">Tutti quelli che il Padre mi dà verranno a me; e colui che viene a me, non lo caccerò fuori;</p>
<p class="C6 V38">perché sono disceso dal cielo non per fare la mia volontà, ma la volontà di colui che mi ha mandato.</p>
<p class="C6 V39">Questa è la volontà di colui che mi ha mandato: che io non perda nessuno di quelli che egli mi ha dati, ma che li risusciti nell'ultimo giorno.</p>
<p class="C6 V40">Poiché questa è la volontà del Padre mio: che chiunque contempla il Figlio e crede in lui, abbia vita eterna; e io lo risusciterò nell'ultimo giorno».</p>
<p class="C6 V41">Perciò i Giudei mormoravano di lui perché aveva detto: «Io sono il pane che è disceso dal cielo».</p>
<p class="C6 V42"> Dicevano: «Non è costui Gesù, il figlio di Giuseppe, del quale conosciamo il padre e la madre? Come mai ora dice: "Io sono disceso dal cielo?"»</p>
<p class="C6 V43">Gesù rispose loro: «Non mormorate tra di voi.</p>
<p class="C6 V44">Nessuno può venire a me se non lo attira il Padre, che mi ha mandato; e io lo risusciterò nell'ultimo giorno.</p>
<p class="C6 V45"> È scritto nei profeti: "Saranno tutti istruiti da Dio". Ogni uomo che ha udito il Padre e ha imparato da lui, viene a me.</p>
<p class="C6 V46">Perché nessuno ha visto il Padre, se non colui che è da Dio; egli ha visto il Padre.</p>
<p class="C6 V47">In verità, in verità vi dico: chi crede in me ha vita eterna.</p>
<p class="C6 V48">Io sono il pane della vita.</p>
<p class="C6 V49">I vostri padri mangiarono la manna nel deserto e morirono.</p>
<p class="C6 V50">Questo è il pane che discende dal cielo, affinché chi ne mangia non muoia.</p>
<p class="C6 V51">Io sono il pane vivente, che è disceso dal cielo; se uno mangia di questo pane vivrà in eterno; e il pane che io darò è la mia carne, che darò per la vita del mondo».</p>
<p class="C6 V52">I Giudei dunque discutevano tra di loro, dicendo: «Come può costui darci da mangiare la sua carne?»</p>
<p class="C6 V53">Perciò Gesù disse loro: «In verità, in verità vi dico che se non mangiate la carne del Figlio dell'uomo e non bevete il suo sangue, non avete vita in voi.</p>
<p class="C6 V54">Chi mangia la mia carne e beve il mio sangue ha vita eterna; e io lo risusciterò nell'ultimo giorno.</p>
<p class="C6 V55">Perché la mia carne è vero cibo e il mio sangue è vera bevanda.</p>
<p class="C6 V56">Chi mangia la mia carne e beve il mio sangue dimora in me, e io in lui.</p>
<p class="C6 V57">Come il Padre vivente mi ha mandato e io vivo a motivo del Padre, così chi mi mangia vivrà anch'egli a motivo di me.</p>
<p class="C6 V58">Questo è il pane che è disceso dal cielo; non come quello che i padri mangiarono e morirono; chi mangia di questo pane vivrà in eterno».</p>
<p class="C6 V59">Queste cose disse Gesù, insegnando nella sinagoga di Capernaum.</p>
<p class="C6 V60">Perciò molti dei suoi discepoli, dopo aver udito, dissero: «Questo parlare è duro; chi può ascoltarlo?»</p>
<p class="C6 V61">Gesù, sapendo dentro di sé che i suoi discepoli mormoravano di ciò, disse loro: «Questo vi scandalizza?</p>
<p class="C6 V62">E che sarebbe se vedeste il Figlio dell'uomo ascendere dov'era prima?</p>
<p class="C6 V63">È lo Spirito che vivifica; la carne non è di alcuna utilità; le parole che vi ho dette sono spirito e vita.</p>
<p class="C6 V64">Ma tra di voi ci sono alcuni che non credono». Gesù sapeva infatti fin dal principio chi erano quelli che non credevano, e chi era colui che lo avrebbe tradito.</p>
<p class="C6 V65">E diceva: «Per questo vi ho detto che nessuno può venire a me, se non gli è dato dal Padre».</p>
<p class="C6 V66">Da allora molti dei suoi discepoli si tirarono indietro e non andavano più con lui.</p>
<p class="C6 V67">Perciò Gesù disse ai dodici: «Non volete andarvene anche voi?»</p>
<p class="C6 V68">Simon Pietro gli rispose: «Signore, da chi andremmo noi? Tu hai parole di vita eterna;</p>
<p class="C6 V69">e noi abbiamo creduto e abbiamo conosciuto che tu sei il Santo di Dio».</p>
<p class="C6 V70">Gesù rispose loro: «Non ho io scelto voi dodici? Eppure, uno di voi è un diavolo!»</p>
<p class="C6 V71">Egli parlava di Giuda, figlio di Simone Iscariota, perché questi, uno dei dodici, stava per tradirlo.</p>
<p class="C7 V1">Dopo queste cose, Gesù se ne andava per la Galilea, non volendo fare altrettanto in Giudea perché i Giudei cercavano di ucciderlo.</p>
<p class="C7 V2">Or la festa dei Giudei, detta delle Capanne, era vicina.</p>
<p class="C7 V3">Perciò i suoi fratelli gli dissero: «Parti di qua e va' in Giudea, affinché i tuoi discepoli vedano anch'essi le opere che tu fai.</p>
<p class="C7 V4">Poiché nessuno agisce in segreto, quando cerca di essere riconosciuto pubblicamente. Se tu fai queste cose, manifèstati al mondo».</p>
<p class="C7 V5">Poiché neppure i suoi fratelli credevano in lui.</p>
<p class="C7 V6">Gesù quindi disse loro: «Il mio tempo non è ancora venuto; il vostro tempo, invece, è sempre pronto.</p>
<p class="C7 V7">Il mondo non può odiare voi; ma odia me, perché io testimonio di lui che le sue opere sono malvagie.</p>
<p class="C7 V8">Salite voi alla festa; io non salgo a questa festa, perché il mio tempo non è ancora compiuto».</p>
<p class="C7 V9">Dette queste cose, rimase in Galilea.</p>
<p class="C7 V10">Ma quando i suoi fratelli furono saliti alla festa, allora vi salì anche lui; non palesemente, ma come di nascosto.</p>
<p class="C7 V11">I Giudei dunque lo cercavano durante la festa, e dicevano: «Dov'è quel tale?»</p>
<p class="C7 V12">Vi era tra la folla un gran mormorio riguardo a lui. Alcuni dicevano: «È un uomo per bene!» Altri dicevano: «No, anzi, svia la gente!»</p>
<p class="C7 V13">Nessuno però parlava di lui apertamente, per paura dei Giudei.</p>
<p class="C7 V14">Verso la metà della festa, Gesù salì al tempio e si mise a insegnare.</p>
<p class="C7 V15">Perciò i Giudei si meravigliavano e dicevano: «Come mai conosce così bene le Scritture senza aver fatto studi?»</p>
<p class="C7 V16">Gesù rispose loro: «La mia dottrina non è mia, ma di colui che mi ha mandato.</p>
<p class="C7 V17">Se uno vuol fare la volontà di lui, conoscerà se questa dottrina è da Dio o se io parlo di mio.</p>
<p class="C7 V18">Chi parla di suo cerca la propria gloria; ma chi cerca la gloria di colui che l'ha mandato, è veritiero e non vi è ingiustizia in lui.</p>
<p class="C7 V19">Mosè non vi ha forse dato la legge? Eppure nessuno di voi mette in pratica la legge! Perché cercate d'uccidermi?»</p>
<p class="C7 V20">La gente rispose: «Tu hai un demonio! Chi cerca di ucciderti?»</p>
<p class="C7 V21">Gesù rispose loro: «Un'opera sola ho fatto, e tutti ve ne meravigliate.</p>
<p class="C7 V22">Mosè vi ha dato la circoncisione (non che venga da Mosè, ma viene dai padri); e voi circoncidete l'uomo in giorno di sabato.</p>
<p class="C7 V23">Se un uomo riceve la circoncisione di sabato affinché la legge di Mosè non sia violata, vi adirate voi contro di me perché in giorno di sabato ho guarito un uomo tutto intero?</p>
<p class="C7 V24">Non giudicate secondo l'apparenza, ma giudicate secondo giustizia».</p>
<p class="C7 V25">Perciò alcuni di Gerusalemme dicevano: «Non è questi colui che cercano di uccidere?</p>
<p class="C7 V26">Eppure, ecco, egli parla liberamente, e non gli dicono nulla. Che i capi abbiano riconosciuto per davvero che egli è il Cristo?</p>
<p class="C7 V27">Eppure, costui sappiamo di dov'è; ma quando il Cristo verrà, nessuno saprà di dove egli sia».</p>
<p class="C7 V28">Gesù dunque, insegnando nel tempio, esclamò: «Voi certamente mi conoscete e sapete di dove sono; però non son venuto da me, ma colui che mi ha mandato è veritiero, e voi non lo conoscete.</p>
<p class="C7 V29">Io lo conosco, perché vengo da lui, ed è lui che mi ha mandato».</p>
<p class="C7 V30">Cercavano perciò di arrestarlo, ma nessuno gli mise le mani addosso, perché l'ora sua non era ancora venuta.</p>
<p class="C7 V31">Ma molti della folla credettero in lui, e dicevano: «Quando il Cristo sarà venuto, farà più segni miracolosi di quanti ne abbia fatto questi?»</p>
<p class="C7 V32">I farisei udirono la gente mormorare queste cose di lui; e i capi dei sacerdoti e i farisei mandarono delle guardie per arrestarlo.</p>
<p class="C7 V33">Perciò Gesù disse loro: «Io sono ancora con voi per poco tempo; poi me ne vado a colui che mi ha mandato.</p>
<p class="C7 V34">Voi mi cercherete e non mi troverete; e dove io sarò, voi non potete venire».</p>
<p class="C7 V35">Perciò i Giudei dissero tra di loro: «Dove andrà dunque ché noi non lo troveremo? Andrà forse da quelli che sono dispersi tra i Greci, a insegnare ai Greci?</p>
<p class="C7 V36"> Che significano queste sue parole: "Voi mi cercherete e non mi troverete"; e: "Dove io sarò voi non potete venire?"»</p>
<p class="C7 V37">Nell'ultimo giorno, il giorno più solenne della festa, Gesù stando in piedi esclamò: «Se qualcuno ha sete, venga a me e beva.</p>
<p class="C7 V38">Chi crede in me, come ha detto la Scrittura, fiumi d'acqua viva sgorgheranno dal suo seno».</p>
<p class="C7 V39">Disse questo dello Spirito, che dovevano ricevere quelli che avrebbero creduto in lui; lo Spirito, infatti, non era ancora stato dato, perché Gesù non era ancora glorificato.</p>
<p class="C7 V40">Una parte dunque della gente, udite quelle parole, diceva: «Questi è davvero il profeta».</p>
<p class="C7 V41">Altri dicevano: «Questi è il Cristo». Altri, invece, dicevano: «Ma è forse dalla Galilea che viene il Cristo?</p>
<p class="C7 V42">La Scrittura non dice forse che il Cristo viene dalla discendenza di Davide e da Betlemme, il villaggio dove stava Davide?»</p>
<p class="C7 V43">Vi fu dunque dissenso, tra la gente, a causa sua;</p>
<p class="C7 V44">e alcuni di loro lo volevano arrestare, ma nessuno gli mise le mani addosso.</p>
<p class="C7 V45">Le guardie dunque tornarono dai capi dei sacerdoti e dai farisei, i quali dissero loro: «Perché non l'avete portato?»</p>
<p class="C7 V46">Le guardie risposero: «Nessuno parlò mai come quest'uomo!»</p>
<p class="C7 V47">Perciò i farisei replicarono loro: «Siete stati sedotti anche voi?</p>
<p class="C7 V48">Ha qualcuno dei capi o dei farisei creduto in lui?</p>
<p class="C7 V49">Ma questo popolino, che non conosce la legge, è maledetto!»</p>
<p class="C7 V50">Nicodemo (uno di loro, quello che prima era andato da lui) disse:</p>
<p class="C7 V51">«La nostra legge giudica forse un uomo prima che sia stato udito e che si sappia quello che ha fatto?»</p>
<p class="C7 V52">Essi gli risposero: «Sei anche tu di Galilea? Esamina, e vedrai che dalla Galilea non sorge profeta».</p>
<p class="C7 V53">E ognuno se ne andò a casa sua.</p>
<p class="C8 V1">Gesù andò al monte degli Ulivi.</p>
<p class="C8 V2">All'alba tornò nel tempio, e tutto il popolo andò da lui; ed egli, sedutosi, li istruiva.</p>
<p class="C8 V3">Allora gli scribi e i farisei gli condussero un donna còlta in adulterio; e, fattala stare in mezzo,</p>
<p class="C8 V4">gli dissero: «Maestro, questa donna è stata còlta in flagrante adulterio.</p>
<p class="C8 V5">Or Mosè, nella legge, ci ha comandato di lapidare tali donne; tu che ne dici?»</p>
<p class="C8 V6">Dicevano questo per metterlo alla prova, per poterlo accusare. Ma Gesù, chinatosi, si mise a scrivere con il dito in terra.</p>
<p class="C8 V7">E, siccome continuavano a interrogarlo, egli, alzato il capo, disse loro: «Chi di voi è senza peccato, scagli per primo la pietra contro di lei».</p>
<p class="C8 V8">E, chinatosi di nuovo, scriveva in terra.</p>
<p class="C8 V9">Essi, udito ciò, e accusati dalla loro coscienza, uscirono a uno a uno, cominciando dai più vecchi fino agli ultimi; e Gesù fu lasciato solo con la donna che stava là in mezzo.</p>
<p class="C8 V10">Gesù, alzatosi e non vedendo altri che la donna, le disse: «Donna, dove sono quei tuoi accusatori? Nessuno ti ha condannata?»</p>
<p class="C8 V11">Ella rispose: «Nessuno, Signore». E Gesù le disse: «Neppure io ti condanno; va' e non peccare più».</p>
<p class="C8 V12">Gesù parlò loro di nuovo, dicendo: «Io sono la luce del mondo; chi mi segue non camminerà nelle tenebre, ma avrà la luce della vita».</p>
<p class="C8 V13">Allora i farisei gli dissero: «Tu testimoni di te stesso; la tua testimonianza non è vera».</p>
<p class="C8 V14">Gesù rispose loro: «Anche se io testimonio di me stesso, la mia testimonianza è vera, perché so da dove son venuto e dove vado; ma voi non sapete da dove io vengo né dove vado.</p>
<p class="C8 V15">Voi giudicate secondo la carne; io non giudico nessuno.</p>
<p class="C8 V16">Anche se giudico, il mio giudizio è veritiero, perché non sono solo, ma sono io con il Padre che mi ha mandato.</p>
<p class="C8 V17">D'altronde nella vostra legge è scritto che la testimonianza di due uomini è vera.</p>
<p class="C8 V18">Or sono io a testimoniare di me stesso, e anche il Padre che mi ha mandato testimonia di me».</p>
<p class="C8 V19">Essi perciò gli dissero: «Dov'è tuo Padre?» Gesù rispose: «Voi non conoscete né me né il Padre mio; se conosceste me, conoscereste anche il Padre mio».</p>
<p class="C8 V20">Queste parole disse Gesù nella sala del tesoro, insegnando nel tempio; e nessuno lo arrestò, perché l'ora sua non era ancora venuta.</p>
<p class="C8 V21">Egli dunque disse loro di nuovo: «Io me ne vado e voi mi cercherete e morirete nel vostro peccato; dove vado io, voi non potete venire».</p>
<p class="C8 V22">Perciò i Giudei dicevano: «S'ucciderà forse, poiché dice: "Dove vado io, voi non potete venire"?»</p>
<p class="C8 V23">Egli diceva loro: «Voi siete di quaggiù; io sono di lassù; voi siete di questo mondo; io non sono di questo mondo.</p>
<p class="C8 V24">Perciò vi ho detto che morirete nei vostri peccati; perché se non credete che io sono, morirete nei vostri peccati».</p>
<p class="C8 V25">Allora gli domandarono: «Chi sei tu?» Gesù rispose loro: «Sono per l'appunto quel che vi dico.</p>
<p class="C8 V26">Ho molte cose da dire e da giudicare sul conto vostro; ma colui che mi ha mandato è veritiero, e le cose che ho udite da lui, le dico al mondo».</p>
<p class="C8 V27">Essi non capirono che egli parlava loro del Padre.</p>
<p class="C8 V28">Gesù dunque disse loro: «Quando avrete innalzato il Figlio dell'uomo, allora conoscerete che io sono, e che non faccio nulla da me, ma dico queste cose come il Padre mi ha insegnato.</p>
<p class="C8 V29">E colui che mi ha mandato è con me; egli non mi ha lasciato solo, perché faccio sempre le cose che gli piacciono».</p>
<p class="C8 V30">Mentre egli parlava così, molti credettero in lui.</p>
<p class="C8 V31">Gesù allora disse a quei Giudei che avevano creduto in lui: «Se perseverate nella mia parola, siete veramente miei discepoli;</p>
<p class="C8 V32">conoscerete la verità e la verità vi farà liberi».</p>
<p class="C8 V33">Essi gli risposero: «Noi siamo discendenti d'Abraamo, e non siamo mai stati schiavi di nessuno; come puoi tu dire: "Voi diverrete liberi"?»</p>
<p class="C8 V34">Gesù rispose loro: «In verità, in verità vi dico che chi commette il peccato è schiavo del peccato.</p>
<p class="C8 V35">Or lo schiavo non dimora per sempre nella casa: il figlio vi dimora per sempre.</p>
<p class="C8 V36">Se dunque il Figlio vi farà liberi, sarete veramente liberi.</p>
<p class="C8 V37">So che siete discendenti d'Abraamo; ma cercate di uccidermi, perché la mia parola non penetra in voi.</p>
<p class="C8 V38">Io dico quel che ho visto presso il Padre mio; e voi pure fate le cose che avete udite dal padre vostro».</p>
<p class="C8 V39">Essi gli risposero: «Nostro padre è Abraamo». Gesù disse loro: «Se foste figli di Abraamo, fareste le opere di Abraamo;</p>
<p class="C8 V40">ma ora cercate di uccidermi, perché vi ho detto la verità che ho udita da Dio; Abraamo non fece così.</p>
<p class="C8 V41">Voi fate le opere del padre vostro». Essi gli dissero: «Noi non siamo nati da fornicazione; abbiamo un solo Padre: Dio».</p>
<p class="C8 V42">Gesù disse loro: «Se Dio fosse vostro Padre, mi amereste, perché io sono proceduto e vengo da Dio; infatti io non son venuto da me, ma è lui che mi ha mandato.</p>
<p class="C8 V43">Perché non comprendete il mio parlare? Perché non potete dare ascolto alla mia parola.</p>
<p class="C8 V44">Voi siete figli del diavolo, che è vostro padre, e volete fare i desideri del padre vostro. Egli è stato omicida fin dal principio e non si è attenuto alla verità, perché non c'è verità in lui. Quando dice il falso, parla di quel che è suo perché è bugiardo e padre della menzogna.</p>
<p class="C8 V45">A me, perché io dico la verità, voi non credete.</p>
<p class="C8 V46">Chi di voi mi convince di peccato? Se dico la verità, perché non mi credete?</p>
<p class="C8 V47">Chi è da Dio ascolta le parole di Dio. Per questo voi non le ascoltate; perché non siete da Dio».</p>
<p class="C8 V48">I Giudei gli risposero: «Non diciamo noi con ragione che sei un Samaritano e che hai un demonio?»</p>
<p class="C8 V49">Gesù replicò: «Io non ho un demonio, ma onoro il Padre mio e voi mi disonorate.</p>
<p class="C8 V50">Io non cerco la mia gloria; v'è uno che la cerca e che giudica.</p>
<p class="C8 V51">In verità, in verità vi dico che se uno osserva la mia parola, non vedrà mai la morte».</p>
<p class="C8 V52"> I Giudei gli dissero: «Ora sappiamo che tu hai un demonio. Abraamo e i profeti sono morti, e tu dici: "Se uno osserva la mia parola, non gusterà mai la morte".</p>
<p class="C8 V53">Sei tu forse maggiore del padre nostro Abraamo il quale è morto? Anche i profeti sono morti; chi pretendi di essere?»</p>
<p class="C8 V54">Gesù rispose: «Se io glorifico me stesso, la mia gloria è nulla; chi mi glorifica è il Padre mio, che voi dite essere vostro Dio,</p>
<p class="C8 V55">e non l'avete conosciuto; ma io lo conosco, e se dicessi di non conoscerlo, sarei un bugiardo come voi; ma io lo conosco e osservo la sua parola.</p>
<p class="C8 V56">Abraamo, vostro padre, ha gioito nell'attesa di vedere il mio giorno; e l'ha visto, e se n'è rallegrato».</p>
<p class="C8 V57">I Giudei gli dissero: «Tu non hai ancora cinquant'anni e hai visto Abraamo?»</p>
<p class="C8 V58">Gesù disse loro: «In verità, in verità vi dico: prima che Abraamo fosse nato, io sono».</p>
<p class="C8 V59">Allora essi presero delle pietre per tirargliele; ma Gesù si nascose e uscì dal tempio.</p>
<p class="C9 V1">Passando vide un uomo, che era cieco fin dalla nascita.</p>
<p class="C9 V2">I suoi discepoli lo interrogarono, dicendo: «Maestro, chi ha peccato, lui o i suoi genitori, perché sia nato cieco?»</p>
<p class="C9 V3">Gesù rispose: «Né lui ha peccato, né i suoi genitori; ma è così, affinché le opere di Dio siano manifestate in lui.</p>
<p class="C9 V4">Bisogna che io compia le opere di colui che mi ha mandato mentre è giorno; la notte viene in cui nessuno può operare.</p>
<p class="C9 V5">Mentre sono nel mondo, io sono la luce del mondo».</p>
<p class="C9 V6">Detto questo, sputò in terra, fece del fango con la saliva e ne spalmò gli occhi del cieco,</p>
<p class="C9 V7">e gli disse: «Va' , làvati nella vasca di Siloe» (che significa: mandato). Egli dunque andò, si lavò, e tornò che ci vedeva.</p>
<p class="C9 V8">Perciò i vicini e quelli che l'avevano visto prima, perché era mendicante, dicevano: «Non è questo colui che stava seduto a chieder l'elemosina?»</p>
<p class="C9 V9">Alcuni dicevano: «È lui». Altri dicevano: «No, ma gli somiglia». Egli diceva: «Sono io».</p>
<p class="C9 V10">Allora essi gli domandarono: «Com'è che ti sono stati aperti gli occhi?»</p>
<p class="C9 V11">Egli rispose: «Quell'uomo che si chiama Gesù fece del fango, me ne spalmò gli occhi e mi disse: "Va' a Siloe e làvati". Io quindi sono andato, mi son lavato e ho ricuperato la vista».</p>
<p class="C9 V12">Ed essi gli dissero: «Dov'è costui?» Egli rispose: «Non so».</p>
<p class="C9 V13">Condussero dai farisei colui che era stato cieco.</p>
<p class="C9 V14">Or era in giorno di sabato che Gesù aveva fatto il fango e gli aveva aperto gli occhi.</p>
<p class="C9 V15">I farisei dunque gli domandarono di nuovo come egli avesse ricuperato la vista. Ed egli disse loro: «Mi ha messo del fango sugli occhi, mi sono lavato e ci vedo».</p>
<p class="C9 V16">Perciò alcuni dei farisei dicevano: «Quest'uomo non è da Dio perché non osserva il sabato». Ma altri dicevano: «Come può un peccatore fare tali miracoli?» E vi era disaccordo tra di loro.</p>
<p class="C9 V17">Essi dunque dissero di nuovo al cieco: «Tu, che dici di lui, poiché ti ha aperto gli occhi?» Egli rispose: «È un profeta».</p>
<p class="C9 V18">I Giudei però non credettero che lui fosse stato cieco e avesse ricuperato la vista, finché non ebbero chiamato i genitori di colui che aveva ricuperato la vista,</p>
<p class="C9 V19">e li ebbero interrogati così: «È questo vostro figlio che dite esser nato cieco? Com'è dunque che ora ci vede?»</p>
<p class="C9 V20">I suoi genitori risposero: «Sappiamo che questo è nostro figlio e che è nato cieco;</p>
<p class="C9 V21">ma come ora ci veda, non sappiamo, né sappiamo chi gli abbia aperto gli occhi; domandatelo a lui; egli è adulto, parlerà lui di sé».</p>
<p class="C9 V22">Questo dissero i suoi genitori perché avevano paura dei Giudei; infatti i Giudei avevano già stabilito che se uno riconoscesse Gesù come Cristo, fosse espulso dalla sinagoga.</p>
<p class="C9 V23">Per questo i suoi genitori dissero: «Egli è adulto, domandatelo a lui».</p>
<p class="C9 V24">Essi dunque chiamarono per la seconda volta l'uomo che era stato cieco, e gli dissero: «Dà gloria a Dio! Noi sappiamo che quest'uomo è un peccatore».</p>
<p class="C9 V25">Egli rispose: «Se egli sia un peccatore, non so; una cosa so, che ero cieco e ora ci vedo».</p>
<p class="C9 V26">Essi allora gli dissero: «Che cosa ti ha fatto? Come ti aprì gli occhi?»</p>
<p class="C9 V27">Egli rispose loro: «Ve l'ho già detto e voi non avete ascoltato; perché volete udirlo di nuovo? Volete forse diventar suoi discepoli anche voi?»</p>
<p class="C9 V28">Essi lo insultarono e dissero: «Sei tu discepolo di costui! Noi siamo discepoli di Mosè.</p>
<p class="C9 V29">Noi sappiamo che a Mosè Dio ha parlato; ma in quanto a costui, non sappiamo di dove sia».</p>
<p class="C9 V30">L'uomo rispose loro: «Questo poi è strano: che voi non sappiate di dove sia; eppure mi ha aperto gli occhi!</p>
<p class="C9 V31">Si sa che Dio non esaudisce i peccatori; ma se uno è pio e fa la volontà di Dio, egli lo esaudisce.</p>
<p class="C9 V32">Da che mondo è mondo non si è mai udito che uno abbia aperto gli occhi a uno nato cieco.</p>
<p class="C9 V33">Se quest'uomo non fosse da Dio, non potrebbe far nulla».</p>
<p class="C9 V34">Essi gli risposero: «Tu sei tutto quanto nato nel peccato e insegni a noi?» E lo cacciarono fuori.</p>
<p class="C9 V35">Gesù udì che lo avevano cacciato fuori; e, trovatolo, gli disse: «Credi nel Figlio dell'uomo?»</p>
<p class="C9 V36">Quegli rispose: «Chi è, Signore, perché io creda in lui?»</p>
<p class="C9 V37">Gesù gli disse: «Tu l'hai già visto; è colui che parla con te, è lui».</p>
<p class="C9 V38">Egli disse: «Signore, io credo». E gli si prostrò dinanzi.</p>
<p class="C9 V39">Gesù disse: «Io sono venuto in questo mondo per fare un giudizio, affinché quelli che non vedono vedano, e quelli che vedono diventino ciechi».</p>
<p class="C9 V40">Alcuni farisei, che erano con lui, udirono queste cose e gli dissero: «Siamo ciechi anche noi?»</p>
<p class="C9 V41"> Gesù rispose loro: «Se foste ciechi, non avreste alcun peccato; ma siccome dite: "Noi vediamo", il vostro peccato rimane.</p>
<p class="C10 V1">«In verità, in verità vi dico che chi non entra per la porta nell'ovile delle pecore, ma vi sale da un'altra parte, è un ladro e un brigante.</p>
<p class="C10 V2">Ma colui che entra per la porta è il pastore delle pecore.</p>
<p class="C10 V3">A lui apre il portinaio, e le pecore ascoltano la sua voce, ed egli chiama le proprie pecore per nome e le conduce fuori.</p>
<p class="C10 V4">Quando ha messo fuori tutte le sue pecore, va davanti a loro, e le pecore lo seguono, perché conoscono la sua voce.</p>
<p class="C10 V5">Ma un estraneo non lo seguiranno; anzi, fuggiranno via da lui perché non conoscono la voce degli estranei».</p>
<p class="C10 V6">Questa similitudine disse loro Gesù; ma essi non capirono quali fossero le cose che diceva loro.</p>
<p class="C10 V7">Perciò Gesù di nuovo disse loro: «In verità, in verità vi dico: io sono la porta delle pecore.</p>
<p class="C10 V8">Tutti quelli che sono venuti prima di me, sono stati ladri e briganti; ma le pecore non li hanno ascoltati.</p>
<p class="C10 V9">Io sono la porta; se uno entra per me, sarà salvato, entrerà e uscirà, e troverà pastura.</p>
<p class="C10 V10">Il ladro non viene se non per rubare, ammazzare e distruggere; io son venuto perché abbiano la vita e l'abbiano in abbondanza.</p>
<p class="C10 V11">Io sono il buon pastore; il buon pastore dà la sua vita per le pecore.</p>
<p class="C10 V12">Il mercenario, che non è pastore, a cui non appartengono le pecore, vede venire il lupo, abbandona le pecore e si dà alla fuga, e il lupo le rapisce e disperde.</p>
<p class="C10 V13">Il mercenario si dà alla fuga perché è mercenario e non si cura delle pecore.</p>
<p class="C10 V14">Io sono il buon pastore, e conosco le mie, e le mie conoscono me,</p>
<p class="C10 V15">come il Padre mi conosce e io conosco il Padre, e do la mia vita per le pecore.</p>
<p class="C10 V16">Ho anche altre pecore, che non sono di quest'ovile; anche quelle devo raccogliere ed esse ascolteranno la mia voce, e vi sarà un solo gregge, un solo pastore.</p>
<p class="C10 V17">Per questo mi ama il Padre; perché io depongo la mia vita per riprenderla poi.</p>
<p class="C10 V18">Nessuno me la toglie, ma io la depongo da me. Ho il potere di deporla e ho il potere di riprenderla. Quest'ordine ho ricevuto dal Padre mio».</p>
<p class="C10 V19">Nacque di nuovo un dissenso tra i Giudei per queste parole.</p>
<p class="C10 V20">Molti di loro dicevano: «Ha un demonio ed è fuori di sé; perché lo ascoltate?»</p>
<p class="C10 V21">Altri dicevano: «Queste non sono parole di un indemoniato. Può un demonio aprire gli occhi ai ciechi?»</p>
<p class="C10 V22">In quel tempo ebbe luogo in Gerusalemme la festa della Dedicazione. Era d'inverno,</p>
<p class="C10 V23">e Gesù passeggiava nel tempio, sotto il portico di Salomone.</p>
<p class="C10 V24">I Giudei dunque gli si fecero attorno e gli dissero: «Fino a quando terrai sospeso l'animo nostro? Se tu sei il Cristo, diccelo apertamente».</p>
<p class="C10 V25">Gesù rispose loro: «Ve l'ho detto, e non lo credete; le opere che faccio nel nome del Padre mio, sono quelle che testimoniano di me;</p>
<p class="C10 V26">ma voi non credete, perché non siete delle mie pecore.</p>
<p class="C10 V27">Le mie pecore ascoltano la mia voce e io le conosco ed esse mi seguono;</p>
<p class="C10 V28">e io do loro la vita eterna e non periranno mai e nessuno le rapirà dalla mia mano.</p>
<p class="C10 V29">Il Padre mio che me le ha date è più grande di tutti; e nessuno può rapirle dalla mano del Padre.</p>
<p class="C10 V30">Io e il Padre siamo uno».</p>
<p class="C10 V31">I Giudei presero di nuovo delle pietre per lapidarlo.</p>
<p class="C10 V32">Gesù disse loro: «Vi ho mostrato molte buone opere da parte del Padre mio; per quale di queste opere mi lapidate?»</p>
<p class="C10 V33">I Giudei gli risposero: «Non ti lapidiamo per una buona opera, ma per bestemmia; e perché tu, che sei uomo, ti fai Dio».</p>
<p class="C10 V34"> Gesù rispose loro: «Non sta scritto nella vostra legge: "Io ho detto: voi siete dèi?"</p>
<p class="C10 V35">Se chiama dèi coloro ai quali la parola di Dio è stata diretta (e la Scrittura non può essere annullata),</p>
<p class="C10 V36"> come mai a colui che il Padre ha santificato e mandato nel mondo, voi dite che bestemmia, perché ho detto: "Sono Figlio di Dio?"</p>
<p class="C10 V37">Se non faccio le opere del Padre mio, non mi credete;</p>
<p class="C10 V38">ma se le faccio, anche se non credete a me, credete alle opere, affinché sappiate e riconosciate che il Padre è in me e che io sono nel Padre».</p>
<p class="C10 V39">Essi cercavano nuovamente di arrestarlo; ma egli sfuggì loro dalle mani.</p>
<p class="C10 V40">Gesù se ne andò di nuovo oltre il Giordano, dove Giovanni da principio battezzava, e là si trattenne.</p>
<p class="C10 V41">Molti vennero a lui e dicevano: «Giovanni, è vero, non fece nessun segno miracoloso; ma tutto quello che Giovanni disse di quest'uomo, era vero».</p>
<p class="C10 V42">E là molti credettero in lui.</p>
<p class="C11 V1">C'era un ammalato, un certo Lazzaro di Betania, del villaggio di Maria e di Marta sua sorella.</p>
<p class="C11 V2">Maria era quella che unse il Signore di olio profumato e gli asciugò i piedi con i suoi capelli; Lazzaro, suo fratello, era malato.</p>
<p class="C11 V3">Le sorelle dunque mandarono a dire a Gesù: «Signore, ecco, colui che tu ami è malato».</p>
<p class="C11 V4">Gesù, udito ciò, disse: «Questa malattia non è per la morte, ma è per la gloria di Dio, affinché per mezzo di essa il Figlio di Dio sia glorificato».</p>
<p class="C11 V5">Or Gesù amava Marta e sua sorella e Lazzaro;</p>
<p class="C11 V6">com'ebbe udito che egli era malato, si trattenne ancora due giorni nel luogo dove si trovava.</p>
<p class="C11 V7">Poi disse ai discepoli: «Torniamo in Giudea!»</p>
<p class="C11 V8">I discepoli gli dissero: «Maestro, proprio adesso i Giudei cercavano di lapidarti, e tu vuoi tornare là?»</p>
<p class="C11 V9">Gesù rispose: «Non vi sono dodici ore nel giorno? Se uno cammina di giorno, non inciampa, perché vede la luce di questo mondo;</p>
<p class="C11 V10">ma se uno cammina di notte, inciampa, perché la luce non è in lui».</p>
<p class="C11 V11">Così parlò; poi disse loro: «Il nostro amico Lazzaro si è addormentato; ma vado a svegliarlo».</p>
<p class="C11 V12">Perciò i discepoli gli dissero: «Signore, se egli dorme, sarà salvo».</p>
<p class="C11 V13">Or Gesù aveva parlato della morte di lui, ma essi pensarono che avesse parlato del dormire del sonno.</p>
<p class="C11 V14">Allora Gesù disse loro apertamente: «Lazzaro è morto,</p>
<p class="C11 V15">e per voi mi rallegro di non essere stato là, affinché crediate; ma ora, andiamo da lui!»</p>
<p class="C11 V16">Allora Tommaso, detto Didimo, disse ai condiscepoli: «Andiamo anche noi, per morire con lui!»</p>
<p class="C11 V17">Gesù dunque, arrivato, trovò che Lazzaro era già da quattro giorni nel sepolcro.</p>
<p class="C11 V18">Or Betania distava da Gerusalemme circa quindici stadi,</p>
<p class="C11 V19">e molti Giudei erano andati da Marta e Maria per consolarle del loro fratello.</p>
<p class="C11 V20">Come Marta ebbe udito che Gesù veniva, gli andò incontro; ma Maria stava seduta in casa.</p>
<p class="C11 V21">Marta dunque disse a Gesù: «Signore, se tu fossi stato qui, mio fratello non sarebbe morto;</p>
<p class="C11 V22">e anche adesso so che tutto quello che chiederai a Dio, Dio te lo darà».</p>
<p class="C11 V23">Gesù le disse: «Tuo fratello risusciterà».</p>
<p class="C11 V24">Marta gli disse: «Lo so che risusciterà, nella risurrezione, nell'ultimo giorno».</p>
<p class="C11 V25">Gesù le disse: «Io sono la risurrezione e la vita; chi crede in me, anche se muore, vivrà;</p>
<p class="C11 V26">e chiunque vive e crede in me, non morirà mai. Credi tu questo?»</p>
<p class="C11 V27">Ella gli disse: «Sì, Signore, io credo che tu sei il Cristo, il Figlio di Dio che doveva venire nel mondo».</p>
<p class="C11 V28">Detto questo, se ne andò, e chiamò di nascosto Maria, sua sorella, dicendole: «Il Maestro è qui, e ti chiama».</p>
<p class="C11 V29">Ed ella, udito questo, si alzò in fretta e andò da lui.</p>
<p class="C11 V30">Or Gesù non era ancora entrato nel villaggio, ma era sempre nel luogo dove Marta lo aveva incontrato.</p>
<p class="C11 V31">Quando dunque i Giudei, che erano in casa con lei e la consolavano, videro che Maria si era alzata in fretta ed era uscita, la seguirono, supponendo che si recasse al sepolcro a piangere.</p>
<p class="C11 V32">Appena Maria fu giunta dov'era Gesù e l'ebbe visto, gli si gettò ai piedi dicendogli: «Signore, se tu fossi stato qui, mio fratello non sarebbe morto».</p>
<p class="C11 V33">Quando Gesù la vide piangere, e vide piangere anche i Giudei che erano venuti con lei, fremette nello spirito, si turbò e disse:</p>
<p class="C11 V34">«Dove l'avete deposto?» Essi gli dissero: «Signore, vieni a vedere!»</p>
<p class="C11 V35">Gesù pianse.</p>
<p class="C11 V36">Perciò i Giudei dicevano: «Guarda come l'amava!»</p>
<p class="C11 V37">Ma alcuni di loro dicevano: «Non poteva, lui che ha aperto gli occhi al cieco, far sì che questi non morisse?»</p>
<p class="C11 V38">Gesù dunque, fremendo di nuovo in sé stesso, andò al sepolcro. Era una grotta, e una pietra era posta all'apertura.</p>
<p class="C11 V39">Gesù disse: «Togliete la pietra!» Marta, la sorella del morto, gli disse: «Signore, egli puzza già, perché siamo al quarto giorno».</p>
<p class="C11 V40">Gesù le disse: «Non ti ho detto che se credi, vedrai la gloria di Dio?»</p>
<p class="C11 V41">Tolsero dunque la pietra. Gesù, alzati gli occhi al cielo, disse: «Padre, ti ringrazio perché mi hai esaudito.</p>
<p class="C11 V42">Io sapevo bene che tu mi esaudisci sempre; ma ho detto questo a motivo della folla che mi circonda, affinché credano che tu mi hai mandato».</p>
<p class="C11 V43">Detto questo, gridò ad alta voce: «Lazzaro, vieni fuori!»</p>
<p class="C11 V44">Il morto uscì, con i piedi e le mani avvolti da fasce, e il viso coperto da un sudario. Gesù disse loro: «Scioglietelo e lasciatelo andare».</p>
<p class="C11 V45">Perciò molti Giudei, che erano venuti da Maria e avevano visto le cose fatte da Gesù, credettero in lui.</p>
<p class="C11 V46">Ma alcuni di loro andarono dai farisei e raccontarono loro quello che Gesù aveva fatto.</p>
<p class="C11 V47">I capi dei sacerdoti e i farisei, quindi, riunirono il sinedrio e dicevano: «Che facciamo? Perché quest'uomo fa molti segni miracolosi.</p>
<p class="C11 V48">Se lo lasciamo fare, tutti crederanno in lui; e i Romani verranno e ci distruggeranno come città e come nazione».</p>
<p class="C11 V49">Uno di loro, Caiafa, che era sommo sacerdote quell'anno, disse loro: «Voi non capite nulla,</p>
<p class="C11 V50">e non riflettete come torni a vostro vantaggio che un uomo solo muoia per il popolo e non perisca tutta la nazione».</p>
<p class="C11 V51">Or egli non disse questo di suo; ma, siccome era sommo sacerdote in quell'anno, profetizzò che Gesù doveva morire per la nazione;</p>
<p class="C11 V52">e non soltanto per la nazione, ma anche per riunire in uno i figli di Dio dispersi.</p>
<p class="C11 V53">Da quel giorno dunque deliberarono di farlo morire.</p>
<p class="C11 V54">Gesù quindi non andava più apertamente tra i Giudei, ma si ritirò nella regione vicina al deserto, in una città chiamata Efraim; e là si trattenne con i suoi discepoli.</p>
<p class="C11 V55">La Pasqua dei Giudei era vicina e molti di quella regione salirono a Gerusalemme prima della Pasqua per purificarsi.</p>
<p class="C11 V56">Cercavano dunque Gesù; e, stando nel tempio, dicevano tra di loro: «Che ve ne pare? Verrà alla festa?»</p>
<p class="C11 V57">Or i capi dei sacerdoti e i farisei avevano dato ordine che se qualcuno sapesse dov'egli era, ne facesse denuncia perché potessero arrestarlo.</p>
<p class="C12 V1">Gesù dunque, sei giorni prima della Pasqua, andò a Betania dov'era Lazzaro che egli aveva risuscitato dai morti.</p>
<p class="C12 V2">Qui gli offrirono una cena; Marta serviva e Lazzaro era uno di quelli che erano a tavola con lui.</p>
<p class="C12 V3">Allora Maria, presa una libbra d'olio profumato, di nardo puro, di gran valore, unse i piedi di Gesù e glieli asciugò con i suoi capelli; e la casa fu piena del profumo dell'olio.</p>
<p class="C12 V4">Ma Giuda Iscariota, uno dei suoi discepoli, che stava per tradirlo, disse:</p>
<p class="C12 V5">«Perché non si è venduto quest'olio per trecento denari e non si sono dati ai poveri?»</p>
<p class="C12 V6">Diceva così, non perché si curasse dei poveri, ma perché era ladro, e, tenendo la borsa, ne portava via quello che vi si metteva dentro.</p>
<p class="C12 V7">Gesù dunque disse: «Lasciala stare; ella lo ha conservato per il giorno della mia sepoltura.</p>
<p class="C12 V8">Poiché i poveri li avete sempre con voi; ma me, non mi avete sempre».</p>
<p class="C12 V9">Una gran folla di Giudei seppe dunque che egli era lì; e ci andarono non solo a motivo di Gesù, ma anche per vedere Lazzaro che egli aveva risuscitato dai morti.</p>
<p class="C12 V10">Ma i capi dei sacerdoti deliberarono di far morire anche Lazzaro,</p>
<p class="C12 V11">perché, a causa sua, molti Giudei andavano e credevano in Gesù.</p>
<p class="C12 V12">Il giorno seguente, la gran folla che era venuta alla festa, udito che Gesù veniva a Gerusalemme,</p>
<p class="C12 V13">prese dei rami di palme, uscì a incontrarlo, e gridava: «Osanna! Benedetto colui che viene nel nome del Signore, il re d'Israele!»</p>
<p class="C12 V14">Gesù, trovato un asinello, vi montò sopra, come sta scritto:</p>
<p class="C12 V15">«Non temere, figlia di Sion! Ecco, il tuo re viene, montato sopra un puledro d'asina!»</p>
<p class="C12 V16">I suoi discepoli non compresero subito queste cose; ma quando Gesù fu glorificato, allora si ricordarono che queste cose erano state scritte di lui, e che essi gliele avevano fatte.</p>
<p class="C12 V17">La folla dunque, che era con lui quando aveva chiamato Lazzaro fuori dal sepolcro e l'aveva risuscitato dai morti, ne rendeva testimonianza.</p>
<p class="C12 V18">Per questo la folla gli andò incontro, perché avevano udito che egli aveva fatto quel segno miracoloso.</p>
<p class="C12 V19">Perciò i farisei dicevano tra di loro: «Vedete che non guadagnate nulla? Ecco, il mondo gli corre dietro!»</p>
<p class="C12 V20">Or tra quelli che salivano alla festa per adorare c'erano alcuni Greci.</p>
<p class="C12 V21">Questi dunque, avvicinatisi a Filippo, che era di Betsàida di Galilea, gli fecero questa richiesta: «Signore, vorremmo vedere Gesù».</p>
<p class="C12 V22">Filippo andò a dirlo ad Andrea; e Andrea e Filippo andarono a dirlo a Gesù.</p>
<p class="C12 V23">Gesù rispose loro, dicendo: «L'ora è venuta, che il Figlio dell'uomo dev'essere glorificato.</p>
<p class="C12 V24">In verità, in verità vi dico che se il granello di frumento caduto in terra non muore, rimane solo; ma se muore, produce molto frutto.</p>
<p class="C12 V25">Chi ama la sua vita, la perde, e chi odia la sua vita in questo mondo, la conserverà in vita eterna.</p>
<p class="C12 V26">Se uno mi serve, mi segua; e là dove sono io, sarà anche il mio servitore; se uno mi serve, il Padre l'onorerà.</p>
<p class="C12 V27">Ora, l'animo mio è turbato; e che dirò? Padre, salvami da quest'ora? Ma è per questo che sono venuto incontro a quest'ora.</p>
<p class="C12 V28">Padre, glorifica il tuo nome!» Allora venne una voce dal cielo: «L'ho glorificato, e lo glorificherò di nuovo!»</p>
<p class="C12 V29">Perciò la folla che era presente e aveva udito, diceva che era stato un tuono. Altri dicevano: «Gli ha parlato un angelo».</p>
<p class="C12 V30">Gesù disse: «Questa voce non è venuta per me, ma per voi.</p>
<p class="C12 V31">Ora avviene il giudizio di questo mondo; ora sarà cacciato fuori il principe di questo mondo;</p>
<p class="C12 V32">e io, quando sarò innalzato dalla terra, attirerò tutti a me».</p>
<p class="C12 V33">Così diceva per indicare di qual morte doveva morire.</p>
<p class="C12 V34">La folla quindi gli rispose: «Noi abbiamo udito dalla legge che il Cristo dimora in eterno; come mai dunque tu dici che il Figlio dell'uomo dev'essere innalzato? Chi è questo Figlio dell'uomo?»</p>
<p class="C12 V35">Gesù dunque disse loro: «La luce è ancora per poco tempo tra di voi. Camminate mentre avete la luce, affinché non vi sorprendano le tenebre; chi cammina nelle tenebre, non sa dove va.</p>
<p class="C12 V36">Mentre avete la luce, credete nella luce, affinché diventiate figli di luce». Gesù disse queste cose, poi se ne andò e si nascose da loro.</p>
<p class="C12 V37">Sebbene avesse fatto tanti segni miracolosi in loro presenza, non credevano in lui;</p>
<p class="C12 V38">affinché si adempisse la parola detta dal profeta Isaia: «Signore, chi ha creduto alla nostra predicazione? A chi è stato rivelato il braccio del Signore?»</p>
<p class="C12 V39">Perciò non potevano credere, per la ragione detta ancora da Isaia:</p>
<p class="C12 V40">«Egli ha accecato i loro occhi e ha indurito i loro cuori, affinché non vedano con gli occhi, e non comprendano con il cuore, e non si convertano, e io non li guarisca».</p>
<p class="C12 V41">Queste cose disse Isaia, perché vide la gloria di lui e di lui parlò.</p>
<p class="C12 V42">Ciò nonostante, molti, anche tra i capi, credettero in lui; ma a causa dei farisei non lo confessavano, per non essere espulsi dalla sinagoga;</p>
<p class="C12 V43">perché preferirono la gloria degli uomini alla gloria di Dio.</p>
<p class="C12 V44">Ma Gesù ad alta voce esclamò: «Chi crede in me, crede non in me, ma in colui che mi ha mandato;</p>
<p class="C12 V45">e chi vede me, vede colui che mi ha mandato.</p>
<p class="C12 V46">Io son venuto come luce nel mondo, affinché chiunque crede in me, non rimanga nelle tenebre.</p>
<p class="C12 V47">Se uno ode le mie parole e non le osserva, io non lo giudico; perché io non son venuto a giudicare il mondo, ma a salvare il mondo.</p>
<p class="C12 V48">Chi mi respinge e non riceve le mie parole, ha chi lo giudica; la parola che ho annunciata è quella che lo giudicherà nell'ultimo giorno.</p>
<p class="C12 V49">Perché io non ho parlato di mio; ma il Padre, che mi ha mandato, mi ha comandato lui quello che devo dire e di cui devo parlare;</p>
<p class="C12 V50">e so che il suo comandamento è vita eterna. Le cose dunque che io dico, le dico così come il Padre le ha dette a me».</p>
<p class="C13 V1">Or prima della festa di Pasqua, Gesù, sapendo che era venuta per lui l'ora di passare da questo mondo al Padre, avendo amato i suoi che erano nel mondo, li amò sino alla fine.</p>
<p class="C13 V2">Durante la cena, quando il diavolo aveva già messo in cuore a Giuda Iscariota, figlio di Simone, di tradirlo,</p>
<p class="C13 V3">Gesù, sapendo che il Padre gli aveva dato tutto nelle mani e che era venuto da Dio e a Dio se ne tornava,</p>
<p class="C13 V4">si alzò da tavola, depose le sue vesti e, preso un asciugatoio, se lo cinse.</p>
<p class="C13 V5">Poi mise dell'acqua in una bacinella, e cominciò a lavare i piedi ai discepoli, e ad asciugarli con l'asciugatoio del quale era cinto.</p>
<p class="C13 V6">Si avvicinò dunque a Simon Pietro, il quale gli disse: «Tu, Signore, lavare i piedi a me?»</p>
<p class="C13 V7">Gesù gli rispose: «Tu non sai ora quello che io faccio, ma lo capirai dopo».</p>
<p class="C13 V8">Pietro gli disse: «Non mi laverai mai i piedi!» Gesù gli rispose: «Se non ti lavo, non hai parte alcuna con me».</p>
<p class="C13 V9">E Simon Pietro: «Signore, non soltanto i piedi, ma anche le mani e il capo!»</p>
<p class="C13 V10">Gesù gli disse: «Chi è lavato tutto, non ha bisogno che di aver lavati i piedi; è purificato tutto quanto; e voi siete purificati, ma non tutti».</p>
<p class="C13 V11">Perché sapeva chi era colui che lo tradiva; per questo disse: «Non tutti siete netti».</p>
<p class="C13 V12">Quando dunque ebbe loro lavato i piedi ed ebbe ripreso le sue vesti, si mise di nuovo a tavola, e disse loro: «Capite quello che vi ho fatto?</p>
<p class="C13 V13">Voi mi chiamate Maestro e Signore; e dite bene, perché lo sono.</p>
<p class="C13 V14">Se dunque io, che sono il Signore e il Maestro, vi ho lavato i piedi, anche voi dovete lavare i piedi gli uni agli altri.</p>
<p class="C13 V15">Infatti vi ho dato un esempio, affinché anche voi facciate come vi ho fatto io.</p>
<p class="C13 V16">In verità, in verità vi dico che il servo non è maggiore del suo signore, né il messaggero è maggiore di colui che lo ha mandato.</p>
<p class="C13 V17">Se sapete queste cose, siete beati se le fate.</p>
<p class="C13 V18"> «Non parlo di voi tutti; io conosco quelli che ho scelti; ma, perché sia adempiuta la Scrittura, "Colui che mangia il mio pane, ha levato contro di me il suo calcagno".</p>
<p class="C13 V19">Ve lo dico fin d'ora, prima che accada; affinché quando sarà accaduto, voi crediate che io sono.</p>
<p class="C13 V20">In verità, in verità vi dico: chi riceve colui che io avrò mandato, riceve me; e chi riceve me, riceve colui che mi ha mandato».</p>
<p class="C13 V21">Dette queste cose, Gesù fu turbato nello spirito e, apertamente, così dichiarò: «In verità, in verità vi dico che uno di voi mi tradirà».</p>
<p class="C13 V22">I discepoli si guardavano l'un l'altro, non sapendo di chi parlasse.</p>
<p class="C13 V23">Ora, a tavola, inclinato sul petto di Gesù, stava uno dei discepoli, quello che Gesù amava.</p>
<p class="C13 V24">Simon Pietro gli fece cenno di domandare chi fosse colui del quale parlava.</p>
<p class="C13 V25">Egli, chinatosi sul petto di Gesù, gli domandò: «Signore, chi è?»</p>
<p class="C13 V26">Gesù rispose: «È quello al quale darò il boccone dopo averlo intinto». E intinto il boccone, lo prese e lo diede a Giuda, figlio di Simone Iscariota.</p>
<p class="C13 V27">Allora, dopo il boccone, Satana entrò in lui. Per cui Gesù gli disse: «Quel che fai, fallo presto».</p>
<p class="C13 V28">Ma nessuno dei commensali comprese perché gli avesse detto così.</p>
<p class="C13 V29">Difatti alcuni pensavano che, siccome Giuda teneva la borsa, Gesù gli avesse detto: «Compra quel che ci occorre per la festa»; ovvero che desse qualcosa ai poveri.</p>
<p class="C13 V30">Egli dunque, preso il boccone, uscì subito; ed era notte.</p>
<p class="C13 V31">Quando egli fu uscito, Gesù disse: «Ora il Figlio dell'uomo è glorificato e Dio è glorificato in lui.</p>
<p class="C13 V32">Se Dio è glorificato in lui, Dio lo glorificherà anche in sé stesso e lo glorificherà presto.</p>
<p class="C13 V33"> Figlioli, è per poco che sono ancora con voi. Voi mi cercherete; e, come ho detto ai Giudei: "Dove vado io, voi non potete venire", così lo dico ora a voi.</p>
<p class="C13 V34">Io vi do un nuovo comandamento: che vi amiate gli uni gli altri. Come io vi ho amati, anche voi amatevi gli uni gli altri.</p>
<p class="C13 V35">Da questo conosceranno tutti che siete miei discepoli, se avete amore gli uni per gli altri».</p>
<p class="C13 V36">Simon Pietro gli domandò: «Signore, dove vai?» Gesù rispose: «Dove vado io, non puoi seguirmi per ora; ma mi seguirai più tardi».</p>
<p class="C13 V37">Pietro gli disse: «Signore, perché non posso seguirti ora? Darò la mia vita per te!»</p>
<p class="C13 V38">Gesù gli rispose: «Darai la tua vita per me? In verità, in verità ti dico che il gallo non canterà che già tu non mi abbia rinnegato tre volte.</p>
<p class="C14 V1">«Il vostro cuore non sia turbato; abbiate fede in Dio, e abbiate fede anche in me!</p>
<p class="C14 V2">Nella casa del Padre mio ci sono molte dimore; se no, vi avrei detto forse che io vado a prepararvi un luogo?</p>
<p class="C14 V3">Quando sarò andato e vi avrò preparato un luogo, tornerò e vi accoglierò presso di me, affinché dove sono io, siate anche voi;</p>
<p class="C14 V4">e del luogo dove io vado, sapete anche la via».</p>
<p class="C14 V5">Tommaso gli disse: «Signore, non sappiamo dove vai; come possiamo sapere la via?»</p>
<p class="C14 V6">Gesù gli disse: «Io sono la via, la verità e la vita; nessuno viene al Padre se non per mezzo di me.</p>
<p class="C14 V7">Se mi aveste conosciuto avreste conosciuto anche mio Padre; e fin da ora lo conoscete, e l'avete visto».</p>
<p class="C14 V8">Filippo gli disse: «Signore, mostraci il Padre e ci basta».</p>
<p class="C14 V9"> Gesù gli disse: «Da tanto tempo sono con voi e tu non mi hai conosciuto, Filippo? Chi ha visto me, ha visto il Padre; come mai tu dici: "Mostraci il Padre"?</p>
<p class="C14 V10">Non credi tu che io sono nel Padre e che il Padre è in me? Le parole che io vi dico, non le dico di mio; ma il Padre che dimora in me, fa le opere sue.</p>
<p class="C14 V11">Credetemi: io sono nel Padre e il Padre è in me; se no, credete a causa di quelle opere stesse.</p>
<p class="C14 V12">In verità, in verità vi dico che chi crede in me farà anch'egli le opere che faccio io; e ne farà di maggiori, perché io me ne vado al Padre;</p>
<p class="C14 V13">e quello che chiederete nel mio nome, lo farò; affinché il Padre sia glorificato nel Figlio.</p>
<p class="C14 V14">Se mi chiederete qualche cosa nel mio nome, io la farò.</p>
<p class="C14 V15">«Se voi mi amate, osserverete i miei comandamenti;</p>
<p class="C14 V16">e io pregherò il Padre, ed Egli vi darà un altro consolatore, perché stia con voi per sempre,</p>
<p class="C14 V17">lo Spirito della verità, che il mondo non può ricevere perché non lo vede e non lo conosce. Voi lo conoscete, perché dimora con voi, e sarà in voi.</p>
<p class="C14 V18">Non vi lascerò orfani; tornerò da voi.</p>
<p class="C14 V19">Ancora un po' , e il mondo non mi vedrà più; ma voi mi vedrete, perché io vivo e voi vivrete.</p>
<p class="C14 V20">In quel giorno conoscerete che io sono nel Padre mio, e voi in me e io in voi.</p>
<p class="C14 V21">Chi ha i miei comandamenti e li osserva, quello mi ama; e chi mi ama sarà amato dal Padre mio, e io lo amerò e mi manifesterò a lui».</p>
<p class="C14 V22">Giuda (non l'Iscariota) gli domandò: «Signore, come mai ti manifesterai a noi e non al mondo?»</p>
<p class="C14 V23">Gesù gli rispose: «Se uno mi ama, osserverà la mia parola; e il Padre mio l'amerà, e noi verremo da lui e dimoreremo presso di lui.</p>
<p class="C14 V24">Chi non mi ama non osserva le mie parole; e la parola che voi udite non è mia, ma è del Padre che mi ha mandato.</p>
<p class="C14 V25">Vi ho detto queste cose, stando ancora con voi;</p>
<p class="C14 V26">ma il Consolatore, lo Spirito Santo, che il Padre manderà nel mio nome, vi insegnerà ogni cosa e vi ricorderà tutto quello che vi ho detto.</p>
<p class="C14 V27">Vi lascio pace; vi do la mia pace. Io non vi do come il mondo dà. Il vostro cuore non sia turbato e non si sgomenti.</p>
<p class="C14 V28"> Avete udito che vi ho detto: "Io me ne vado, e torno da voi"; se voi mi amaste, vi rallegrereste che io vada al Padre, perché il Padre è maggiore di me.</p>
<p class="C14 V29">Ora ve l'ho detto prima che avvenga, affinché, quando sarà avvenuto, crediate.</p>
<p class="C14 V30">Io non parlerò più con voi per molto, perché viene il principe di questo mondo. Egli non può nulla contro di me;</p>
<p class="C14 V31">ma così avviene affinché il mondo conosca che amo il Padre e opero come il Padre mi ha ordinato. Alzatevi, andiamo via di qui.</p>
<p class="C15 V1">«Io sono la vera vite e il Padre mio è il vignaiuolo.</p>
<p class="C15 V2">Ogni tralcio che in me non dà frutto, lo toglie via; e ogni tralcio che dà frutto, lo pota affinché ne dia di più.</p>
<p class="C15 V3">Voi siete già puri a causa della parola che vi ho annunziata.</p>
<p class="C15 V4">Dimorate in me, e io dimorerò in voi. Come il tralcio non può da sé dar frutto se non rimane nella vite, così neppure voi, se non dimorate in me.</p>
<p class="C15 V5">Io sono la vite, voi siete i tralci. Colui che dimora in me e nel quale io dimoro, porta molto frutto; perché senza di me non potete far nulla.</p>
<p class="C15 V6">Se uno non dimora in me, è gettato via come il tralcio, e si secca; questi tralci si raccolgono, si gettano nel fuoco e si bruciano.</p>
<p class="C15 V7">Se dimorate in me e le mie parole dimorano in voi, domandate quello che volete e vi sarà fatto.</p>
<p class="C15 V8">In questo è glorificato il Padre mio: che portiate molto frutto, così sarete miei discepoli.</p>
<p class="C15 V9">Come il Padre mi ha amato, così anch'io ho amato voi; dimorate nel mio amore.</p>
<p class="C15 V10">Se osservate i miei comandamenti, dimorerete nel mio amore; come io ho osservato i comandamenti del Padre mio e dimoro nel suo amore.</p>
<p class="C15 V11">Vi ho detto queste cose, affinché la mia gioia dimori in voi e la vostra gioia sia completa.</p>
<p class="C15 V12">«Questo è il mio comandamento: che vi amiate gli uni gli altri, come io ho amato voi.</p>
<p class="C15 V13">Nessuno ha amore più grande di quello di dar la sua vita per i suoi amici.</p>
<p class="C15 V14">Voi siete miei amici, se fate le cose che io vi comando.</p>
<p class="C15 V15">Io non vi chiamo più servi, perché il servo non sa quello che fa il suo signore; ma vi ho chiamati amici, perché vi ho fatto conoscere tutte le cose che ho udite dal Padre mio.</p>
<p class="C15 V16">Non siete voi che avete scelto me, ma sono io che ho scelto voi, e vi ho costituiti perché andiate e portiate frutto e il vostro frutto rimanga; affinché tutto quello che chiederete al Padre, nel mio nome, egli ve lo dia.</p>
<p class="C15 V17">Questo vi comando: che vi amiate gli uni gli altri.</p>
<p class="C15 V18">«Se il mondo vi odia, sapete bene che prima di voi ha odiato me.</p>
<p class="C15 V19">Se foste del mondo, il mondo amerebbe quello che è suo; poiché non siete del mondo, ma io ho scelto voi in mezzo al mondo, perciò il mondo vi odia.</p>
<p class="C15 V20"> Ricordatevi della parola che vi ho detta: "Il servo non è più grande del suo signore". Se hanno perseguitato me, perseguiteranno anche voi; se hanno osservato la mia parola, osserveranno anche la vostra.</p>
<p class="C15 V21">Ma tutto questo ve lo faranno a causa del mio nome, perché non conoscono colui che mi ha mandato.</p>
<p class="C15 V22">Se non fossi venuto e non avessi parlato loro, non avrebbero colpa; ma ora non hanno scusa per il loro peccato.</p>
<p class="C15 V23">Chi odia me, odia anche il Padre mio.</p>
<p class="C15 V24">Se non avessi fatto tra di loro le opere che nessun altro ha mai fatte, non avrebbero colpa; ma ora le hanno viste, e hanno odiato me e il Padre mio.</p>
<p class="C15 V25"> Ma questo è avvenuto affinché sia adempiuta la parola scritta nella loro legge: "Mi hanno odiato senza motivo".</p>
<p class="C15 V26">Ma quando sarà venuto il Consolatore che io vi manderò da parte del Padre, lo Spirito della verità che procede dal Padre, egli testimonierà di me;</p>
<p class="C15 V27">e anche voi mi renderete testimonianza, perché siete stati con me fin dal principio.</p>
<p class="C16 V1">«Io vi ho detto queste cose, affinché non siate sviati.</p>
<p class="C16 V2">Vi espelleranno dalle sinagoghe; anzi, l'ora viene che chiunque vi ucciderà, crederà di rendere un culto a Dio.</p>
<p class="C16 V3">Faranno questo perché non hanno conosciuto né il Padre né me.</p>
<p class="C16 V4">Ma io vi ho detto queste cose, affinché quando sia giunta l'ora, vi ricordiate che ve le ho dette. Non ve le dissi da principio perché ero con voi.</p>
<p class="C16 V5"> «Ma ora vado a colui che mi ha mandato; e nessuno di voi mi domanda: "Dove vai?"</p>
<p class="C16 V6">Invece, perché vi ho detto queste cose, la tristezza vi ha riempito il cuore.</p>
<p class="C16 V7">Eppure, io vi dico la verità: è utile per voi che io me ne vada; perché, se non me ne vado, non verrà a voi il Consolatore; ma se me ne vado, io ve lo manderò.</p>
<p class="C16 V8">Quando sarà venuto, convincerà il mondo quanto al peccato, alla giustizia e al giudizio.</p>
<p class="C16 V9">Quanto al peccato, perché non credono in me;</p>
<p class="C16 V10">quanto alla giustizia, perché vado al Padre e non mi vedrete più;</p>
<p class="C16 V11">quanto al giudizio, perché il principe di questo mondo è stato giudicato.</p>
<p class="C16 V12">Ho ancora molte cose da dirvi; ma non sono per ora alla vostra portata;</p>
<p class="C16 V13">quando però sarà venuto lui, lo Spirito della verità, egli vi guiderà in tutta la verità, perché non parlerà di suo, ma dirà tutto quello che avrà udito, e vi annuncerà le cose a venire.</p>
<p class="C16 V14">Egli mi glorificherà perché prenderà del mio e ve lo annuncerà.</p>
<p class="C16 V15">Tutte le cose che ha il Padre, sono mie; per questo ho detto che prenderà del mio e ve lo annuncerà.</p>
<p class="C16 V16">«Tra poco non mi vedrete più; e tra un altro poco mi vedrete perché vado al Padre».</p>
<p class="C16 V17">Allora alcuni dei suoi discepoli dissero tra di loro: «Che cos'è questo che ci dice: "Tra poco non mi vedrete più"; e: "Tra un altro poco mi vedrete"; e: "Perché vado al Padre"?»</p>
<p class="C16 V18">Dicevano dunque: «Che cos'è questo "tra poco" che egli dice? Noi non sappiamo quello che egli voglia dire».</p>
<p class="C16 V19">Gesù comprese che volevano interrogarlo, e disse loro: «Voi vi domandate l'un l'altro che cosa significano quelle mie parole: "Tra poco non mi vedrete più", e: "Tra un altro poco mi vedrete"?</p>
<p class="C16 V20">In verità, in verità vi dico che voi piangerete e farete cordoglio, e il mondo si rallegrerà. Sarete rattristati, ma la vostra tristezza sarà cambiata in gioia.</p>
<p class="C16 V21">La donna, quando partorisce, prova dolore, perché è venuta la sua ora; ma quando ha dato alla luce il bambino, non si ricorda più dell'angoscia per la gioia che sia venuta al mondo una creatura umana.</p>
<p class="C16 V22">Così anche voi siete ora nel dolore; ma io vi vedrò di nuovo e il vostro cuore si rallegrerà e nessuno vi toglierà la vostra gioia.</p>
<p class="C16 V23">In quel giorno non mi rivolgerete alcuna domanda. In verità, in verità vi dico che qualsiasi cosa domanderete al Padre nel mio nome, egli ve la darà.</p>
<p class="C16 V24">Fino ad ora non avete chiesto nulla nel mio nome; chiedete e riceverete, affinché la vostra gioia sia completa.</p>
<p class="C16 V25">«Vi ho detto queste cose in similitudini; l'ora viene che non vi parlerò più in similitudini, ma apertamente vi farò conoscere il Padre.</p>
<p class="C16 V26">In quel giorno chiederete nel mio nome; e non vi dico che io pregherò il Padre per voi;</p>
<p class="C16 V27">poiché il Padre stesso vi ama, perché mi avete amato e avete creduto che sono proceduto da Dio.</p>
<p class="C16 V28">Sono proceduto dal Padre e sono venuto nel mondo; ora lascio il mondo, e vado al Padre».</p>
<p class="C16 V29">I suoi discepoli gli dissero: «Ecco, adesso tu parli apertamente, e non usi similitudini.</p>
<p class="C16 V30">Ora sappiamo che sai ogni cosa e non hai bisogno che nessuno ti interroghi; perciò crediamo che sei proceduto da Dio».</p>
<p class="C16 V31">Gesù rispose loro: «Adesso credete?</p>
<p class="C16 V32">L'ora viene, anzi è venuta, che sarete dispersi, ciascuno per conto suo, e mi lascerete solo; ma io non sono solo, perché il Padre è con me.</p>
<p class="C16 V33">Vi ho detto queste cose, affinché abbiate pace in me. Nel mondo avrete tribolazione; ma fatevi coraggio, io ho vinto il mondo».</p>
<p class="C17 V1">Gesù disse queste cose; poi, alzati gli occhi al cielo, disse: «Padre, l'ora è venuta; glorifica tuo Figlio, affinché il Figlio glorifichi te,</p>
<p class="C17 V2">giacché gli hai dato autorità su ogni carne, perché egli dia vita eterna a tutti quelli che tu gli hai dati.</p>
<p class="C17 V3">Questa è la vita eterna: che conoscano te, il solo vero Dio, e colui che tu hai mandato, Gesù Cristo.</p>
<p class="C17 V4">Io ti ho glorificato sulla terra, avendo compiuto l'opera che tu mi hai data da fare.</p>
<p class="C17 V5">Ora, o Padre, glorificami tu presso di te della gloria che avevo presso di te prima che il mondo esistesse.</p>
<p class="C17 V6">Io ho manifestato il tuo nome agli uomini che tu mi hai dati dal mondo; erano tuoi e tu me li hai dati; ed essi hanno osservato la tua parola.</p>
<p class="C17 V7">Ora hanno conosciuto che tutte le cose che mi hai date, vengono da te;</p>
<p class="C17 V8">poiché le parole che tu mi hai date le ho date a loro; ed essi le hanno ricevute e hanno veramente conosciuto che io sono proceduto da te, e hanno creduto che tu mi hai mandato.</p>
<p class="C17 V9">Io prego per loro; non prego per il mondo, ma per quelli che tu mi hai dati, perché sono tuoi;</p>
<p class="C17 V10">e tutte le cose mie sono tue, e le cose tue sono mie; e io sono glorificato in loro.</p>
<p class="C17 V11">Io non sono più nel mondo, ma essi sono nel mondo, e io vengo a te. Padre santo, conservali nel tuo nome, quelli che tu mi hai dati, affinché siano uno, come noi.</p>
<p class="C17 V12">Mentre io ero con loro, io li conservavo nel tuo nome; quelli che tu mi hai dati, li ho anche custoditi, e nessuno di loro è perito, tranne il figlio di perdizione, affinché la Scrittura fosse adempiuta.</p>
<p class="C17 V13">Ma ora io vengo a te; e dico queste cose nel mondo, affinché abbiano compiuta in sé stessi la mia gioia.</p>
<p class="C17 V14">Io ho dato loro la tua parola; e il mondo li ha odiati, perché non sono del mondo, come io non sono del mondo.</p>
<p class="C17 V15">Non prego che tu li tolga dal mondo, ma che tu li preservi dal maligno.</p>
<p class="C17 V16">Essi non sono del mondo, come io non sono del mondo.</p>
<p class="C17 V17">Santificali nella verità: la tua parola è verità.</p>
<p class="C17 V18">Come tu hai mandato me nel mondo, anch'io ho mandato loro nel mondo.</p>
<p class="C17 V19">Per loro io santifico me stesso, affinché anch'essi siano santificati nella verità.</p>
<p class="C17 V20">Non prego soltanto per questi, ma anche per quelli che credono in me per mezzo della loro parola:</p>
<p class="C17 V21">che siano tutti uno; e come tu, o Padre, sei in me e io sono in te, anch'essi siano in noi: affinché il mondo creda che tu mi hai mandato.</p>
<p class="C17 V22">Io ho dato loro la gloria che tu hai data a me, affinché siano uno come noi siamo uno;</p>
<p class="C17 V23">io in loro e tu in me; affinché siano perfetti nell'unità, e affinché il mondo conosca che tu mi hai mandato, e che li ami come hai amato me.</p>
<p class="C17 V24">Padre, io voglio che dove sono io, siano con me anche quelli che tu mi hai dati, affinché vedano la mia gloria che tu mi hai data; poiché mi hai amato prima della fondazione del mondo.</p>
<p class="C17 V25">Padre giusto, il mondo non ti ha conosciuto, ma io ti ho conosciuto; e questi hanno conosciuto che tu mi hai mandato;</p>
<p class="C17 V26">e io ho fatto loro conoscere il tuo nome, e lo farò conoscere, affinché l'amore del quale tu mi hai amato sia in loro, e io in loro».</p>
<p class="C18 V1">Dette queste cose, Gesù uscì con i suoi discepoli e andò di là dal torrente Chedron, dov'era un giardino, nel quale entrò con i suoi discepoli.</p>
<p class="C18 V2">Giuda, che lo tradiva, conosceva anche egli quel luogo, perché Gesù si era spesso riunito là con i suoi discepoli.</p>
<p class="C18 V3">Giuda dunque, presa la coorte e le guardie mandate dai capi dei sacerdoti e dai farisei, andò là con lanterne, torce e armi.</p>
<p class="C18 V4">Ma Gesù, ben sapendo tutto quello che stava per accadergli, uscì e chiese loro: «Chi cercate?»</p>
<p class="C18 V5">Gli risposero: «Gesù il Nazareno!» Gesù disse loro: «Io sono». Giuda, che lo tradiva, era anch'egli là con loro.</p>
<p class="C18 V6">Appena Gesù ebbe detto loro: «Io sono», indietreggiarono e caddero in terra.</p>
<p class="C18 V7">Egli dunque domandò loro di nuovo: «Chi cercate?» Essi dissero: «Gesù il Nazareno».</p>
<p class="C18 V8">Gesù rispose: «Vi ho detto che sono io; se dunque cercate me, lasciate andare questi».</p>
<p class="C18 V9">E ciò affinché si adempisse la parola che egli aveva detta: «Di quelli che tu mi hai dati, non ne ho perduto nessuno».</p>
<p class="C18 V10">Allora Simon Pietro, che aveva una spada, la prese e colpì il servo del sommo sacerdote, recidendogli l'orecchio destro. Quel servo si chiamava Malco.</p>
<p class="C18 V11">Ma Gesù disse a Pietro: «Rimetti la spada nel fodero; non berrò forse il calice che il Padre mi ha dato?»</p>
<p class="C18 V12">La coorte, dunque, il tribuno e le guardie dei Giudei, presero Gesù e lo legarono,</p>
<p class="C18 V13">e lo condussero prima da Anna, perché era suocero di Caiafa, che era sommo sacerdote di quell'anno.</p>
<p class="C18 V14">Ora Caiafa era quello che aveva consigliato ai Giudei esser cosa utile che un uomo solo morisse per il popolo.</p>
<p class="C18 V15">Intanto Simon Pietro e un altro discepolo seguivano Gesù; e quel discepolo era noto al sommo sacerdote, ed entrò con Gesù nel cortile del sommo sacerdote;</p>
<p class="C18 V16">Pietro invece stava fuori, alla porta. Allora quell'altro discepolo che era noto al sommo sacerdote, uscì, parlò con la portinaia e fece entrare Pietro.</p>
<p class="C18 V17">La serva portinaia dunque disse a Pietro: «Non sei anche tu dei discepoli di quest'uomo?» Egli rispose: «Non lo sono».</p>
<p class="C18 V18">Ora i servi e le guardie avevano acceso un fuoco, perché faceva freddo, e stavano là a scaldarsi; anche Pietro stava con loro e si scaldava.</p>
<p class="C18 V19">Il sommo sacerdote dunque interrogò Gesù intorno ai suoi discepoli e alla sua dottrina.</p>
<p class="C18 V20">Gesù gli rispose: «Io ho parlato apertamente al mondo; ho sempre insegnato nelle sinagoghe e nel tempio, dove tutti i Giudei si radunano; e non ho detto nulla in segreto.</p>
<p class="C18 V21">Perché m'interroghi? Domanda a quelli che mi hanno udito, quello che ho detto loro; ecco, essi sanno le cose che ho dette».</p>
<p class="C18 V22">Ma appena ebbe detto questo, una delle guardie che gli stava vicino dette uno schiaffo a Gesù, dicendo: «Così rispondi al sommo sacerdote?»</p>
<p class="C18 V23">Gesù gli rispose: «Se ho parlato male, dimostra il male che ho detto; ma se ho parlato bene, perché mi percuoti?»</p>
<p class="C18 V24">Quindi Anna lo mandò legato a Caiafa, sommo sacerdote.</p>
<p class="C18 V25">Intanto Simon Pietro stava là a scaldarsi, e gli dissero: «Non sei anche tu uno dei suoi discepoli?» Egli lo negò e disse: «Non lo sono».</p>
<p class="C18 V26">Uno dei servi del sommo sacerdote, parente di quello a cui Pietro aveva tagliato l'orecchio, disse: «Non ti ho forse visto nel giardino con lui?»</p>
<p class="C18 V27">E Pietro da capo lo negò, e subito il gallo cantò.</p>
<p class="C18 V28">Poi, da Caiafa, condussero Gesù nel pretorio. Era mattina, ed essi non entrarono nel pretorio per non contaminarsi e poter così mangiare la Pasqua.</p>
<p class="C18 V29">Pilato dunque andò fuori verso di loro e domandò: «Quale accusa portate contro quest'uomo?»</p>
<p class="C18 V30">Essi gli risposero: «Se costui non fosse un malfattore, non te lo avremmo dato nelle mani».</p>
<p class="C18 V31">Pilato quindi disse loro: «Prendetelo voi e giudicatelo secondo la vostra legge». I Giudei gli dissero: «A noi non è lecito far morire nessuno».</p>
<p class="C18 V32">E ciò affinché si adempisse la parola che Gesù aveva detta, indicando di qual morte doveva morire.</p>
<p class="C18 V33">Pilato dunque rientrò nel pretorio; chiamò Gesù e gli disse: «Sei tu il re dei Giudei?»</p>
<p class="C18 V34">Gesù gli rispose: «Dici questo di tuo, oppure altri te l'hanno detto di me?»</p>
<p class="C18 V35">Pilato gli rispose: «Sono io forse Giudeo? La tua nazione e i capi dei sacerdoti ti hanno messo nelle mie mani; che cosa hai fatto?»</p>
<p class="C18 V36">Gesù rispose: «Il mio regno non è di questo mondo; se il mio regno fosse di questo mondo, i miei servitori combatterebbero perché io non fossi dato nelle mani dei Giudei; ma ora il mio regno non è di qui».</p>
<p class="C18 V37">Allora Pilato gli disse: «Ma dunque, sei tu re?» Gesù rispose: «Tu lo dici; sono re; io sono nato per questo, e per questo sono venuto nel mondo: per testimoniare della verità. Chiunque è dalla verità ascolta la mia voce».</p>
<p class="C18 V38">Pilato gli disse: «Che cos'è verità?» E detto questo, uscì di nuovo verso i Giudei e disse loro: «Io non trovo colpa in lui.</p>
<p class="C18 V39">Ma voi avete l'usanza che io vi liberi uno per la Pasqua; volete dunque che vi liberi il re dei Giudei?»</p>
<p class="C18 V40">Allora gridarono di nuovo: «Non costui, ma Barabba!» Ora, Barabba era un ladrone.</p>
<p class="C19 V1">Allora Pilato prese Gesù e lo fece flagellare.</p>
<p class="C19 V2">I soldati, intrecciata una corona di spine, gliela posero sul capo, e gli misero addosso un manto di porpora; e s'accostavano a lui e dicevano:</p>
<p class="C19 V3">«Salve, re dei Giudei!» E lo schiaffeggiavano.</p>
<p class="C19 V4">Pilato uscì di nuovo, e disse loro: «Ecco, ve lo conduco fuori, affinché sappiate che non trovo in lui nessuna colpa».</p>
<p class="C19 V5">Gesù dunque uscì, portando la corona di spine e il manto di porpora. Pilato disse loro: «Ecco l'uomo!»</p>
<p class="C19 V6">Come dunque i capi dei sacerdoti e le guardie lo ebbero visto, gridarono: «Crocifiggilo, crocifiggilo!» Pilato disse loro: «Prendetelo voi e crocifiggetelo; perché io non trovo in lui alcuna colpa».</p>
<p class="C19 V7">I Giudei gli risposero: «Noi abbiamo una legge, e secondo questa legge egli deve morire, perché si è fatto Figlio di Dio».</p>
<p class="C19 V8">Quando Pilato udì questa parola, ebbe ancor più paura;</p>
<p class="C19 V9">e, rientrato nel pretorio, disse a Gesù: «Di dove sei tu?» Ma Gesù non gli rispose.</p>
<p class="C19 V10">Allora Pilato gli disse: «Non mi parli? Non sai che ho il potere di liberarti e il potere di crocifiggerti?»</p>
<p class="C19 V11">Gesù gli rispose: «Tu non avresti alcun'autorità su di me, se ciò non ti fosse stato dato dall'alto; perciò chi mi ha dato nelle tue mani, ha maggior colpa».</p>
<p class="C19 V12">Da quel momento Pilato cercava di liberarlo; ma i Giudei gridavano, dicendo: «Se liberi costui, non sei amico di Cesare. Chiunque si fa re, si oppone a Cesare».</p>
<p class="C19 V13">Pilato dunque, udite queste parole, condusse fuori Gesù, e si mise a sedere in tribunale nel luogo detto Lastrico, e in ebraico Gabbatà.</p>
<p class="C19 V14">Era la preparazione della Pasqua, ed era l'ora sesta. Egli disse ai Giudei: «Ecco il vostro re!»</p>
<p class="C19 V15">Allora essi gridarono: «Toglilo, toglilo di mezzo, crocifiggilo!» Pilato disse loro: «Crocifiggerò il vostro re?» I capi dei sacerdoti risposero: «Noi non abbiamo altro re che Cesare».</p>
<p class="C19 V16">Allora lo consegnò loro perché fosse crocifisso.</p>
<p class="C19 V17">Presero dunque Gesù; ed egli, portando la sua croce, giunse al luogo detto del Teschio, che in ebraico si chiama Golgota,</p>
<p class="C19 V18">dove lo crocifissero, assieme ad altri due, uno di qua, l'altro di là, e Gesù nel mezzo.</p>
<p class="C19 V19">Pilato fece pure un'iscrizione e la pose sulla croce. V'era scritto: GESUIL NAZARENO, IL RE DEI GIUDEI.</p>
<p class="C19 V20">Molti Giudei lessero questa iscrizione, perché il luogo dove Gesù fu crocifisso era vicino alla città; e l'iscrizione era in ebraico, in latino e in greco.</p>
<p class="C19 V21"> Perciò i capi dei sacerdoti dei Giudei dicevano a Pilato: «Non lasciare scritto: "Il re dei Giudei"; ma che egli ha detto: "Io sono il re dei Giudei"».</p>
<p class="C19 V22">Pilato rispose: «Quello che ho scritto, ho scritto».</p>
<p class="C19 V23">I soldati dunque, quando ebbero crocifisso Gesù, presero le sue vesti e ne fecero quattro parti, una parte per ciascun soldato. Presero anche la tunica, che era senza cuciture, tessuta per intero dall'alto in basso.</p>
<p class="C19 V24">Dissero dunque tra di loro: «Non stracciamola, ma tiriamo a sorte a chi tocchi»; affinché si adempisse la Scrittura che dice: «Hanno spartito fra loro le mie vesti, e hanno tirato a sorte la mia tunica». Questo fecero dunque i soldati.</p>
<p class="C19 V25">Presso la croce di Gesù stavano sua madre e la sorella di sua madre, Maria di Cleopa, e Maria Maddalena.</p>
<p class="C19 V26">Gesù dunque, vedendo sua madre e presso di lei il discepolo che egli amava, disse a sua madre: «Donna, ecco tuo figlio!»</p>
<p class="C19 V27">Poi disse al discepolo: «Ecco tua madre!» E da quel momento, il discepolo la prese in casa sua.</p>
<p class="C19 V28">Dopo questo, Gesù, sapendo che ogni cosa era già compiuta, affinché si adempisse la Scrittura, disse: «Ho sete».</p>
<p class="C19 V29">C'era lì un vaso pieno d'aceto; posta dunque una spugna, imbevuta d'aceto, in cima a un ramo d'issopo, l'accostarono alla sua bocca.</p>
<p class="C19 V30">Quando Gesù ebbe preso l'aceto, disse: «È compiuto!» E, chinato il capo, rese lo spirito.</p>
<p class="C19 V31">Allora i Giudei, perché i corpi non rimanessero sulla croce durante il sabato (poiché era la Preparazione e quel sabato era un gran giorno), chiesero a Pilato che fossero loro spezzate le gambe, e fossero portati via.</p>
<p class="C19 V32">I soldati dunque vennero e spezzarono le gambe al primo, e poi anche all'altro che era crocifisso con lui;</p>
<p class="C19 V33">ma giunti a Gesù, lo videro già morto, e non gli spezzarono le gambe,</p>
<p class="C19 V34">ma uno dei soldati gli forò il costato con una lancia, e subito ne uscì sangue e acqua.</p>
<p class="C19 V35">Colui che lo ha visto, ne ha reso testimonianza, e la sua testimonianza è vera; ed egli sa che dice il vero, affinché anche voi crediate.</p>
<p class="C19 V36">Poiché questo è avvenuto affinché si adempisse la Scrittura: «Nessun osso di lui sarà spezzato».</p>
<p class="C19 V37">E un'altra Scrittura dice: «Volgeranno lo sguardo a colui che hanno trafitto».</p>
<p class="C19 V38">Dopo queste cose, Giuseppe d'Arimatea, che era discepolo di Gesù, ma in segreto per timore dei Giudei, chiese a Pilato di poter prendere il corpo di Gesù, e Pilato glielo permise. Egli dunque venne e prese il corpo di Gesù.</p>
<p class="C19 V39">Nicodemo, che in precedenza era andato da Gesù di notte, venne anch'egli, portando una mistura di mirra e d'aloè di circa cento libbre.</p>
<p class="C19 V40">Essi dunque presero il corpo di Gesù e lo avvolsero in fasce con gli aromi, secondo il modo di seppellire in uso presso i Giudei.</p>
<p class="C19 V41">Nel luogo dov'egli era stato crocifisso c'era un giardino, e in quel giardino un sepolcro nuovo, dove nessuno era ancora stato deposto.</p>
<p class="C19 V42">Là dunque deposero Gesù, a motivo della Preparazione dei Giudei, perché il sepolcro era vicino.</p>
<p class="C20 V1">Il primo giorno della settimana, la mattina presto, mentre era ancora buio, Maria Maddalena andò al sepolcro e vide la pietra tolta dal sepolcro.</p>
<p class="C20 V2">Allora corse verso Simon Pietro e l'altro discepolo che Gesù amava e disse loro: «Hanno tolto il Signore dal sepolcro e non sappiamo dove l'abbiano messo».</p>
<p class="C20 V3">Pietro e l'altro discepolo uscirono dunque e si avviarono al sepolcro.</p>
<p class="C20 V4">I due correvano assieme, ma l'altro discepolo corse più veloce di Pietro e giunse primo al sepolcro;</p>
<p class="C20 V5">e, chinatosi, vide le fasce per terra, ma non entrò.</p>
<p class="C20 V6">Giunse intanto anche Simon Pietro che lo seguiva ed entrò nel sepolcro, e vide le fasce per terra,</p>
<p class="C20 V7">e il sudario che era stato sul capo di Gesù, non per terra con le fasce, ma piegato in un luogo a parte.</p>
<p class="C20 V8">Allora entrò anche l'altro discepolo che era giunto per primo al sepolcro, e vide, e credette.</p>
<p class="C20 V9">Perché non avevano ancora capito la Scrittura, secondo la quale egli doveva risuscitare dai morti.</p>
<p class="C20 V10">I discepoli dunque se ne tornarono a casa.</p>
<p class="C20 V11">Maria, invece, se ne stava fuori vicino al sepolcro a piangere. Mentre piangeva, si chinò a guardare dentro il sepolcro,</p>
<p class="C20 V12">ed ecco, vide due angeli, vestiti di bianco, seduti uno a capo e l'altro ai piedi, lì dov'era stato il corpo di Gesù.</p>
<p class="C20 V13">Ed essi le dissero: «Donna, perché piangi?» Ella rispose loro: «Perché hanno tolto il mio Signore e non so dove l'abbiano deposto».</p>
<p class="C20 V14">Detto questo, si voltò indietro e vide Gesù in piedi; ma non sapeva che fosse Gesù.</p>
<p class="C20 V15">Gesù le disse: «Donna, perché piangi? Chi cerchi?» Ella, pensando che fosse l'ortolano, gli disse: «Signore, se tu l'hai portato via, dimmi dove l'hai deposto, e io lo prenderò».</p>
<p class="C20 V16">Gesù le disse: «Maria!» Ella, voltatasi, gli disse in ebraico: «Rabbunì!» che vuol dire: «Maestro!»</p>
<p class="C20 V17">Gesù le disse: «Non trattenermi, perché non sono ancora salito al Padre; ma va' dai miei fratelli, e di' loro: "Io salgo al Padre mio e Padre vostro, al Dio mio e Dio vostro"».</p>
<p class="C20 V18">Maria Maddalena andò ad annunciare ai discepoli che aveva visto il Signore, e che egli le aveva detto queste cose.</p>
<p class="C20 V19">La sera di quello stesso giorno, che era il primo della settimana, mentre erano chiuse le porte del luogo dove si trovavano i discepoli per timore dei Giudei, Gesù venne e si presentò in mezzo a loro, e disse: «Pace a voi!»</p>
<p class="C20 V20">E, detto questo, mostrò loro le mani e il costato. I discepoli dunque, veduto il Signore, si rallegrarono.</p>
<p class="C20 V21">Allora Gesù disse loro di nuovo: «Pace a voi! Come il Padre mi ha mandato, anch'io mando voi».</p>
<p class="C20 V22">Detto questo, soffiò su di loro e disse: «Ricevete lo Spirito Santo.</p>
<p class="C20 V23">A chi perdonerete i peccati, saranno perdonati; a chi li riterrete, saranno ritenuti».</p>
<p class="C20 V24">Or Tommaso, detto Didimo, uno dei dodici, non era con loro quando venne Gesù.</p>
<p class="C20 V25">Gli altri discepoli dunque gli dissero: «Abbiamo visto il Signore!» Ma egli disse loro: «Se non vedo nelle sue mani il segno dei chiodi, e se non metto il mio dito nel segno dei chiodi, e se non metto la mia mano nel suo costato, io non crederò».</p>
<p class="C20 V26">Otto giorni dopo, i suoi discepoli erano di nuovo in casa, e Tommaso era con loro. Gesù venne a porte chiuse, e si presentò in mezzo a loro, e disse: «Pace a voi!»</p>
<p class="C20 V27">Poi disse a Tommaso: «Porgi qua il dito e vedi le mie mani; porgi la mano e mettila nel mio costato; e non essere incredulo, ma credente».</p>
<p class="C20 V28">Tommaso gli rispose: «Signor mio e Dio mio!»</p>
<p class="C20 V29">Gesù gli disse: «Perché mi hai visto, tu hai creduto; beati quelli che non hanno visto e hanno creduto!»</p>
<p class="C20 V30">Or Gesù fece in presenza dei discepoli molti altri segni miracolosi, che non sono scritti in questo libro;</p>
<p class="C20 V31">ma questi sono stati scritti, affinché crediate che Gesù è il Cristo, il Figlio di Dio, e, affinché, credendo, abbiate vita nel suo nome.</p>
<p class="C21 V1">Dopo queste cose, Gesù si manifestò di nuovo ai discepoli presso il mar di Tiberiade; e si manifestò in questa maniera.</p>
<p class="C21 V2">Simon Pietro, Tommaso detto Didimo, Natanaele di Cana di Galilea, i figli di Zebedeo e due altri dei suoi discepoli erano insieme.</p>
<p class="C21 V3">Simon Pietro disse loro: «Vado a pescare». Essi gli dissero: «Veniamo anche noi con te». Uscirono e salirono sulla barca; e quella notte non presero nulla.</p>
<p class="C21 V4">Quando già era mattina, Gesù si presentò sulla riva; i discepoli però non sapevano che era Gesù.</p>
<p class="C21 V5">Allora Gesù disse loro: «Figlioli, avete del pesce?» Gli risposero: «No».</p>
<p class="C21 V6">Ed egli disse loro: «Gettate la rete dal lato destro della barca e ne troverete». Essi dunque la gettarono, e non potevano più tirarla su per il gran numero di pesci.</p>
<p class="C21 V7">Allora il discepolo che Gesù amava disse a Pietro: «È il Signore!» Simon Pietro, udito che era il Signore, si cinse la veste, perché era nudo, e si gettò in mare.</p>
<p class="C21 V8">Ma gli altri discepoli vennero con la barca, perché non erano molto distanti da terra (circa duecento cubiti), trascinando la rete con i pesci.</p>
<p class="C21 V9">Appena scesero a terra, videro là della brace e del pesce messovi su, e del pane.</p>
<p class="C21 V10">Gesù disse loro: «Portate qua dei pesci che avete preso ora».</p>
<p class="C21 V11">Simon Pietro allora salì sulla barca e tirò a terra la rete piena di centocinquantatré grossi pesci; e benché ce ne fossero tanti, la rete non si strappò.</p>
<p class="C21 V12">Gesù disse loro: «Venite a far colazione». E nessuno dei discepoli osava chiedergli: «Chi sei?» Sapendo che era il Signore.</p>
<p class="C21 V13">Gesù venne, prese il pane e lo diede loro; e così anche il pesce.</p>
<p class="C21 V14">Questa era già la terza volta che Gesù si manifestava ai suoi discepoli, dopo esser risuscitato dai morti.</p>
<p class="C21 V15">Quand'ebbero fatto colazione, Gesù disse a Simon Pietro: «Simone di Giovanni, mi ami più di questi?» Egli rispose: «Sì, Signore, tu sai che ti voglio bene». Gesù gli disse: «Pasci i miei agnelli».</p>
<p class="C21 V16">Gli disse di nuovo, una seconda volta: «Simone di Giovanni, mi ami?» Egli rispose: «Sì, Signore; tu sai che ti voglio bene». Gesù gli disse: «Pastura le mie pecore».</p>
<p class="C21 V17">Gli disse la terza volta: «Simone di Giovanni, mi vuoi bene?» Pietro fu rattristato che egli avesse detto la terza volta: «Mi vuoi bene?» E gli rispose: «Signore, tu sai ogni cosa; tu conosci che ti voglio bene». Gesù gli disse: «Pasci le mie pecore.</p>
<p class="C21 V18">In verità, in verità ti dico che quand'eri più giovane, ti cingevi da solo e andavi dove volevi; ma quando sarai vecchio, stenderai le tue mani e un altro ti cingerà e ti condurrà dove non vorresti».</p>
<p class="C21 V19">Disse questo per indicare con quale morte avrebbe glorificato Dio. E, dopo aver parlato così, gli disse: «Seguimi».</p>
<p class="C21 V20">Pietro, voltatosi, vide venirgli dietro il discepolo che Gesù amava; quello stesso che durante la cena stava inclinato sul seno di Gesù e aveva detto: «Signore, chi è che ti tradisce?»</p>
<p class="C21 V21">Pietro dunque, vedutolo, disse a Gesù: «Signore, e di lui che sarà?»</p>
<p class="C21 V22">Gesù gli rispose: «Se voglio che rimanga finché io venga, che t'importa? Tu, seguimi».</p>
<p class="C21 V23">Per questo motivo si sparse tra i fratelli la voce che quel discepolo non sarebbe morto; Gesù però non gli aveva detto che non sarebbe morto, ma: «Se voglio che rimanga finché io venga, che t'importa?»</p>
<p class="C21 V24">Questo è il discepolo che rende testimonianza di queste cose, e che ha scritto queste cose; e noi sappiamo che la sua testimonianza è vera.</p>
<p class="C21 V25">Or vi sono ancora molte altre cose che Gesù ha fatte; se si scrivessero a una a una, penso che il mondo stesso non potrebbe contenere i libri che se ne scriverebbero.</p>
</div>
</div>
<div class="edizione LECTIO">
<div class="libro Gv">
<p class="CCAPITOLO VVERSO">TESTO</p>
<p class="C1 V1">^{1} **In principio era il Verbo, e il Verbo era presso Dio e il Verbo era Dio.** / Siamo nell’eternità. È eternità perché senza inizio e senza fine. Il Padre celeste decide di creare l’universo visibile e invisibile. Il Dio Onnipotente, il Dio Signore, il Dio che vuole creare, è mistero di unità e di trinità da sempre e per sempre. La natura divina è una, una sola. Le Persone Divine Eterne sono tre: il Padre e il Figlio e lo Spirito Santo. Il Padre decide la creazione, la decide nello Spirito Santo, la realizza per mezzo del suo Figlio Unigenito. Il Figlio, che è il Verbo, è voluto dal Padre unico operatore della sua creazione. C’è il Padre, il Padre decide nello Spirito Santo. Nello Spirito Santo, il Padre chiede al suo Verbo che proceda all’opera della creazione. In principio, prima di ogni cosa, prima di chiamare ogni essere alla luce da nulla, era il Verbo. Dove era il Verbo? Il Verbo era presso Dio. Era sempre rivolto verso di Lui. Era sempre in ascolto della sua voce. Chi era il Verbo rivolto verso Dio, che era presso Dio? Il Verbo era Dio. Qual è la relazione tra il Verbo e Dio? Il Verbo è Dio. Dio è Dio. Il Verbo è Dio. Dio è il Padre. Il Verbo è il Figlio. La relazione eterna è di paternità e figliolanza. Perché il Verbo è in principio? Perché ancora nessuna cosa esiste. Esiste Dio nel suo mistero eterno di unità e trinità. Unità nella natura divina, trinità nelle persone divine. Poi per opera del Figlio viene tutta la creazione, l’universo.</p>
<p class="C1 V2">^{2} **Egli era, in principio, presso Dio:** / Altra verità che va bene affermata. Mai in Dio vi è stato un momento dell’eternità in cui esisteva solo il Padre, senza il Figlio e senza lo Spirito Santo. L’eternità è del Padre e del Figlio e dello Spirito Santo. Dio esiste da sempre e per sempre. Da sempre esiste nel suo mistero di Padre e di Figlio e di Spirito Santo. Ecco perché è detto che il Verbo era, in principio, presso Dio. Il Figlio da sempre è Figlio e da sempre rivolto verso il Padre. Il Figlio vive per ascoltare il Padre, nello Spirito Santo. Vive di ascolto eterno. Vive per esaudire ogni desiderio e volontà del Padre. Il Padre, nello Spirito Santo, ha stabilito di fare ogni cosa per il Figlio, con il Figlio, nel Figlio. Pensare una antropologia senza Cristo è impossibile. Ma anche pensare ad una protologia senza Cristo è impossibile. Immaginare una cosmologia senza Cristo è impossibile. Qualsiasi cosa è vera se pone in principio Cristo Gesù.</p>
<p class="C1 V3">^{3} **Tutto è stato fatto per mezzo di lui e senza di lui nulla è stato fatto di ciò che esiste.** / In principio, quando Dio creò il cielo e la terra, tutto ha voluto che fosse fatto per mezzo del Verbo. Senza il Verbo nulla è stato fatto di ciò che esiste. Se tutto è stato fatto per mezzo del Verbo, tutto appartiene al Verbo. Appartiene al Verbo come sua proprietà. Tutto l’universo, visibile e invisibile, materiale e spirituale, mortale o immortale, lontano o vicino, tutto appartiene al Verbo. Ma anche ogni cosa il Verbo l’ha creata per un fine. La natura materiale rispetta questo fine perché scritto dal Verbo nel suo essere. La natura spirituale, Angeli e uomini, deve rispettare il fine per volontà. Il fine da vivere è scritto nella natura, ma anche rivelato dal Verbo con la Parola. Cosa è la Scrittura Santa? La Parola del Verbo, detta nello Spirito Santo, attestata come purissima verità della storia, data agli uomini per la realizzazione del loro fine. Non si ascolta la Parola? Si raggiungono fini di morte eterna. Il fine voluto dal Verbo non è per un uomo o una parte di uomini. Il fine è per tutta l’umanità. La Parola è per tutta l’umanità. Non si dona la Parola agli uomini, li si condanna a fini di morte e non di vita, di male e non di bene.</p>
<p class="C1 V4">^{4} **In lui era la vita e la vita era la luce degli uomini;** / Nel Verbo è la vita. Nel Verbo è la vita del Padre. Il Padre ha dato al Verbo tutta la sua vita. Essendo Lui la vita, Lui l’ha comunicata per creazione ad ogni essere da Lui fatto. La vita è stata partecipata attraverso molteplici forme. Ogni essere esistente ha ricevuto una sua particolare vita. La vita degli Angeli, la vita degli uomini, la vita degli animali, la vita delle piante, la vita dei minerali, la vita della luce, la vita inanimata, non sono la stessa vita. Ma tutto è partecipazione della sua vita, partecipazione per creazione e non per generazione. La vita del Verbo, la vita che è il Verbo è la luce degli uomini. Chi vuole essere nella luce deve rimanere nella vita ricevuta dal Verbo. Se non si rimane nella vita data dal Verbo si precipita nelle tenebre, che sono datrici di ogni morte. Morte fisica, morte spirituale, morte morale, morte sociale, morte eterna. Poiché la vita è il Verbo, chi vuole la vita deve obbedire al Verbo. </p>
<p class="C1 V5">^{5} **la luce splende nelle tenebre e le tenebre non l’hanno vinta.** / Il Verbo è la luce degli uomini, nessun altro. Solo attraverso il Verbo il Padre ha fatto tutto ciò che esiste. Il Verbo è la vita. Il Verbo è la Luce. La luce splende nelle tenebre. Qui siamo dopo la caduta di Angeli e uomini. Il Verbo, Luce Eterna dell’universo, sempre splende nella sua creazione, sempre illumina le tenebre. Non è in potere delle tenebre vincere la luce, sconfiggerla. Perché non è in potere delle tenebre vincere la Luce Eterna? Perché le tenebre sono il frutto delle azioni degli angeli ribelli, Lucifero e quanti lo hanno seguito nella sua ribellione. Sono il frutto delle azioni degli uomini, che si sono separati dalla Luce Eterna, sottraendo la loro obbedienza ad Essa. Il Verbo è Increato, è Dio, è Colui per mezzo del quale tutte le cose sono state fatte, compresi Angeli e uomini. Mai potrà la creatura vincere il suo Creatore e di conseguenza mai le tenebre vincere la Luce che è Immortale ed Eterna. L’uomo può combattere il Verbo Eterno, la Luce Eterna, la Vita Eterna, ma non può vincerla. Più la combatte e più si inoltra per sentieri sempre più fitti. Alla fine sono le tenebre che vinceranno l’uomo e lo condurranno nella morte eterna. Alla fine saranno le tenebre a sconfiggere l’uomo, perché lo condurranno a soffocare la verità nell’ingiustizia, giungendo fino all’adorazione delle tenebre dichiarandole vera luce. È sconfitta attestata dalla storia e dall’eternità. </p>
<p class="C1 V6">^{6} **Venne un uomo mandato da Dio: il suo nome era Giovanni.** / Il Prologo prima contempla il Verbo nella sua Eternità. Poi illumina la sua relazione con la creazione visibile e invisibile. Infine rivela che la sua Luce è invincibile. Nessun uomo la può vincere. L’uomo muore, la Luce rimane. Ora scendiamo nella storia. Si tratta di una storia a servizio del Verbo. Questa storia ha anch’essa la sua origine in Dio. “Venne un uomo mandato da Dio: il suo nome era Giovanni”. Giovanni è il figlio di Zaccaria ed Elisabetta. La storia è fatta di persone reali, che vivono in un luogo, in un tempo determinati. Che hanno una loro storia particolare. È una storia di bene o anche di male. Di Giovanni si dice che la sua storia è stata voluta da Dio.</p>
<p class="C1 V7">^{7} **Egli venne come testimone per dare testimonianza alla luce, perché tutti credessero per mezzo di lui.** / Perché Dio manda Giovanni nella nostra storia? Egli venne come testimone per dare testimonianza alla luce, perché tutti credessero per mezzo di lui. La luce è il Verbo di Dio che viene. Viene il Verbo, viene Dio, si deve credere in Lui. Giovanni viene per attestare, manifestare che il Verbo è nella storia, in forma visibile, corporea. Viene anche per preparare i cuori a credere nel Verbo presente nella storia, che è in mezzo agli uomini rivestito anche lui di umanità. Giovanni non viene da se stesso. Viene da Dio. Se viene da Dio, viene solo per fare ciò che Dio gli ha comandato. Sempre chi è inviato da Dio deve rigorosamente attenersi ad ogni comando a Lui dato dal suo Signore e Dio.</p>
<p class="C1 V8">^{8} **Non era lui la luce, ma doveva dare testimonianza alla luce.** / Giovanni non è la luce. Solo Dio è Luce eterna. Solo il Verbo è Luce eterna. È Luce eterna per generazione dalla Luce eterna. Dio da Dio, Luce da Luce, Dio vero da Dio vero. Generato, non creato, della stessa sostanza del Padre. Giovanni nella sua persona non è luce, ma carne. È luce se gli viene data come dono, dal Verbo nello Spirito Santo. L’uomo è luce per partecipazione, per dono, per elargizione. Partecipa della luce, ma non è luce. Neanche è sorgente di luce. La sorgente eterna è il Padre. Per la creazione sorgente eterna è il Verbo. Per partecipazione dalla sorgente eterna, per dono, luce parziale è ogni uomo che si è lasciato illuminare dalla luce Eterna. La luce degli uomini è sempre luce partecipata, mai luce sorgente. È sorgente come è la luce della luna per rispetto al sole. Può essere più grande o più piccola o addirittura sparire. Tutto è dalla nostra relazione con il Verbo. Giovanni viene per rendere testimonianza alla luce. Come potrà fare questo? Lo potrà fare perché colmo di Spirito Santo fin dal grembo della madre e perché lui cresceva nello Spirito Santo, lascandosi illuminare da Lui.</p>
<p class="C1 V9">^{9} **Veniva nel mondo la luce vera, quella che illumina ogni uomo.** / La luce vera, il Verbo di Dio, il Verbo Dio, è stato sempre nel mondo come sua vera luce. Se il Verbo non fosse stato nel mondo, non avesse manifestato senza alcuna interruzione la sua luce, tutti i cuori sarebbero stati nelle tenebre. Invece la sua luce è sempre brillata e molti cuori sono stati illuminati e riscaldati dalla sua luce. Ora però dona un cambiamento sostanziale alla sua presenza. Non viene più come sola e purissima Luce Eterna che illumina dall’alto. Viene come Luce nella carne, viene come Luce che si fa carne. È una modalità sostanzialmente diversa. Rimane però la verità di origine. Come il Verbo ha creato ogni uomo, crea ogni uomo, così ha illuminato, illumina ogni uomo. Il Verbo non viene per illuminare qualche uomo, alcuni uomini. Viene per illuminare ogni uomo. Ogni uomo per natura è suo, per creazione è suo. Deve divenire suo anche per illuminazione. Per questo deve lasciarsi illuminare.</p>
<p class="C1 V10">^{10} **Era nel mondo e il mondo è stato fatto per mezzo di lui; eppure il mondo non lo ha riconosciuto.** / Ora ritorniamo nel mistero della creazione. Il Verbo era nel mondo prima della sua venuta nella carne. Era prima della creazione. Era nella sua creazione come luce e come vita. Il mondo è stato fatto per mezzo di Lui. Il mondo riconosce il suo Autore, il suo Creatore, il suo Signore? La risposta è no. Eppure il mondo non lo ha riconosciuto. Perché non lo ha riconosciuto? Perché la luce si conosce per natura e per volontà. Non solo per natura. La natura sente che le manca la luce vera. Poi è la volontà che deve volere attingere la luce per divenire vita nella luce e luce di vita. Se la volontà non vuole, la luce splende nelle tenebre, ma le tenebre la rifiutano. Tutto è dalla volontà dell’uomo. La tentazione in questo consiste: nell’orientare la volontà a dirigere i passi dell’uomo verso le tenebre, la morte, invece che verso la vita, la luce. La volontà è natura dell’uomo. L’uomo è volontà.</p>
<p class="C1 V11">^{11} **Venne fra i suoi, e i suoi non lo hanno accolto.** / I suoi sono i figli di Abramo. La carne assunta dal Verbo è carne di Abramo. La carne di Abramo è carne di Adamo. La carne di Adamo è stata creata da Dio per mezzo del Verbo. Anche la carne del Verbo è creazione del Verbo. È creazione del Verbo per opera dello Spirito Santo. Il Verbo viene tra i suoi sia come Verbo eterno e sia come Verbo nella carne, ma non è stato accolto. Questa non accoglienza ci rivela quanto è potente la forza delle tenebre. La storia dei figli di Abramo attesta proprio questa impossibilità di natura ad accogliere il Verbo della vita. Il Padre, vedendo questo, promette una nuova alleanza, che è vera nuova creazione, nel cambiamento del cuore dell’uomo.</p>
<p class="C1 V12">^{12} **A quanti però lo hanno accolto ha dato potere di diventare figli di Dio: a quelli che credono nel suo nome,** / Vengono ora manifestati i frutti della venuta del Verbo nella carne. A quanti però lo hanno accolto ha dato il potere di diventare figli di Dio: a quelli che credono nel suo nome. Il nome sappiamo che è Gesù il Nazareno. Nessun altro nome è stato dato agli uomini nel quale è stabilito che possano essere salvati. Solo nel nome di Gesù il Nazareno è la salvezza. Gesù il Nazareno è il Verbo eterno del Padre, che viene, è venuto nella carne. Si diviene figli di Dio, accogliendo la Parola del Verbo Incarnato, lasciandosi battezzare e nascendo come nuove creature da acqua e da Spirito Santo. Si diviene figli per incorporazione nel Figlio Unigenito del Padre. Non solo si diviene figli, si è anche resi partecipi della divina natura. Come veri figli si riceve in eredità il regno dei cieli, a condizione che si rimanga figli, vivendo secondo la Parola lasciata a noi dal Figlio, la sola Parola di vita eterna.</p>
<p class="C1 V13">^{13} **i quali, non da sangue né da volere di carne né da volere di uomo, ma da Dio sono stati generati.** / Vi è un cambiamento sostanziale tra l’Antica Alleanza e la Nuova. Nell’Antica Alleanza, si diveniva popolo di Dio per generazione secondo la carne e per il rito della circoncisione che si pratica otto giorno dopo la nascita. Nella Nuova Alleanza non si entra per generazione secondo la carne, ma per generazione da Dio, e questa generazione avviene nelle acque del Battesimo per opera dello Spirito Santo. Questa generazione è di essenza. Non è un rito il Battesimo, ma un Sacramento. È il Sacramento della generazione di un uomo a figlio di Dio. Sono contro la verità del Vangelo, la verità di Cristo, la verità dello Spirito Santo quanti negano il Battesimo. Sono contro l’umanità quanti attestano che tra battezzati e non battezzati non vi sia alcuna differenza. Un figlio secondo la carne e un figlio secondo lo Spirito mai potranno essere la stessa cosa. La carne produce secondo la carne. Mai la carne potrà produrre secondo lo Spirito. Mentre chi è nato dallo Spirito come vero figlio di Dio potrà anche vivere da vero figlio di Dio. Oggi è il cristiano il più grande nemico del Vangelo, di Cristo Gesù, dell’uomo. Oggi si vive di un cristianesimo senza Vangelo, senza la Verità e senza la Luce che è Cristo Gesù. Per questo cristianesimo privo della verità eterna e della luce eterna, nessuna distinzione e separazione c’è tra la luce vera e le tenebre. </p>
<p class="C1 V14">^{14} **E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità.** / In questa semplicissima frase, “E il Verbo si fece carne e venne ad abitare in mezzo a noi”, è il capovolgimento dell’eternità e del tempo, del presente e del futuro, del prima del tempo, del durante il tempo, del dopo il tempo. Il Verbo, il Dio che è il Verbo, si fa carne, si fa uomo, vero uomo. Il vero Dio diviene vero uomo, vera carne. Non lascia ciò che è. Assume ciò che non è. Non perde ciò che è. Diviene ciò che non è. È Dio e si fa vero uomo. Il vero Dio si fa vero uomo e viene ad abitare in mezzo a noi come vero Dio nella vera carne. La vera carne, cioè l’umanità completa, è del vero Dio. Il vero Dio vive nel vero uomo, il vero uomo vive nel vero Dio. Mistero irreversibile. Il vero Dio vive nel vero uomo e il vero uomo vive nel vero Dio secondo la Legge dell’Unione Ipostatica. Essa è regolata da quattro avverbi: in duabus naturis inconfuse, immutabiliter, indivise, inseparabiliter. Non c’è confusione di una natura nell’altra natura. La divina natura rimane in eterno immutabile e così la natura umana. Ma sono anche indivisibili e inseparabili. È la Persona Eterna del verbo che vive nelle sue nature. Ora finalmente viene detto chi è il Verbo: e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità. Il Verbo è il Figlio Unigenito del Padre. È il Figlio generato dal Padre. Subito viene messo fuori discussione il Dio unico, di cui moltissimi cristiani si fanno paladini. Dio è mistero di unità e di trinità. È mistero di Paternità e di Figliolanza. È Mistero di Spirito Santo. È mistero di generazione eterna. Il Dio vivo e vero è uno nella natura, trino nelle Persone. Negare il mistero trinitario è fare del Figlio e dello Spirito Santo una idea, una modalità di essere di Dio, al massimo una virtù. Viene negata la personalità al Figlio e allo Spirito. La fede che nasce dal Vangelo è questa, non un’altra. Chi possiede un’altra fede deve dichiarare, per obbligo di giustizia, la sua abiura dal Vangelo, dalla Tradizione, dal Magistero. Deve dichiarare che Lui è dal suo pensiero. Qual è la gloria del Verbo? Quella di essere il solo Figlio generato da Padre. Questa generazione è differente da ogni altra generazione. È una generazione senza inizio e senza fine. È una generazione senza separazione di natura. Nella generazione umana, la natura è dalla natura, ma si nasce con natura individuale. Persona e natura sono natura e persona diverse dalla natura e dalla persona dei genitori. Il Verbo è persona distinta, la natura è una. Padre, Figlio e Spirito Santo sussistono nell’unica natura divina. Persone distinte. La natura è la stessa. Questa verità è essenza del Dio Signore, Creatore, Redentore, Salvatore dell’uomo. Perché il Verbo si fa carne? Per dare ad ogni uomo la pienezza della sua grazia e della sua verità. Come il Padre lo ha costituito Mediatore unico nella creazione, così lo ha costituito Mediatore unico nella rivelazione, ma anche nel dono della grazia e della verità. Se l’uomo, ogni uomo, vuole ritornare nella sua verità di origine, deve necessariamente lasciarsi avvolgere, per la fede, dalla grazia di Cristo. Nella grazia di Cristo troverà la sua verità antica. Anzi ne troverà una più grande.</p>
<p class="C1 V15">^{15} **Giovanni gli dà testimonianza e proclama: «Era di lui che io dissi: Colui che viene dopo di me è avanti a me, perché era prima di me».** / Viene ora riportata la testimonianza di Giovanni il Battista su Gesù: “Era di lui che io dissi: Colui che viene dopo di me è avanti a me, perché era prima di me”. Il prima non è temporale. Il prima è eterno. Giovanni viene nel tempo. Giovanni ha iniziato a esistere. Il Verbo è eterno. Esiste nell’eternità, dall’eternità per l’eternità. Il Verbo non ha mai iniziato. Ha iniziato a esistere come vero uomo, e come vero uomo è dopo Giovanni il Battista. Come Verbo Gesù è dall’eternità. È anche il Creatore di Giovanni. È il suo Dio. Così come è il Creatore e il Dio di Adamo, Abramo, Mosè, Davide, ogni altro uomo che viene alla luce. Questa verità è essenza del Verbo. Ogni uomo, chiunque esso sia, a qualsiasi popolo appartenga, per creazione è dal Verbo eterno. Non solo è dal Verbo eterno. È stato fatto per il Verbo e in vista del Verbo. Gli appartiene per natura. Deve appartenergli per salvezza.</p>
<p class="C1 V16">^{16} **Dalla sua pienezza noi tutti abbiamo ricevuto: grazia su grazia.** / Il Verbo che si fa carne, è pieno di grazia e di verità. Come da Lui si riceve la vita, così da Lui si deve ricevere la grazia. L’Apostolo Giovanni attesta che noi tutti da Lui, dal Verbo incarnato, abbiamo ricevuto grazia su grazia. Chi ha ricevuto grazia su grazia? Tutti da Lui hanno ricevuto e ricevono la grazia della vita. Ogni bene che è nell’uomo viene per mezzo di Lui. Ricevono però la grazia della redenzione e della salvezza quanti credono in Lui. Tutto ciò che è bene di natura viene dal Verbo. Viene dal Verbo, ma senza il Verbo non viene vissuto nella verità del fine del dono. Tutto ciò che è bene di salvezza viene anch’esso dal Verbo, ma per la fede in Lui, nella sua Parola. Ma anche ciò che viene dalla fede come dono di salvezza, non può essere vissuto per il conseguimento della salvezza eterna, senza il Verbo. Anzi ogni bene di salvezza si può vivere solo in Cristo, con Cristo, per Cristo. Ogni bene di natura e di grazia vengono dal Verbo. Ogni bene di natura e di grazia si può vivere bene, secondo il fine per cui ci è stato donato, ma solo nel Verbo, con il Verbo, per il Verbo. Il Verbo è il Figlio di Dio che si è fatto carne. </p>
<p class="C1 V17">^{17} **Perché la Legge fu data per mezzo di Mosè, la grazia e la verità vennero per mezzo di Gesù Cristo.** / Giovanni il Battista è creatura, il Verbo è il suo Creatore. Chi è Giovanni il Battista? Il più grande tra i nati da Donna. Il Verbo è infinitamente oltre Mosè. Chi è Mosè? L’uomo con il quale il Signore parlava faccia a faccia. Cosa ha fatto e detto Giovanni il Battista? Che Gesù è prima di Lui. Quello di Gesù è un prima eterno. Ha confessato la sua divinità. Cosa ha dato Mosè al popolo? Solo la Legge. Ha detto al popolo qual è la volontà di Dio. Cosa invece ha dato Gesù? La grazia e la verità. La Legge fu data per mezzo di Mosè. La grazia e la verità vennero per mezzo di Cristo Gesù. Cosa ci vuole insegnare lo Spirito Santo attraverso questo confronto con i grandi della storia? Lo Spirito ci vuole insegnare che Gesù è oltre ogni grande di questo mondo. È grande per natura. Lui è Dio, presso Dio. È grande per opere. Lui è il Creatore di ogni uomo e dell’universo. È grande per doni soprannaturali e divini. Per Lui, per Cristo Gesù vengono a noi la grazia e la verità. Nessun altro uomo sulla terra può dare la grazia e la verità che salvano l’uomo. Solo per Cristo Gesù esse vengono e solo in Cristo e per Cristo si possono vivere. Né Mosè, né Giovanni il Battista, né altro uomo, di ogni tempo e di ogni luogo, potranno mai dare la grazia e la verità. Senza la grazia e la verità l’uomo rimane nel suo peccato, nelle sue tenebre, nella sua morte spirituale. Il Prologo di Giovanni condanna ogni stoltezza cristiana tendente a ridicolizzare la verità di Cristo Gesù e a dichiararla non verità. La storia, il cielo e la terra, si leveranno contro di noi nel giudizio e ci condanneranno per la nostra insipienza. Contro Dio che ha costituito Cristo Mediatore universale di creazione, redenzione, salvezza, contro lo Spirito Santo che ha testimoniato la verità di Cristo, contro la storia che rivela i disastri spirituali e morali, diciamo il contrario.</p>
<p class="C1 V18">^{18} **Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato.** / Ecco ora l’ultima verità del Prologo. Gesù è Mediatore universale nella rivelazione del Padre. Dalla verità del Padre è la verità di Cristo. Dalla verità di Cristo è la verità del Padre. Chi ignora Cristo, ignora il Padre. Chi non conosce il Padre non conosce Cristo, ma anche chi non conosce Cristo non conosce il Padre. Chi non conosce Cristo neanche se stesso conosce, perché è Cristo che rivela l’uomo all’uomo rivelando il Padre. Queste parole sono come un grosso macigno che cade dal cielo, più che una meteorite. Questa verità deve sconvolgere tutte le nostre false credenze e le false idee che oggi si predicano su Dio, su Cristo, sull’uomo. Verità dello Spirito Santo: “Dio, nessuno lo ha mai visto”. Nessuno è universale. Nessuno vale per tutti. Vale per i figli di Giacobbe e per i Figli di Adamo. Vale per i credenti in Cristo e per quanti in Cristo non credono. Nessuno ha visto Dio. Il Figlio unigenito, che è Dio ed è nel seno del Padre, è Lui che lo ha rivelato. Non solo Lui lo ha rivelato. È Lui la rivelazione piena del Padre. Chi vuole conoscere il Padre deve conoscere Lui. Lui è la vita del Padre e la sua verità. Lui è la misericordia del Padre e la sua carità. Lui è la Parola del Padre e la speranza del Padre. Tutto Lui è del Padre. Lui è la luce e la verità, la grazia e la santità, il perdono e la giustizia, la santità e ogni altro dono di grazia. È Lui che è la via attraverso la quale il Padre viene all’uomo e l’uomo va a Dio. Ogni negazione contro Cristo è negazione della verità di Dio e dell’uomo. Per questo cielo e terra sono indignati grandemente contro i discepoli di Gesù. Sono indignati perché la loro stoltezza è così grande da condannare alla morte eterna l’intera umanità e se stessi, adducendo come scusa un loro grande amore per essa, senza Cristo Gesù. Senza Cristo non c’è amore. L’amore del Padre per l’uomo è Cristo Gesù. L’amore dell’uomo per l’uomo è Cristo Gesù. Se Cristo non è dato, l’uomo non è amato, mai potrà essere amato, perché solo Cristo è l’amore eterno del Padre con il quale Lui ama. Cristo Gesù, il Verbo Incarnato, il Dio che si è fatto uomo, è tutto per l’uomo. È tutto nella creazione, tutto nella redenzione, tutto nella salvezza, tutto nella rivelazione, tutto nella via per andare al Padre. È tutto in ogni cosa. O il cristiano si appropria nuovamente della verità di Cristo nella sua pienezza, o la sua esistenza nella storia causa più disastri di quelli che potrebbero provare i ghiacciai dei due poli, se si sciogliessero completamente.</p>
<p class="C1 V19">^{19} **Questa è la testimonianza di Giovanni, quando i Giudei gli inviarono da Gerusalemme sacerdoti e leviti a interrogarlo: «Tu, chi sei?».** / Da questo istante fino all’ultima parola del Vangelo secondo Giovanni, tutto è finalizzato a provare, storia alla mano, che veramente, realmente, nei fatti e nelle parole, Gesù di Nazaret è il Verbo che si è fatto carne, vero uomo. Il primo testimone è Giovanni il Battista. Questa è la testimonianza di Giovanni, quando i Giudei gli inviarono da Gerusalemme sacerdoti e leviti a interrogarlo: “Tu, chi sei?”. Va detto fin da subito che Gesù ancora non si era manifestato. Con la sua predicazione, Giovanni aveva suscitato un grande movimento di masse attorno alla sua persona. La sua parola smuoveva molti cuori a conversione. Molti si lasciavano da lui battezzare nel fiume Giordano. I Giudei, cioè i capi dei sacerdoti, gli scribi, i farisei, gli anziani del popolo, mandano sacerdoti e leviti perché erano molti coloro che ritenevano che fosse Giovanni il Messia che doveva venire. Essi sono i custodi della religione.</p>
<p class="C1 V20">^{20} **Egli confessò e non negò. Confessò: «Io non sono il Cristo».** / Questa formula, “Egli confesso e non negò. Confessò”, indica certezza di coscienza di Giovanni il Battista. Lui è certo dinanzi a Dio e al popolo di non essere il Messia e lo dice: “Io non sono il Cristo”. Io non sono il Messia. Ogni uomo deve avere la certezza di coscienza di chi lui è e di ciò che non è. Giovanni è assolutamente certo che lui non è il Messia. Dio non lo ha costituito Re del suo popolo. Questa certezza è prioritaria ad ogni altra certezza. Ogni uomo è obbligato a sapere ciò che lui non è dinanzi a Dio e agli uomini. Sapendo ciò che non è, mai compirà opere che non gli appartengono. Ma si presenterà al popolo per ciò che non è. Io non sono il Cristo. Cercate altrove. </p>
<p class="C1 V21">^{21} **Allora gli chiesero: «Chi sei, dunque? Sei tu Elia?». «Non lo sono», disse. «Sei tu il profeta?». «No», rispose.** / Sappiamo che vi erano altre due attese nel popolo, oltre all’attesa del Messia o del Cristo: l’attesa del profeta pari a Mosè, del Deuteronomio 18, e l’attesa di Elia di Malachia 3. Giovanni forse sarà il profeta o Elia che devono venire? Allora gli chiesero: Chi sei, dunque? Sei tu Elia? Anche in questa seconda domanda la risposta è un no chiaro, certo. Non lo sono. Rimane il profeta. Sei tu il Profeta? Anche a questa terza domanda la risposta è un no. Giovanni sa con assoluta certezza di coscienza che Lui non è il Cristo, non è il Profeta, non è Elia. Lui non è una di quelle persone promesse da Dio e che il popolo attende. Lui è se stesso. I Giudei possono stare nella pace.</p>
<p class="C1 V22">^{22} **Gli dissero allora: «Chi sei? Perché possiamo dare una risposta a coloro che ci hanno mandato. Che cosa dici di te stesso?».** / Se Giovanni non è Elia, non è il Profeta, non è il Cristo, dovrà comunque essere qualcuno. Lo attesta la storia. Nessuno si muove verso qualcuno, se uno non è qualcuno. Attorno a lui vi è un grande movimento di folle, di masse. “Gli dissero allora: ‘Chi sei? Perché possiamo dare una risposta a coloro che ci hanno mandato’”: che cosa dici di te stesso? Se hai la coscienza certa, assoluta di non sapere chi non sei, avrai anche la coscienza di sapere chi tu sei. Ogni persona deve avere la perfetta conoscenza di sé. Questa conoscenza è obbligatoria non solo per se stessi, ma soprattutto per gli altri, per l’intera umanità. Nessuno deve essere per l’altro dalla falsità, ma solo dalla verità.</p>
<p class="C1 V23">^{23} **Rispose: «Io sono voce di uno che grida nel deserto: Rendete diritta la via del Signore, come disse il profeta Isaia».** / Giovanni risponde dichiarandosi solo voce profetica, con un fine molto particolare: “Io sono voce di uno che grida nel deserto: Rendete diritta la via del Signore, come disse il profeta Isaia”; cosa significa questa risposta di Giovanni? Lui non è il Messia. Ma al Messia, che è il Signore sta per venire, urge che la via sia preparata. Non può venire il Signore su vie impervie, impraticabili. La via deve essere diritta, appianata. Si abbassano i monti. Si colmano le valli. Giovanni era tutto intento a preparare i cuori ad accogliere il Signore. Il Signore stava per venire e non poteva trovare un deserto dinanzi a sé. Nel deserto del mondo, dei cuori, lui deve preparare un giardino. Questa la sua missione. </p>
<p class="C1 V24">^{24} **Quelli che erano stati inviati venivano dai farisei.** / Ora viene rivelato chi erano i Giudei che avevano mandato sacerdoti e leviti. Sono i farisei. Chi sono i farisei? Erano la verità, la santità, l’innocenza costituita. Erano santità, verità, innocenza escludenti ogni conversione. Per essi il peccatore non può convertirsi. Una volta che uno è peccatore, è peccatore in eterno, anche se fa opere di penitenza nella conversione. Una volta che uno è santo, è santo sempre, anche se trasgredisce la Legge. Poiché peccatori e santi sono separati per l’eternità, perché Giovanni osa predicare la conversione? Così viene a infrangere un ordine eterno. Chi predica la conversione non può essere un vero profeta. Non è un vero fariseo.</p>
<p class="C1 V25">^{25} **Essi lo interrogarono e gli dissero: «Perché dunque tu battezzi, se non sei il Cristo, né Elia, né il profeta?».** / Ora viene posta a Giovanni l’ultima domanda. “Essi lo interrogarono e gli dissero: ‘Perché dunque tu battezzi, se non sei il Cristo, né Elia, né il profeta?’”: se non sei nessuno, perché tu battezzi un battesimo di conversione? Da dove ti viene questa autorità? Chi ti ha dato l’autorità di fare queste cose? Le fai in nome tuo o in nome di Dio o in nome di qualche altro? È giusto che tu ce lo riveli, perché dobbiamo dare una risposta. Non siamo a nome nostro. Evidentemente essi non sono per nulla convinti della risposta già ricevuta: «Io sono voce di uno che grida nel deserto: Rendete diritta la via del Signore, come disse il profeta Isaia». Ma non vi è altra risposta. Questa basta. </p>
<p class="C1 V26">^{26} **Giovanni rispose loro: «Io battezzo nell’acqua. In mezzo a voi sta uno che voi non conoscete,** / Ora Giovanni apre il discorso e lo orienta a Cristo Signore. Io vi battezzo nell’acqua. La sua è solo acqua. Nulla di più. Si scende nell’acqua, ci si lava l’anima dalle colpe commesse, l’uomo che è sceso e anche l’uomo che risale. Non vi sono cambiamenti sostanziali nella natura. Il battesimo di Giovanni è solo segno di conversione per il perdono dei peccati. Non ha altri significati. Non ne può avere. È solo un segno esterno di una conversione interiore. In mezzo a voi sta uno che voi non conoscete. Il Messia è già in mezzo al popolo del Signore. È già venuto. Loro non conoscono perché ancora non si è manifestato. Ancora non è giunto il suo tempo. Vive nel nascondimento. </p>
<p class="C1 V27">^{27} **colui che viene dopo di me: a lui io non sono degno di slegare il laccio del sandalo».** / Il Messia è colui che viene dopo Giovanni. A Lui Giovanni sta preparando la via: “Colui che viene dopo di me”. Ecco un’altra professione di verità di Giovanni: “A lui non sono degno di slegare il laccio del sandalo”. Quanto è grande il Messia! È tanto grande da rendere Giovanni non degno di svolgere il servizio dei servi. Non si tratta allora di grandezza umana. Siamo dinanzi ad una grandezza divina. Il Messia è il Creatore di Giovanni. Giovanni è sua creatura. Giovanni già ci indirizza a quanto affermato nelle primissime parole del Prologo: “In principio era il Verbo, e il Verbo era presso Dio e il Verbo era Dio. Egli era in principio presso Dio. Tutto è stato fatto per mezzo di Lui”. Verità eterna. </p>
<p class="C1 V28">^{28} **Questo avvenne in Betània, al di là del Giordano, dove Giovanni stava battezzando.** / Viene ora indicato il luogo dove queste cose sono avvenute: “Questo avvenne in Betània, al di là del Giordano, dove Giovanni stava battezzando”. Giovanni viveva la sua missione di profeta dell’Altissimo nella regione del Giordano. Non era né troppo vicino a Gerusalemme e neanche troppo lontano. Poteva vivere la sua predicazione senza essere contrastato dai capi dei sacerdoti. Anche Gesù sceglie, nello Spirito Santo, un luogo alquanto lontano. A causa del battesimo che lui predicava, il fiume Giordano era luogo ideale. Vi era abbondanza di acqua. In più stava lontano da farisei e scribi, sempre pronti a creare difficoltà. La saggezza dello Spirito Santo sa come guidare. </p>
<p class="C1 V29">^{29} **Il giorno dopo, vedendo Gesù venire verso di lui, disse: «Ecco l’agnello di Dio, colui che toglie il peccato del mondo!** / Il primo giorno è stato dedicato da Giovanni a rendere testimonianza su di sé. Anche questo secondo giorno appartiene a Giovanni. È dedicato a rendere testimonianza a Gesù Signore, non in modo indiretto, ma diretto. “Il giorno dopo, vedendo Gesù venire verso di lui, disse: ‘Ecco l’agnello di Dio, colui che toglie il peccato del mondo!’”: Gesù, il Messia, il Cristo, non è presentato come il Virgulto che spunta dal tronco di Iesse, ma come il Servo del Signore. Il Messia è il Servo che prende su di sé il peccato del mondo per toglierlo. Non viene presentato, né indicato nelle vesti di un Re glorioso, vittorioso, con carri e cavalli, alla maniera di Davide. È invece il Servo rifiutato dagli uomini.</p>
<p class="C1 V30">^{30} **Egli è colui del quale ho detto: “Dopo di me viene un uomo che è avanti a me, perché era prima di me”.** / Anche in questo secondo giorno Giovanni ricorda, a coloro ai quali ha manifestato Gesù come l’Agnello di Dio che toglie il peccato del mondo, che è Gesù colui al quale il giorno prima aveva reso testimonianza. Con quali parole? “Dopo di me viene un uomo che è avanti a me, perché era prima di me”. Si è detto che “avanti a me”, “prima di me” non vanno presi secondo un significato temporale, ma eterno. Gesù è il Creatore di Giovanni. Gesù è anche colui che ha santificato Giovanni nel seno della madre con il suo Santo Spirito. È questo “prima” eterno che caratterizza Gesù. Perché, in quanto a tempo, Giovanni è prima di sei mesi di Gesù. Prima Giovanni, poi Gesù. L’Eternità è confermata, ma non rivelata. Essa è già essenza del Prologo. Ciò che Giovanni rivela di Gesù è il suo essere il Servo Sofferente del Signore. Gesù toglie il peccato, espiandolo nel suo corpo con grande sofferenza.</p>
<p class="C1 V31">^{31} **Io non lo conoscevo, ma sono venuto a battezzare nell’acqua, perché egli fosse manifestato a Israele».**  / Giovanni non conosce chi è Gesù per vie umane. “Io non lo conoscevo, ma sono venuto a battezzare nell’acqua, perché egli fosse manifestato a Israele”. La missione di Giovanni è stabilita da Dio prima ancora del suo concepimento. Apparve a lui un angelo del Signore, ritto alla destra dell’altare dell’incenso. Quando lo vide, Zaccaria si turbò e fu preso da timore. Ma l’angelo gli disse: «Non temere, Zaccaria, la tua preghiera è stata esaudita e tua moglie Elisabetta ti darà un figlio, e tu lo chiamerai Giovanni. Avrai gioia ed esultanza, e molti si rallegreranno della sua nascita, perché egli sarà grande davanti al Signore; non berrà vino né bevande inebrianti, sarà colmato di Spirito Santo fin dal seno di sua madre e ricondurrà molti figli d’Israele al Signore loro Dio. Egli camminerà innanzi a lui con lo spirito e la potenza di Elia, per ricondurre i cuori dei padri verso i figli e i ribelli alla saggezza dei giusti e preparare al Signore un popolo ben disposto» (Lc 1,11-17). La missione di Giovanni ha un solo fine: preparare al Messia del Signore dei cuori pronti ad accoglierlo. A nulla serve manifestare il Cristo di Dio se poi nessuno lo accoglie. I cuori vengono preparati e il Cristo sarà accolto. E tu, bambino, sarai chiamato profeta dell’Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati. Grazie alla tenerezza e misericordia del nostro Dio, ci visiterà un sole che sorge dall’alto, per risplendere su quelli che stanno nelle tenebre e nell’ombra di morte, e dirigere i nostri passi sulla via della pace» (Lc 1,76-79). Questa legge eterna vale anche per noi. Quando il Signore dona una missione, a nessuno è consentito modificare i termini della consegna. Se si modificano il fine o le vie indicate dal Signore, la missione non è più sua missione. Oggi i mali della cristianità e anche del mondo sono in gran parte il frutto di una missione trasformata nei suoi fini e nei suoi mezzi. Se il fine e le vie non sono rispettati, il Signore si dissocia da ciò che facciamo ed è il vuoto spirituale. </p>
<p class="C1 V32">^{32} **Giovanni testimoniò dicendo: «Ho contemplato lo Spirito discendere come una colomba dal cielo e rimanere su di lui.** / Come Giovanni ha conosciuto chi è il Messia di Dio, il suo Cristo? “Giovanni testimoniò dicendo: ‘Ho contemplato lo Spirito discendere come una colomba dal cielo e rimanere su di lui’”: lo conosce per via soprannaturale. Questa via celeste, divina, è per visione. Non è per mozione interiore e neanche per illuminazione profetica. Ma basta che lo Spirito scenda sopra una persona perché venga proclamato Messia, o Cristo di Dio? Lo Spirito anticamente si è posato su molte persone, anche se in modo invisibile e non visibile. Su Gesù si posa in modo visibile come una colomba che discende dal cielo e rimane su di lui. Alla visione va aggiunta la Parola. Il segno da solo non è sufficiente. Da solo può essere soggetto a molte interpretazioni. Invece quando ad esso si aggiunge la Parola, allora viene rivelata la verità del segno e anche la sua finalità. Conoscenza perfetta. </p>
<p class="C1 V33">^{33} **Io non lo conoscevo, ma proprio colui che mi ha inviato a battezzare nell’acqua mi disse: “Colui sul quale vedrai discendere e rimanere lo Spirito, è lui che battezza nello Spirito Santo”.** / Ora Giovanni rivela come lui è giunto alla conoscenza che Gesù è il Cristo di Dio. Le vie sono due: la voce che rivela e il segno che accompagna la voce. Insieme voce e segno sono la via della vera rivelazione. La Parola non basta. “Io non lo conoscevo, ma proprio colui che mi ha inviato a battezzare nell’acqua mi disse: ‘Colui sul quale vedrai discendere e rimanere lo Spirito, è Lui che battezza nello Spirito Santo’”. Parola e segno sono pienezza di verità. Non il segno senza la Parola. Sarebbe un segno che potrebbe contenere molti significati, molte verità. Non la Parola senza il segno. La Parola sempre cammina con la storia. O la crea la storia, o la manifesta, o la profetizza. Tutta la Scrittura è Parola e segni intimamente connessi. Tutta la vita di Gesù è stata Parola e segni intimamente connessi. Anche la vita del discepolo di Gesù deve essere fatta di Parola e di segni intimamente connessi. La Parola e il segno, il segno e la Parola. Tutte le altre cose sono di aiuto alla Parola e al segno. Mai potranno essere di sostituzione. La teologia non può sostituire la Parola. Nessun’altra cosa la potrà sostituire. Parola e segno. Anche i sacramenti, che sono segni efficaci, ma che operano nell’invisibile, hanno bisogno dei segni visibili. Quali sono i segni visibili del discepolo di Gesù? I frutti che lo Spirito Santo produce attraverso la sua vita di vero figlio del Padre.</p>
<p class="C1 V34">^{34} **E io ho visto e ho testimoniato che questi è il Figlio di Dio».** / Prima Giovanni ha ascoltato, poi ha visto. Cosa ha visto? Lo Spirito del Signore sotto forma corporea come di colomba che è sceso dal cielo e si è posato su Gesù. Si compie il segno annunziato nella Parola. Gesù è il Cristo di Dio. “E io ho visto e ho testimoniato che questi è il Figlio di Dio”: il Messia è il Figlio di Dio. Dal Salmo 2 e dal Salmo 110 (109) sappiamo che il Messia è il Figlio di Dio per generazione nell’oggi senza tempo dell’eternità. Oggi ti ho generato. Perché le genti sono in tumulto e i popoli cospirano invano? Insorgono i re della terra e i prìncipi congiurano insieme contro il Signore e il suo consacrato: «Spezziamo le loro catene, gettiamo via da noi il loro giogo!». Ride colui che sta nei cieli, il Signore si fa beffe di loro. Egli parla nella sua ira, li spaventa con la sua collera: «Io stesso ho stabilito il mio sovrano sul Sion, mia santa montagna». Voglio annunciare il decreto del Signore. Egli mi ha detto: «Tu sei mio figlio, io oggi ti ho generato. Chiedimi e ti darò in eredità le genti e in tuo dominio le terre più lontane. Le spezzerai con scettro di ferro, come vaso di argilla le frantumerai». E ora siate saggi, o sovrani; lasciatevi correggere, o giudici della terra; servite il Signore con timore e rallegratevi con tremore. Imparate la disciplina, perché non si adiri e voi perdiate la via: in un attimo divampa la sua ira. Beato chi in lui si rifugia (Sal 2). Di Davide. Salmo. Oracolo del Signore al mio signore: «Siedi alla mia destra finché io ponga i tuoi nemici a sgabello dei tuoi piedi». Lo scettro del tuo potere stende il Signore da Sion: domina in mezzo ai tuoi nemici! A te il principato nel giorno della tua potenza tra santi splendori; dal seno dell’aurora, come rugiada, io ti ho generato. Il Signore ha giurato e non si pente: «Tu sei sacerdote per sempre al modo di Melchìsedek». Il Signore è alla tua destra! Egli abbatterà i re nel giorno della sua ira, sarà giudice fra le genti, ammucchierà cadaveri, abbatterà teste su vasta terra; lungo il cammino si disseta al torrente, perciò solleva alta la testa (Sal 110 (109) 1-7). Nel Prologo di Giovanni è chiaramente detto che il Verbo che è Dio, che è in principio presso di Dio, che in principio si è fatto carne ed è venuto ad abitare in mezzo a noi pieno di grazia e di verità. Il Messia è Figlio per generazione. Il Messia è il Verbo, è il Verbo che è Dio, che è il Figlio Unigenito del Padre, che è nel seno del Padre, che si è fatto carne, vero uomo, rimanendo vero Dio. Ciò che era non lo ha abbandonato. Ciò che non era lo ha assunto.</p>
<p class="C1 V35">^{35} **Il giorno dopo Giovanni stava ancora là con due dei suoi discepoli** / Primo giorno di Gesù: “Il giorno dopo Giovanni stava ancora là con due dei suoi discepoli”. C’è Lui e con Lui due dei suoi discepoli. La testimonianza che Giovanni rende a Gesù è dinanzi ai suoi discepoli. Anche ai propri discepoli deve essere detto chi è Gesù. Questo vale per tutta la Chiesa. Ogni giorno ad ogni cristiano va detto chi è Gesù. Una Chiesa che non dice ai suoi figli chi è Gesù, ne fa subito dei figli della perdizione. Ogni maestro, professore, ogni insegnante di teologia, o catechismo, o religione deve ogni giorno dire ai suoi allievi chi è Gesù secondo purissima verità. Non la verità che viene dai suoi studi, ma quella che viene dallo Spirito Santo. Ogni ordine religioso, congregazione, istituto di vita consacrata, ogni associazione, movimento, istituzione di qualsiasi natura deve dire ai suoi allievi, seguaci, chi è Gesù secondo la verità che viene dallo Spirito del Signore. L’evangelizzatore dovrà sempre evangelizzarsi, essere perennemente un evangelizzato. Oggi tutti i mali che sono nella Chiesa del Dio vivente sono il frutto di questa presunzione: si pensa di conoscere Cristo senza evangelizzarsi. Quando i propri figli non vengono più evangelizzati sulla perfetta, piena verità di Cristo Gesù, sempre se ne fanno dei figli della Geenna. Il Vangelo non è sostituibile con nessun’altra cosa. Né con pensieri, né con libri, né con teologia. Ecco l’obbligo che grava sulla coscienza, sul cuore, sull’anima di ogni discepolo di Gesù: evangelizzarsi su Gesù. Evangelizzare ogni cristiano su Gesù. Evangelizzando se stessi, si possono evangelizzare gli altri, tutti gli altri.</p>
<p class="C1 V36">^{36} **e, fissando lo sguardo su Gesù che passava, disse: «Ecco l’agnello di Dio!».** / Giovanni, fissando lo sguardo su Gesù che passava, disse: “Ecco l’agnello di Dio!”. Il giorno prima aveva detto: “Ecco l’agnello di Dio che toglie il peccato del mondo!”. Oggi gli è sufficiente dire di Gesù che è l’agnello di Dio. L’Agnello di Dio è insieme l’Agnello della Pasqua e l’Agnello che prende su di sé le nostre colpe per espiarle. È il Servo Sofferente del Signore. Ma l’Agnello di Dio è il Messia, il Cristo di Dio. Le profezie cominciano a mettersi insieme. Una sola profezia non è la Verità, ma una parte di Verità. Prendiamo una qualsiasi macchina costruita dall’uomo. Essa è fatta di molti pezzi. Un pezzo solo non è la macchina. Un pezzo solo è un pezzo solo. È un pezzo inutile. Quando il pezzo solo diviene pezzo utile? Quando è unito agli altri pezzi. Ma l’unione non viene dalla mente di chi unisce, ma dalla mente di colui che ha progettato la macchina. Mettere un pezzo al posto sbagliato non è costruire. Si costruisce mettendo ogni pezzo al posto giusto. Quali sono i pezzi della verità di Gesù? Primo pezzo: Gesù è Dio. Secondo pezzo: Gesù è il Verbo che si è fatto carne. Terzo pezzo: Gesù è il Figlio Unigenito del Padre. Quarto pezzo: Gesù è pieno di grazia e verità. Quinto pezzo: Gesù viene per darci la grazia e la verità. Sesto pezzo: Gesù è il Figlio di Dio, il suo Cristo, il suo Messia. Settimo pezzo: Gesù è il Servo Sofferente del Signore. Ottavo pezzo: Gesù è l’Agnello di Dio, l’Agnello della Pasqua. Dell’Agnello è la morte. Dell’Agnello la carne viene mangiata, il sangue asperso per avere la vita. Il sangue dell’Agnello va bevuto e la carne mangiata, non più asperso. In pochi versetti del Vangelo secondo Giovanni vengono già collocati insieme ben otto pezzi della verità di Cristo Gesù. Sono pertanto tutti fuori scienza storica quanti affermano che dal Vangelo non si coglie la verità piena di Gesù.</p>
<p class="C1 V37">^{37} **E i suoi due discepoli, sentendolo parlare così, seguirono Gesù.** / Qual è il frutto della testimonianza di Giovanni resa ai discepoli sulla verità di Gesù? E i suoi due discepoli, sentendolo parlare così, seguirono Gesù. Si noti bene. La sequela non avviene per motivi umani. Avviene per purissima verità. I due discepoli cambiano maestro. Perché lo cambiano? Perché Giovanni non è la luce. Lui è stato mandato per rendere testimonianza alla luce. Giovanni non è l’Agnello di Dio. Lui deve presentare al mondo Gesù, il vero Agnello di Dio. I due discepoli passano da una verità inferiore ad una verità superiore. Questo significa che ogni uomo è obbligato a indicare la verità superiore. Guai a quel maestro che lega i sui discepoli ad una verità inferiore. Li priva della verità. La verità inferiore non è ancora la verità piena. Ogni uomo ha il diritto ad essere condotto alla pienezza della verità. Questa è la vera umiltà dell’uomo: riconoscersi non verità piena. Riconoscere la verità superiore. Non solo la verità superiore va conosciuta, riconosciuta, va anche testimoniata. Alla verità superiore si devono anche portare i propri discepoli. Non è vero maestro chi, conoscendo la verità superiore, non le presta testimonianza. La verità superiore, perfetta, completa, alla quale nulla mai si potrà aggiungere, è Gesù Signore. Ogni discepolo di Gesù è obbligato a rendere testimonianza a Cristo Gesù. Ogni uomo è obbligato a riconoscere la superiorità di Cristo. Ad ogni uomo va lasciato libero accesso alla verità di Cristo Gesù. I due discepoli lasciano Giovanni, verità inferiore, si incamminano verso la verità superiore. Giovanni non dice una sola parola. Anche Lui deve passare a Gesù. Chi conosce la verità superiore è obbligato ad abbandonare la verità inferiore. Se non l’abbandona, non cammina nella verità. Ma è anche obbligo di chi è passato alla verità superiore camminare di verità in verità, di fede in fede. Anche Gesù, pur essendo verità divina, eterna, in quanto vero Dio, poiché vero uomo, anche lui camminava di verità in verità, crescendo in grazia e in sapienza. Ogni uomo è obbligato alla verità, a darle ogni obbedienza.</p>
<p class="C1 V38">^{38} **Gesù allora si voltò e, osservando che essi lo seguivano, disse loro: «Che cosa cercate?». Gli risposero: «Rabbì – che, tradotto, significa Maestro –, dove dimori?».** / La sequela da sola non basta. È necessaria anche l’accoglienza. In cosa consiste l’accoglienza? Accogliere è inserire l’altro nel mistero della propria vita per divenire un solo mistero. Non più due misteri, ma un solo mistero. È evidente che se la verità di colui che è seguito non è piena, perfetta o se è falsa, menzognera, abbozzata, incipiente, anche il solo mistero che si costituisce subisce l’influenza della verità che è essenza del nostro mistero. Giovanni è verità di testimonianza. Gesù è verità di salvezza, redenzione, vita eterna. I due discepoli entrano nel mistero di questa verità. Se Gesù fosse verità inferiore, i discepoli di Giovanni avrebbero subito una grave perdita. Invece essi fanno un altissimo guadagno. Divengono mistero del mistero di Cristo Gesù, verità di salvezza, redenzione, vita eterna, giustizia, luce, santità. Chi segue deve sapere chi segue. Ma anche chi è seguito deve conoscersi. Quando chi è seguito perde la sua verità o ne assume un’altra, che non è sua verità specifica, compie un altissimo tradimento non solo verso la verità ma anche verso coloro che lo seguono. La verità fa liberi e salva, non l’uomo. Quando si commenta questo passo, spesso oggi si commette un gravissimo errore. Chi è seguito si fa uguale a Cristo Gesù. Cristo Gesù è Cristo Gesù, nessun’altro è Cristo Gesù. Chi segue è visto come i due discepoli. I due discepoli seguono Cristo, lasciano Giovanni, per la verità di Cristo. Lo seguono perché Gesù è l’Agnello di Dio. Non seguono la persona. Seguono la persona per la verità che la persona porta in sé. Questa verità è dimenticata. Quando questo accade, del Vangelo, che è un evento soprannaturale, se ne fa un evento naturale. Da evento condotto dallo Spirito se ne fa un evento condotto dalla carne, secondo le regole della carne. È la sequela della falsità. Prima verità: “Gesù allora si voltò e, osservando che essi lo seguivano, disse loro: ‘Che cosa cercate?’”. Perché state venendo dietro di me? Perché mi state seguendo? Che volete da me? Da me cosa cercate? Qual è il vostro fine? Quando si segue una persona, è giusto che si sappia cosa si cerca dalla persona. Da Cristo non si può andare per cercare cose della terra, successi mondani o cose del genere. Da Lui si va per cose celesti e divine. Seconda verità: “Gli risposero: ‘Rabbì – che, tradotto, significa Maestro –, dove dimori?’”. I due discepoli rispondono che loro non cercano nulla. Vogliono sapere solo dove Lui dimori. Vogliono stare un po’ con Lui. Lui conoscere. Giovanni ha detto di Gesù che Lui è l’Agnello di Dio. Dove dimora l’Agnello? Come vive? Cosa fa? È questo il motivo che spinge i due discepoli a seguire Gesù. Loro vogliono conoscere Gesù. La conoscenza è essenza nelle relazioni. Non può esistere sequela senza conoscenza. La conoscenza è insieme frutto di una rivelazione – per i due discepoli è quella di Giovanni – ma anche della storia. La storia deve confermare la Parola. La storia è il segno della Parola. </p>
<p class="C1 V39">^{39} **Disse loro: «Venite e vedrete». Andarono dunque e videro dove egli dimorava e quel giorno rimasero con lui; erano circa le quattro del pomeriggio.** / Gesù non impedisce la conoscenza attraverso la via della storia. Disse loro: “Venite e vedrete”. I due discepoli sono invitati a seguire e a vedere, a seguire per vedere. È importante il fine del venire. Non si viene tanto per venire. Si viene per vedere. Si vede per conoscere. Si conosce per fare la scelta della vita. Se i due discepoli di Giovanni dovessero vedere cose non vere, cose non buone, non giuste, non sante, sono obbligati a ritornare dal loro maestro. Se invece vedono cose superiori sono chiamati a rimanere con il nuovo Maestro. Sempre la verità superiore obbliga alla sequela. Si abbandona la verità inferiore e si segue la verità superiore. È obbligo universale. “Andarono dunque e videro dove egli dimorava e quel giorno rimasero con lui. Erano le quattro del pomeriggio”: dobbiamo dire che la testimonianza di Giovanni il Battista genera il movimento di sequela, spinge verso Gesù. L’accoglienza di Gesù e la dimora presso di Lui non solo confermano la verità detta da Giovanni. Genera nel cuore dei due discepoli il desiderio, la volontà di rimanere con il Maestro. La testimonianza e la storia danno due frutti differenti. Tuttavia il secondo frutto, quello della storia o della visione, mai sarebbe potuto nascere se non ci fosse stata la parola di testimonianza di Giovanni. Questa verità deve generare in noi il convincimento che tutto inizia dalla Parola. D’altronde Gesù manda i suoi ad annunziare la Parola, a predicare il Vangelo. Dalla Parola nasce la storia, frutto dello Spirito Santo che è nella Parola. Parola e segno, Parola è storia, frutto della Parola e della storia sono una cosa sola. Tutto inizia dalla Parola: si tace la Parola, nulla più avviene. Non si possono raccogliere frutti da alberi non piantati. Non si possono mietere frutti dalla storia, veri frutti di salvezza, senza l’annunzio della Parola. La Parola è in principio.</p>
<p class="C1 V40">^{40} **Uno dei due che avevano udito le parole di Giovanni e lo avevano seguito, era Andrea, fratello di Simon Pietro.** / Ora viene presentato un terzo frutto che sempre dovrà necessariamente maturare. È la comunicazione della verità superiore incontrata, trovata, appurata. Una verità superiore non può essere tenuta nascosta nel cuore. Ogni uomo ha diritto ad accedere alla verità superiore. A nessuno può essere chiusa la porta perché non entri in essa. Uno dei due che avevano udito le parole di Giovanni e lo avevano seguito, era Andrea, fratello di Simon Pietro. Ora viene manifestato il nome di uno dei due che avevano seguito Gesù: è Andrea. Andrea ha un fratello di nome Simone, fin da ora detto Simon Pietro. Sappiamo che Pietro è il nome dato da Gesù a Simone. Quando Giovanni scrive il Vangelo, Simone è conosciuto da tutti come Simon Pietro. Ecco perché l’Evangelista presenta Simone con il doppio nome di Simon Pietro. Non si tratta di una anticipazione. Ma di identificazione immediata. Chi è il fratello di Andrea? Simon Pietro. Chi è l’altro che segue Gesù? Questo discepolo di cui si tace il nome è il narratore degli eventi. È Giovanni, che nel Vangelo si identifica come il discepolo che Gesù amava. </p>
<p class="C1 V41">^{41} **Egli incontrò per primo suo fratello Simone e gli disse: «Abbiamo trovato il Messia» – che si traduce Cristo –** / Andrea incontra per primo suo fratello Simone e gli dice: “Abbiamo trovato il Messia – che si traduce Cristo –“. Notiamo bene le parole della testimonianza. Andrea non dice a Simone “Abbiamo incontro l’Agnello di Dio”. Questa testimonianza è di Giovanni. Se avesse reso questa testimonianza avrebbe dovuto rivelare la fonte. Giovanni ha detto che Gesù è l’Agnello di Dio. Andrea invece dice ciò che lui assieme all’altro discepolo hanno incontrato. La testimonianza di Andrea è il frutto del suo dimorare presso Gesù per un giorno intero. Lui è stato con il Maestro. Ha visto. Ha ascoltato. Ha compreso. Ha conosciuto la verità di Gesù. Lui è il Cristo di Dio, il suo Messia. È importante questo cambiamento di testimonianza. Questo ci deve rivelare che la testimonianza acquisita da altri mai dovrà essere la testimonianza fatta da noi. La nostra deve essere il frutto dell’incontro con il Signore, con Gesù. Si va da Cristo per testimonianza ricevuta da altri. Si dimora presso Cristo, si conosce Cristo personalmente. Agli altri va data non la testimonianza data a noi, ma la verità da noi maturata nell’incontro con il Signore. In quel momento giunsero i suoi discepoli e si meravigliavano che parlasse con una donna. Nessuno tuttavia disse: «Che cosa cerchi?», o: «Di che cosa parli con lei?». La donna intanto lasciò la sua anfora, andò in città e disse alla gente: «Venite a vedere un uomo che mi ha detto tutto quello che ho fatto. Che sia lui il Cristo?». Uscirono dalla città e andavano da lui (Gv 4,27-30). Molti Samaritani di quella città credettero in lui per la parola della donna, che testimoniava: «Mi ha detto tutto quello che ho fatto». E quando i Samaritani giunsero da lui, lo pregavano di rimanere da loro ed egli rimase là due giorni. Molti di più credettero per la sua parola e alla donna dicevano: «Non è più per i tuoi discorsi che noi crediamo, ma perché noi stessi abbiamo udito e sappiamo che questi è veramente il salvatore del mondo» (Gv 4,39-42). Anche in questa testimonianza vi è un passaggio essenziale. La donna aveva annunziato a quelli del suo villaggio che Gesù forse era il Messia. Essi dicono alla donna che Gesù è il Salvatore del mondo. Questo essi hanno visto. Poiché ad ogni persona che si accosta a Cristo Gesù e dimora con Lui lo Spirito Santo dona una speciale, particolare, personale conoscenza e scienza, questa personale conoscenza e scienza si deve annunziare, testimoniare.</p>
<p class="C1 V42">^{42} **e lo condusse da Gesù. Fissando lo sguardo su di lui, Gesù disse: «Tu sei Simone, il figlio di Giovanni; sarai chiamato Cefa» – che significa Pietro.** / Andrea prima annunzia chi lui a trovato. Anzi: chi loro hanno trovato. Ma questo non basta perché la fede sia perfetta in un cuore. Sarebbe questa fede dipendente e non fede autonoma. La fede ha bisogno di principi personali. Dove si trovano questi principi personali? Solo in Cristo Gesù. Per questo è necessario, indispensabile, irrinunciabile l’incontro con l’Autore della fede, con il suo Principio e Fondamento divino ed umano insieme che è Gesù Signore. Andrea conduce Simone da Gesù. Fissando lo sguardo su di lui, Gesù dice: “Tu sei Simone, figlio di Giovanni. Sarai chiamato Cefa – che significa Pietro”. Sappiamo che in Matteo ciò è avvenuto dopo la confessione. Ora anche Simon Pietro ha incontrato Gesù. Gesù a Lui ha cambiato il nome, segno di una missione nuova della quale lui domani sarà investito. Gesù è il principio, è al principio della vera fede, della fede perfetta dei discepoli. Tutti possono portare a Cristo. Ma nessuno può sostituire Cristo. È Cristo il principio, il fondamento, la verità della fede di ogni uomo. Questa verità Simon Pietro l’annunzia in modo solenne a tutti i discepoli di Gesù. Infatti, vi abbiamo fatto conoscere la potenza e la venuta del Signore nostro Gesù Cristo, non perché siamo andati dietro a favole artificiosamente inventate, ma perché siamo stati testimoni oculari della sua grandezza. Egli infatti ricevette onore e gloria da Dio Padre, quando giunse a lui questa voce dalla maestosa gloria: «Questi è il Figlio mio, l’amato, nel quale ho posto il mio compiacimento». Questa voce noi l’abbiamo udita discendere dal cielo mentre eravamo con lui sul santo monte. E abbiamo anche, solidissima, la parola dei profeti, alla quale fate bene a volgere l’attenzione come a lampada che brilla in un luogo oscuro, finché non spunti il giorno e non sorga nei vostri cuori la stella del mattino. Sappiate anzitutto questo: nessuna scrittura profetica va soggetta a privata spiegazione, poiché non da volontà umana è mai venuta una profezia, ma mossi da Spirito Santo parlarono alcuni uomini da parte di Dio (2Pt 2,16-21). Anche l’Apostolo Giovanni, nella sua Prima Lettera, dona lo stesso principio. La sua fede ha come fondamento Cristo Gesù. Essa nasce dall’aver visto, udito, toccato, gustato, contemplato Gesù. Sensi e contemplazione danno la fede. Quello che era da principio, quello che noi abbiamo udito, quello che abbiamo veduto con i nostri occhi, quello che contemplammo e che le nostre mani toccarono del Verbo della vita – la vita infatti si manifestò, noi l’abbiamo veduta e di ciò diamo testimonianza e vi annunciamo la vita eterna, che era presso il Padre e che si manifestò a noi –, quello che abbiamo veduto e udito, noi lo annunciamo anche a voi, perché anche voi siate in comunione con noi. E la nostra comunione è con il Padre e con il Figlio suo, Gesù Cristo. Queste cose vi scriviamo, perché la nostra gioia sia piena. Questo è il messaggio che abbiamo udito da lui e che noi vi annunciamo: Dio è luce e in lui non c’è tenebra alcuna. Se diciamo di essere in comunione con lui e camminiamo nelle tenebre, siamo bugiardi e non mettiamo in pratica la verità. Ma se camminiamo nella luce, come egli è nella luce, siamo in comunione gli uni con gli altri, e il sangue di Gesù, il Figlio suo, ci purifica da ogni peccato (1Gv 1,1-7). L’udito per parola degli altri è solo l’avvio per giungere a Cristo Gesù. Poi tutto deve nascere dall’incontro personale con Cristo. Se questo incontro personale viene a mancare, la fede mai potrà essere generatrice di altra fede. Giovanni vede lo Spirito scendere e sposarsi su Gesù. Ascolta la voce. Testimonia ai discepoli chi è Gesù. I discepoli si incontrano con Cristo, dimorano con Lui, conoscono Lui, annunziano chi Lui è. Lo fanno conoscere. Annunzio e conoscenza sono essenziali per la nascita della vera fede. Mai la fede di una persona deve essere fede fondata sulla persona che trasmette la fede e la verità di Cristo Gesù. La conoscenza personale è essenza. </p>
<p class="C1 V43">^{43} **Il giorno dopo Gesù volle partire per la Galilea; trovò Filippo e gli disse: «Seguimi!».** / È il secondo giorno di Gesù: “Il giorno dopo Gesù volle partire per la Galilea”. Giovanni stava battezzando nella regione della Giudea, nei pressi del Giordano. Sappiamo che Gesù visse la prima parte del suo ministero nella Galilea. Era regione lontana da Gerusalemme. In questi luoghi avrebbe potuto lavorare con più serenità che in Giudea. A quei tempi la religione del vero Dio soffriva di molte ingerenze umane, che spesso la oscuravano. Nulla vi era del vero Dio. Cambiano i tempi, evolvono i costumi, ma questo vizio di ridurre a menzogna la Parola del Signore, così come ai suoi tempi denunciava il profeta Geremia, sempre ricorre. Questo avviene per il peccato che è seminatore di tenebra. Gesù trovò Filippo e gli disse: «Seguimi!». Secondo il Vangelo di Giovanni Filippo è il primo chiamato direttamente da Gesù. Andrea e Giovanni seguono Gesù senza essere stati da Lui chiamati. Simone è chiamato da Andrea.</p>
<p class="C1 V44">^{44} **Filippo era di Betsàida, la città di Andrea e di Pietro.** / Viene ora indicata la città di Filippo. È Betsàida, la città di Andrea e di Pietro. Betsàida è una delle città rimproverate da Gesù a causa della sua incredulità. I miracoli in essa sono stati molti. La fede in Gesù in verità molto poca. Allora si mise a rimproverare le città nelle quali era avvenuta la maggior parte dei suoi prodigi, perché non si erano convertite: «Guai a te, Corazìn! Guai a te, Betsàida! Perché, se a Tiro e a Sidone fossero avvenuti i prodigi che ci sono stati in mezzo a voi, già da tempo esse, vestite di sacco e cosparse di cenere, si sarebbero convertite. Ebbene, io vi dico: nel giorno del giudizio, Tiro e Sidone saranno trattate meno duramente di voi. E tu, Cafàrnao, sarai forse innalzata fino al cielo? Fino agli inferi precipiterai! Perché, se a Sòdoma fossero avvenuti i prodigi che ci sono stati in mezzo a te, oggi essa esisterebbe ancora! Ebbene, io vi dico: nel giorno del giudizio, la terra di Sòdoma sarà trattata meno duramente di te!» (Mt 11,20-24). In Gesù i miracoli erano segni della sua verità. Essi avrebbero dovuto creare un altissimo movimento di fede nella sua Parola. Invece la gente chiedeva il miracolo, lo otteneva, si fermava ad esso. Non passava alla fede nella Parola. </p>
<p class="C1 V45">^{45} **Filippo trovò Natanaele e gli disse: «Abbiamo trovato colui del quale hanno scritto Mosè, nella Legge, e i Profeti: Gesù, il figlio di Giuseppe, di Nàzaret».** / Filippo vive la legge dell’annunzio, del dono della verità incontrata. Filippo trovò Natanaele e gli disse: “Abbiamo trovato colui del quale hanno scritto Mosè, nella Legge, e i Profeti: Gesù, il figlio di Giuseppe, di Nàzaret”. Pesiamo le parole. L’annunzio di Filippo a Natanaele non spinge in un primo tempo verso la verità di Gesù come vero Messia o vero Cristo Dio. Spinge invece a credere che Gesù sia il profeta pari a Mosè, professato da Dio nel Deuteronomio. Il Signore, tuo Dio, susciterà per te, in mezzo a te, tra i tuoi fratelli, un profeta pari a me. A lui darete ascolto. Avrai così quanto hai chiesto al Signore, tuo Dio, sull’Oreb, il giorno dell’assemblea, dicendo: “Che io non oda più la voce del Signore, mio Dio, e non veda più questo grande fuoco, perché non muoia”. Il Signore mi rispose: “Quello che hanno detto, va bene. Io susciterò loro un profeta in mezzo ai loro fratelli e gli porrò in bocca le mie parole ed egli dirà loro quanto io gli comanderò. Se qualcuno non ascolterà le parole che egli dirà in mio nome, io gliene domanderò conto. Ma il profeta che avrà la presunzione di dire in mio nome una cosa che io non gli ho comandato di dire, o che parlerà in nome di altri dèi, quel profeta dovrà morire”. Forse potresti dire nel tuo cuore: “Come riconosceremo la parola che il Signore non ha detto?”. Quando il profeta parlerà in nome del Signore e la cosa non accadrà e non si realizzerà, quella parola non l’ha detta il Signore. Il profeta l’ha detta per presunzione. Non devi aver paura di lui (Dt 18,15-22). La citazione dei profeti è assai vaga – e i Profeti: Gesù, il figlio di Giuseppe, di Nàzaret. In verità i profeti hanno detto tante cose. Anche i Salmi hanno detto tante cose. In questa frase è Mosè che cattura l’attenzione. Anche se non è da escludere che Gesù possa essere il Messia, dalle parole di Filippo appare con certezza che Lui è il profeta che deve venire. Era stata questa una domanda ben precisa rivolta a Giovanni: “Sei tu il Profeta?”.</p>
<p class="C1 V46">^{46} **Natanaele gli disse: «Da Nàzaret può venire qualcosa di buono?». Filippo gli rispose: «Vieni e vedi».** / Natanaele, che era un conoscitore delle Scritture, sembra abbracciare la prima verità. Gesù è il Profeta atteso. Poi però si ricorda delle parole di Filippo. Questo profeta è Gesù, figlio di Giuseppe, di Nàzaret. Lui non dubita delle parole di Filippo. Però Nàzaret gli crea un dubbio nel cuore: “Da Nàzaret può venire qualcosa di buono?”. Di certo Nàzaret a quei tempi non godeva di grande fama. Era una piccolissima città della Galilea. Se invece avesse pensato che Gesù fosse il Messia, di certo avrebbe risposto che non poteva essere, perché il Messia, secondo la profezia di Michea può nascere solo a Betlemme. Betlemme è in Giudea. Nazaret è in Galilea. Dinanzi alle perplessità non di origine scritturistica, ma della provenienza di Gesù – Nàzaret per Natanaele è una vera nullità – Filippo lo invita a rendersi conto di persona: “Vieni e vedi”. È la stessa risposta di Gesù: “venite e vedrete”. Osserviamo: Filippo non impone a Natanaele la verità di Gesù. Neanche però rinuncia ad essa. L’incontro con Gesù non è stato vuoto. Gesù è stato scritto dallo Spirito Santo nello spirito, nell’anima, nel cuore di Filippo. Quando lo Spirito Santo scrive Gesù e il suo mistero nel cuore, nello spirito, nell’anima, esso rimane indelebile in eterno. Giuda per questo si è disperato. Mancava del suo alito di verità, santità, luce che è Gesù scritto in lui. Nel momento in cui lui ha tradito Gesù, lo ha consegnato, è come se fosse svuotato l’anima, il cuore, lo spirito del suo alito di vita. È privo della sua essenza e verità di vita. Questa essenza lo ha portato alla disperazione. Con grande saggezza lo invita a risolvere il suo dubbio che è – lo ripetiamo – non di origine biblico-teologico, ma solo di derivazione storico-locale. Incontrando Gesù avrebbe potuto di persona conoscere la verità.</p>
<p class="C1 V47">^{47} **Gesù intanto, visto Natanaele che gli veniva incontro, disse di lui: «Ecco davvero un Israelita in cui non c’è falsità».** / Come Gesù ha preceduto i due discepoli che lo seguivano, come ha preceduto anche Simone, il fratello di Andrea e Filippo, così precede anche Natanaele. Gesù è il Signore. Il suo amore sempre precede ogni richiesta dell’uomo. Ecco come Gesù precede Natanaele. Gesù intanto, visto Natanaele che gli veniva incontro, disse di lui: “Ecco davvero un Israelita in cui non c’è falsità”. Natanaele non è uomo doppio, ipocrita, falso, raggiratore, adulatore. È uomo semplice, puro, schietto di cuore e di mente, di pensieri e di parole. Quest’uomo non sa cosa sia la falsità, la parola scaltra, furba, ingannatrice. La sua parola è il suo cuore, il suo cuore è la sua parola. Il suo cuore è libero. Mai le mie labbra diranno falsità e la mia lingua mai pronunzierà menzogna! (Gb 27, 4). Se ho agito con falsità e il mio piede si è affrettato verso la frode (Gb 31, 5). Tieni lontano da me falsità e menzogna, non darmi né povertà né ricchezza; ma fammi avere il cibo necessario (Pr 30, 8). "Voi dite: Abbiamo concluso un’alleanza con la morte, e con gli inferi abbiamo fatto lega; il flagello del distruttore, quando passerà, non ci raggiungerà; perché ci siamo fatti della menzogna un rifugio e nella falsità ci siamo nascosti" (Is 28, 15). Un insegnamento fedele era sulla sua bocca, né c’era falsità sulle sue labbra; con pace e rettitudine ha camminato davanti a me e ha trattenuto molti dal male (Ml 2, 6). Gesù intanto, visto Natanaèle che gli veniva incontro, disse di lui: "Ecco davvero un Israelita in cui non c’è falsità" (Gv 1, 47). Non entrerà in essa nulla d’impuro, né chi commette abominio o falsità, ma solo quelli che sono scritti nel libro della vita dell’Agnello (Ap 21, 27). </p>
<p class="C1 V48">^{48} **Natanaele gli domandò: «Come mi conosci?». Gli rispose Gesù: «Prima che Filippo ti chiamasse, io ti ho visto quando eri sotto l’albero di fichi».** / Natanaele sente parlare così Gesù e gli chiede “Come mi conosci?”: io non ti ho mai visto. Da dove attingi la tua conoscenza su di me? È verità: solo Dio può conoscere il cuore di un uomo. L’uomo non possiede questa scienza. A meno che non sia vero profeta del Dio vivente: ai suoi profeti il Signore può concedere di conoscere il cuore di chi è dinanzi ad essi. Ma è solo per grazia di Dio. Se Gesù conosce il suo cuore, di certo è un profeta del Signore. In questo Filippo aveva detto bene. Gesù così gli risponde: “Prima che Filippo ti chiamasse, io ti ho visto quando eri sotto sotto l’albero di fichi”. Vedere non è informarsi. Vedere non è conoscere una persona. Il cuore non si vede. Per comprendere la risposta di Gesù dobbiamo fare ricorso al Salmo. Il Signore rivela attraverso il Salmista che i nostri pensieri non sono stati concepiti e Lui già li conosce. Il nostro cuore non è stato formato e Lui lo conosce. Al maestro del coro. Di Davide. Salmo. Signore, tu mi scruti e mi conosci, tu conosci quando mi siedo e quando mi alzo, intendi da lontano i miei pensieri, osservi il mio cammino e il mio riposo, ti sono note tutte le mie vie. La mia parola non è ancora sulla lingua ed ecco, Signore, già la conosci tutta. Alle spalle e di fronte mi circondi e poni su di me la tua mano. Meravigliosa per me la tua conoscenza, troppo alta, per me inaccessibile. Dove andare lontano dal tuo spirito? Dove fuggire dalla tua presenza? Se salgo in cielo, là tu sei; se scendo negli inferi, eccoti. Se prendo le ali dell’aurora per abitare all’estremità del mare, anche là mi guida la tua mano e mi afferra la tua destra. Se dico: «Almeno le tenebre mi avvolgano e la luce intorno a me sia notte», nemmeno le tenebre per te sono tenebre e la notte è luminosa come il giorno; per te le tenebre sono come luce. Sei tu che hai formato i miei reni e mi hai tessuto nel grembo di mia madre. Io ti rendo grazie: hai fatto di me una meraviglia stupenda; meravigliose sono le tue opere, le riconosce pienamente l’anima mia. Non ti erano nascoste le mie ossa quando venivo formato nel segreto, ricamato nelle profondità della terra. Ancora informe mi hanno visto i tuoi occhi; erano tutti scritti nel tuo libro i giorni che furono fissati quando ancora non ne esisteva uno. Quanto profondi per me i tuoi pensieri, quanto grande il loro numero, o Dio! Se volessi contarli, sono più della sabbia. Mi risveglio e sono ancora con te. Se tu, Dio, uccidessi i malvagi! Allontanatevi da me, uomini sanguinari! Essi parlano contro di te con inganno, contro di te si alzano invano. Quanto odio, Signore, quelli che ti odiano! Quanto detesto quelli che si oppongono a te! Li odio con odio implacabile, li considero miei nemici. Scrutami, o Dio, e conosci il mio cuore, provami e conosci i miei pensieri; vedi se percorro una via di dolore e guidami per una via di eternità (Sal 139 (138) 1-24). </p>
<p class="C1 V49">^{49} **Gli replicò Natanaele: «Rabbì, tu sei il Figlio di Dio, tu sei il re d’Israele!».** / Natanaele sa di trovarsi dinanzi ad una persona che viene da Dio. Va ben oltre la testimonianza di Filippo. Gesù è più che il Profeta. Lui è il Maestro. Il Maestro è il Figlio di Dio. Il Figlio di Dio è il re d’Israele. Una verità va messa in luce. Ogni testimone di Gesù supera la testimonianza ricevuta. Andrea supera la testimonianza ricevuta da Giovanni il Battista. Natanaele supera la testimonianza ricevuta da Filippo. Ognuno aggiunge verità alla verità. Si compie già la Parola proferita da Gesù ai suoi discepoli: “Verrà lo Spirito Santo e vi condurrà a tutta la Verità”. Come? Aggiungendo comprensione a comprensione. La comprensione del mistero non è mai finita. Se la comprensione del mistero fosse finita, il mistero non sarebbe mistero. Oggi purtroppo si è caduti in una involuzione così grande da non solo non dare alcun compimento alla verità di ieri: esse sono state cancellate dai cuori. È come se un esercito di cavallette spirituali si fosse posato sul campo della nostra verità, sana dottrina, Scrittura, Tradizione, Teologia, Magistero e tutto avesse divorato. Resta solo qualche troncone che fora i piedi di chi cammina.</p>
<p class="C1 V50">^{50} **Gli rispose Gesù: «Perché ti ho detto che ti avevo visto sotto l’albero di fichi, tu credi? Vedrai cose più grandi di queste!».** / Ora è Gesù che risponde a Natanaele: “Perché ti ho detto che ti avevo visto sotto l’albero di fichi, tu credi?”. Perché Natanaele crede dopo questa risposta di Gesù? Perché è una visione senza alcuna relazione, alcuna parola. Tra lui e Gesù non vi è stato neanche l’incontro di uno sguardo. Un uomo che passa, osserva, vede, conosce il cuore, non è solo uomo. È molto di più. È uomo di Dio. È ancora di più. È profeta del Dio vivente. Gesù è più che un profeta. Lui è il Figlio di Dio, il Cristo di Dio, il re d’Israele. Una sola parola detta da Gesù è stata capace di generare nel cuore una fede così grande. Ora sappiamo chi è il Verbo Incarnato. Le verità si uniscono. Gesù è il Verbo che è in principio, che è Dio. È il Verbo per mezzo del quale è stato fatto tutto ciò che è esiste. È la vita che è la luce degli uomini. È la luce della creazione e dell’umanità. È il Verbo che si è fatto carne. È il Verbo che è venuto ad abitare in mezzo a noi. È il Verbo pieno di grazia e di verità. È il Figlio unigenito del Padre. È il solo che conosce il Padre e il solo che lo rivela. È l’agnello di Dio che toglie i peccati del mondo. È il Cristo di Dio, il suo Messia. È il re d’Israele. È il Profeta che deve venire. Finisce qui la verità di Cristo Gesù. Nient’affatto. Ogni pagina del Vangelo aggiunge una verità nuova. La prima verità viene subito aggiunta da Gesù. </p>
<p class="C1 V51">^{51} **Poi gli disse: «In verità, in verità io vi dico: vedrete il cielo aperto e gli angeli di Dio salire e scendere sopra il Figlio dell’uomo».** / Gesù si annunzia e si rivela come il Mediatore unico tra Dio e l’umanità. Il cielo per Lui discende sulla terra. La terra per Lui sale al cielo. Come Gesù è il mediatore unico nella creazione, così è nella grazia, verità, rivelazione, tutto. (rif Mt 11,25-30) (rif Gen 28,1-22) / Se Gesù è il mediatore unico tra il Padre, nello Spirito Santo, e l’umanità, la creazione, l’universo, tutto è dato a noi per suo tramite. Anche noi possiamo andare al Padre sempre per suo tramite, per la sua mediazione. Questa verità condanna come falsi e bugiardi tutti coloro che asseriscono, insegnano, professano che ognuno può andare a Dio direttamente. Dio viene per Cristo. A Dio si va per Cristo. Senza Cristo non c’è comunione. Chi nega la mediazione universale di Cristo nella creazione, grazia, verità, luce, vita eterna, giustificazione, salvezza, redenzione, preghiera, intercessione, sappia che i danni spirituali della sua menzogna sono eterni e irreversibili. </p>
<p class="C2 V1">^{1} **Il terzo giorno vi fu una festa di nozze a Cana di Galilea e c’era la madre di Gesù.** / È il terzo giorno di Gesù. Il terzo giorno vi fu una festa di nozze a Cana di Galilea e c’era la madre di Gesù. Il matrimonio sempre riporta un uomo e una donna alle origini della creazione, quando Dio fece l’uomo maschio e femmina. Nel matrimonio un uomo e una donna ricompongono l’unità di creazione e su di essi viene riversata la benedizione del Signore. È un momento di grande festa il matrimonio. Dio viene chiamato perché crei l’unità indissolubile delle origini. (Gen 1,26-28) (Gen 2,18-24) Creata l’unità, avviene la stessa cosa che si verifica nell’unità dell’anima con il corpo. Quando l’anima lascia il corpo, rompe l’unità, il corpo è nella morte. Quando l’unità della sola carne viene rotta, l’uomo e la donna sono nella morte. Notizia che fa notizia è la presenza della Madre di Gesù a questa festa di nozze. Noi non conosciamo i legami che vi sono tra la famiglia degli sposi e la Madre di Gesù. Sappiamo però che lei è presente alle nozze. La notizia della presenza della Madre di Gesù è data come prima notizia. Oggi lo Spirito Santo pone Lei al centro della scena. Se fa questo un motivo ci sarà. Anche se i motivi dello Spirito e i nostri spesso non corrispondono. Per questo è giusto allora chiedere allo Spirito Santo che ci riveli il motivo, le ragioni per cui Lui ha voluto porre la Madre di Gesù al centro della scena. Non è un motivo effimero, momentaneo. Nulla nel Vangelo è effimero, momentaneo.</p>
<p class="C2 V2">^{2} **Fu invitato alle nozze anche Gesù con i suoi discepoli.** / Ecco la seconda notizia che fa notizia. Fu invitato alle nozze anche Gesù con i suoi discepoli. C’è Maria. C’è Gesù, Ci sono i suoi discepoli. Per anticipazione, possiamo dire che c’è tutta la Chiesa nata dalla Pentecoste. Forse – dico forse perché il mistero è oltre la mia mente – lo Spirito Santo ci vuole rivelare che nelle nozze dell’umanità con il nostro Dio, sempre devono esserci la Madre di Gesù, Gesù, i suoi discepoli. Nessuno può mancare. La Madre di Gesù, Gesù e i discepoli sono di presenza di essenza, non secondaria, non periferica, non accidentale, non superficiale, non di secondo piano. Sono presenza sulla quale lo sposalizio con Dio si regge e vive. Si tolgono la Madre di Gesù, Gesù, i discepoli e lo sposalizio va in frantumi, come sempre in frantumi è andato nell’Antico Testamento lo sposalizio tra Dio e il suo popolo. I tre elementi costitutivi, essenziali mancavano. Erano assenti. </p>
<p class="C2 V3">^{3} **Venuto a mancare il vino, la madre di Gesù gli disse: «Non hanno vino».** / Nello sposalizio tra Dio e l’umanità, in Cristo, per Cristo, con Cristo, viene a mancare il vino: la grazia, la verità, la luce, la vita, lo Spirito Santo. Viene a mancare la Parola di Cristo Gesù. Manca Dio e Cristo Signore.  Il vino è tutto il mondo soprannaturale. È tutto ciò che è Dio e dono di Dio. Il Vangelo, la Chiesa, i Ministri della Parola. Vino è tutto ciò che appartiene al cielo e viene dato a noi dal Padre, per Cristo, nello Spirito Santo, nella Chiesa. Chi si accorge che non c’è più il vino? La Madre di Gesù. A chi deve dirlo la Madre di Gesù? A Gesù. Lei va dal Figlio e gli dice: Non hanno vino. Il vino è finito. Lo sposalizio tra Dio e l’umanità si regge, vive di grazia e verità. Vengono a mancare la grazia e la verità, lo sposalizio si rompe. Dio viene relegato nel suo cielo. L’umanità vive la sua vita di solitudine e di morte spirituale. Dio è la vita delle mistiche nozze. Dio va sempre chiesto da Maria. Ora traduciamo la richiesta di Maria: “Non hanno Dio”. Dio non c’è più. Hanno esaurito la conoscenza di Lui, la sua grazia, la sua verità, il suo perdono, la sua misericordia, la sua santità. Senza Dio si cade nell’idolatria e nell’immoralità. </p>
<p class="C2 V4">^{4} **E Gesù le rispose: «Donna, che vuoi da me? Non è ancora giunta la mia ora».** / La risposta di Gesù è immediata: “Donna, che vuoi da me? Non è ancora giunta la mia ora”: Donna, ancora non posso dare Dio, la sua grazia, la sua misericordia, il suo perdono, la sua paternità, la sua carità, il suo amore. Quando potrò dare Dio e lo Spirito Santo, la grazia e la verità, quando potrò far sì che il Padre, in me e per lo Spirito Santo, possa celebrare il suo sposalizio con l’umanità? Quando giungerà la mia ora. Qual è l’ora di Gesù? L’ora di Gesù è nel momento in cui consegnerà il suo spirito al Padre, quando avrà offerto se stesso in olocausto e sacrificio per l’espiazione dei peccati, quando si sarà consegnato, offerto a Lui fino alla morte di croce. Dalla croce il primo dono che farà al mondo sarà la Madre sua. La darà al discepolo come sua vera Madre e darà alla Madre il discepolo come vero figlio. La mistica sposa dello Spirito Santo sarà allietata da una moltitudine di figli. Questi figli nasceranno da Lei allo stesso modo che è nato Gesù, sempre per opera dello Spirito Santo, nelle acque del battesimo. Questa nascita avviene nel mistico seno della Madre di Dio. Maria, vera Madre della Redenzione. Vera Madre di tutti i redenti in Cristo, per Cristo, con Cristo. Lo Spirito Santo che genererà in Maria, per Maria, ogni figlio al Padre celeste è anche il dono di Cristo Gesù. Lui lo farà sgorgare dal suo cuore squarciato, sulla croce. Ora però questo tempo non è ancora giunto. Si deve attende qualche giorno. Quando il giorno verrà, allora nuovamente il vino del Padre sarà sulla tavola dell’umanità e la festa di sposalizio potrà essere celebrata con durata eterna.</p>
<p class="C2 V5">^{5} **Sua madre disse ai servitori: «Qualsiasi cosa vi dica, fatela».** / Maria sa che Cristo Gesù può sempre anticipare la grazia e la verità, ma sempre in previsione del suo olocausto sulla croce. In Lei il Padre non ha anticipato il vino celebrando con lei uno sposalizio di purissima santità? Il Padre non ha creato Lei piena di grazia, giustizia, santità? Non l’ha fatta immacolata, purissima? Non L’ha preservata immune da ogni colpa? Non ha posto inimicizia eterna tra Lei e il serpente? Tutto ha fatto per i meriti di Cristo. Forte di questa fede e questa verità, mozione in Lei dello Spirito Santo, la Madre di Gesù dice ai servitori: “Qualsiasi cosa vi dica, fatela”. Perché la Vergine Maria dice ai servi di fare qualsiasi cosa Gesù avrebbe chiesto loro? Perché, sempre nello Spirito Santo, Maria sa che il dono di Dio all’umanità avviene attraverso la collaborazione e la cooperazione di molte persone. Gesù è il Mediatore universale tra il Padre e l’umanità intera nello Spirito Santo. Ma la mediazione di Cristo Gesù, nello Spirito Santo, si esercita attraverso una moltitudine di collaborazioni e di cooperazioni. Se un collaboratore, un cooperatore viene meno, la mediazione di Cristo diviene inefficace. Ma anche l’opera del Padre diviene inefficace. Cristo Gesù, senza la collaborazione e la cooperazione umana, mai potrà servire il Padre in pienezza di grazia e di verità. Lo si espone a vanità, nullità, inefficienza. È giusto chiedersi: quanta mediazione di Cristo in ordine alla verità, alla grazia, alla redenzione, alla salvezza, per il mio non ascolto di Gesù viene resa nulla, inefficace, inoperosa? Quanta viene fatta male? Quanta in modo peccaminoso? Oggi non abbiamo noi dichiarata inutile in ordine alla redenzione soggettiva tutta l’opera della Chiesa e di ogni suo figlio? Così facendo, operando, dicendo, insegnando, stabilendo non ci siamo dichiarati servi infingardi? Questa voce della Madre di Gesù, “Qualsiasi cosa vi dica, fatela”, ha un valore eterno. Mai verrà meno. Se la Chiesa vuole che l’umanità, in Cristo, per lo Spirito Santo, celebri lo sposalizio con il Padre, deve sempre obbedire. Oggi la Vergine Maria, la Madre di Gesù, non ha chiesto ai servitori di ricordare al mondo la Parola di suo Figlio Gesù? Non ha detto che lo sposalizio con il Padre è trasformato in idolatria e immoralità per mancanza di Parola? I servitori hanno ascoltato? Vogliono ascoltare? Sono convinti che questa via indicata dalla Madre di Gesù è la sola via che esiste nel cielo e sulla terra perché il Padre celeste possa vivere con la sua sposa uno sposalizio di verità? La via è stata indicata dalla Madre di Gesù. Spetta ad ogni servitore convincersi che dall’ascolto, dall’obbedienza a questa voce, lo sposalizio riprende vita, si rinnova, esce dallo stato di stallo di peccato e di morte, di confusione e falsità.</p>
<p class="C2 V6">^{6} **Vi erano là sei anfore di pietra per la purificazione rituale dei Giudei, contenenti ciascuna da ottanta a centoventi litri.** / Maria vede, chiede al Figlio. Parla ai servi. Ora lascia che sia il Figlio a intervenire secondo il desiderio e il comando del Padre nello Spirito Santo. Ognuno, nel mistero della salvezza, deve sapere cosa fare e cosa non fare. Poi si deve ritirare perché spetta ad altri compiere ciò che compete ad altri. La Madre di Gesù ha il compito di vedere la storia, chiedere a Gesù, invitare i servitori all’obbedienza. Ogni altra cosa appartiene a Cristo Signore. Ora entra in scena Gesù: “Vi erano là sei giare di pietra per la purificazione riturale dei Giudei, contenenti ciascuna da ottanta a cento litri”. Il vino non è creato. Il vino avviene per trasformazione dell’uva in mosto e poi in vino. Gesù non manda a comprare il vino. Lui trasforma l’acqua in vino. L’acqua la donano gli uomini, la trasformazione la chiede al Padre suo, nello Spirito Santo. Per la trasformazione occorre l’acqua, ma anche l’opera dei servitori. </p>
<p class="C2 V7">^{7} **E Gesù disse loro: «Riempite d’acqua le anfore»; e le riempirono fino all’orlo.** / Ora Gesù dona un primo ordine ai servitori. “E Gesù disse loro: ‘Riempite d’acqua le anfore’”. Le anfore vengono riempite fino all’orlo. La materia prima per il miracolo la dona l’uomo. Anche il pane e il vino li dona l’uomo. La materia prima data al Padre da Gesù è stato il suo corpo, la sua anima, il suo spirito, la sua volontà. Non li ha dati vuoti. Li ha dati pieni di amore, verità, giustizia, santità, ogni virtù. Li ha dati colmi di Spirito Santo. Possiamo attestare che l’anfora di Gesù, cioè la sua umanità, è stata riempita da Lui fino all’orlo. Nulla più andava in essa dell’amore del Padre e della sua vita eterna, della sua luce e della sua verità eterna. Pienezza perfetta.</p>
<p class="C2 V8">^{8} **Disse loro di nuovo: «Ora prendetene e portatene a colui che dirige il banchetto». Ed essi gliene portarono.** / Ecco il secondo ordine dato ai servitori. Disse loro di nuovo: Ora prendete e portatene a colui che dirige il banchetto. Ed essi gliene portarono. Perché l’acqua va portata a colui che dirige il banchetto e non ad altre persone? Perché è Lui che deve assaggiare il vino e dire se può essere portato ai commensali. Se è un vino scadente, mai potrà essere servito. Se c’è vino scadente e vino buono, prima si serve quello buono, poi quello scadente. Non solo il miracolo va fatto, la grazia data. Occorre che miracolo e grazia vengano testimoniati come vero miracolo, vera grazia del Signore. Sulla terra chi dirige il banchetto dell’Eucaristia sono gli Apostoli del Signore. Sono gli Apostoli che devono attestare che l’Eucaristia è vera Eucaristia sino alla fine. Non si può donare un pane comune facendolo passare come se fosse vero corpo di Cristo. L’acqua è acqua e non vino. Il vino è vino e non acqua.</p>
<p class="C2 V9">^{9} **Come ebbe assaggiato l’acqua diventata vino, colui che dirigeva il banchetto – il quale non sapeva da dove venisse, ma lo sapevano i servitori che avevano preso l’acqua – chiamò lo sposo** / Il miracolo si fa mentre si obbedisce. Come ebbe assaggiato l’acqua divenuta vino, colui che dirigeva il banchetto – il quale non sapeva da dove venisse, ma lo sapevano i servitori che avevano preso l’acqua – chiama lo sposo. I servitori non attingono vino dalle anfore. Nelle anfore c’è sempre acqua. Solo acqua. Il miracolo si compie mentre si obbedisce. Quando si compie il miracolo dell’Eucaristia? Mentre si obbedisce: “Fate questo in memoria di me”. Quando si compie il miracolo della conversione? Quando la Parola viene annunziata dagli Apostoli e in comunione con gli Apostoli dai Presbiteri e da ogni altro membro del corpo di Cristo. Nella Scrittura vi è l’acqua della Parola. I servitori di Cristo attingono l’acqua della Parola dalla Scrittura, la trasformano in Parola annunziata, predicata, insegnata, proferita, ricordata e si compie il grande miracolo della conversione. L’acqua va attinta sempre. Oggi il grande errore che i servitori stanno facendo è quello del distacco totale dalla Parola, dall’acqua necessaria per la trasformazione nel vino buono dell’annunzio. Non si attinge la Parola dalla Scrittura, la si attinge dal cuore. Nel cuore non vi è la buona acqua dello Spirito Santo. La buona acqua dello Spirito Santo è nella Scrittura. Solo la Parola della Scrittura può essere trasformata in vino buono di conversione, santificazione, luce, verità. Il distacco dalla Scrittura è distacco dall’acqua della vita. oggi molti servitori del Vangelo donano l’aceto delle proprie convinzioni di peccato. O si ritorna alla Scrittura o nessuna conversione mai potrà compiersi. Il mai è eterno. </p>
<p class="C2 V10">^{10} **e gli disse: «Tutti mettono in tavola il vino buono all’inizio e, quando si è già bevuto molto, quello meno buono. Tu invece hai tenuto da parte il vino buono finora».** / Ecco la certificazione di colui che dirige il banchetto. Chiamato lo sposo gli dice: “Tutti mettono in tavola il vino buono all’inizio e, quando si è giù bevuto molto, quello meno buono. Tu invece hai tenuto da parte il vino buono finora”. Questa attestazione o certificazione di bontà del vino buono deve farla sempre lo Spirito Santo sulla nostra obbedienza a Cristo. Invece sappiamo dal Libro dell’Apocalisse che la sua certificazione attesta proprio il contrario. Lo Spirito Santo certifica che gli Angeli delle sette chiese dell’Asia non si sono conservati vino buono. La stessa certificazione deve operarla da chi è superiore verso l’inferiore. Oggi questa certificazione è quasi del tutto assente. La stessa certificazione va fatta da un discepolo verso l’altro discepolo di Gesù. Ognuno deve aiutare l’altro perché il vino buono sia dato sino alla fine. Anzi ognuno è chiamato a conservarsi vino buono sino alla fine. Oggi si deve certificare, attestare che non viene più donato il vino buono della buona Parola del Signore, il vino buono dei buoni sacramenti, il vino buono della predicazione, il vino buono dell’insegnamento, il vino buono della carità. Oggi è come se l’anfora della Chiesa fosse senz’acqua. Urge ritornare alla purissima obbedienza alla Madre di Dio: “Qualsiasi cosa vi dica, fatela”. Urge ritornare all’obbedienza a Cristo Gesù: “Riempite di acqua le giare”. Anche la seconda obbedienza va donata: “Ora attingetene e portatene a colui che dirige il banchetto”. Senza queste tre obbedienze, due a Cristo Gesù e l’altra alla Vergine Maria, scompare il vino, lo sposalizio con Dio viene meno. Chi oggi è chiamato ad obbedire alla Madre di Gesù e a Cristo Signore sono in primo luogo gli Apostoli di Gesù. In comunione di obbedienza con i Vescovi, tutti i presbiteri. In comunione con i presbiteri, tutti i battezzati, tutti i figli di Dio. La nostra religione cristiana è obbedienza. È obbedienza agli Apostoli. Ma l’obbedienza agli Apostoli è obbedienza a Cristo, se gli Apostoli obbediscono a Cristo Gesù nello Spirito Santo. Non si obbedisce a Cristo, non c’è obbedienza. (Os 1,1-9) (Os 2,1-25)  (Os 3,1-5)  (Ez 16,1-63) (Ef 5,21-33) (Gv 3, 25-36) (Ap 21,1-27) (Ap 22,1-21) Perché Dio possa celebrare lo sposalizio eterno con l’umanità sono necessari tre persone: la Madre di Gesù, Gesù, i servitori. Se una sola di questa persone manca, lo sposalizio mai si potrà celebrare. Tutti e tre sono necessari. Come non può mancare Cristo, che è il cuore di ogni cosa, così non potrà mancare Maria che mette il cuore in movimento. Così neanche i servitori potranno mancare. È per la loro obbedienza che il miracolo si compie.</p>
<p class="C2 V11">^{11} **Questo, a Cana di Galilea, fu l’inizio dei segni compiuti da Gesù; egli manifestò la sua gloria e i suoi discepoli credettero in lui.** / L’Apostolo Giovanni ora attesta che questo, a Cana di Galilea, fu l’inizio dei segni compiuti da Gesù. Con questo miracolo viene rivelato il fine di ogni altro miracolo. Aiutare l’umanità a celebrare lo sposalizio con il Padre celeste. Egli manifestò la sua gloria e i suoi discepoli credettero in lui. Viene manifestato il secondo fine di questo e di ogni altro miracolo. Creare la fede dei discepoli in Cristo Gesù. Senza la loro fede l’opera della salvezza non si compie. Questa verità è rivelata dallo Spirito Santo nella prima chiusura del Vangelo secondo Giovanni. Tutti i segni narrati nel quarto Vangelo hanno solo questo unico, solo fine o scopo: condurre ogni cuore a credere in Cristo Signore. (Gv 20,30-31) Tutto è dalla fede dei discepoli di Gesù. Essi devono avere tanta fede in Cristo Gesù quanta Cristo Gesù ne aveva nel Padre suo. Anzi nella fede ogni giorno essi devono crescere. Se vengono meno dalla fede in Cristo, è la fine di tutto. Oggi e fino alla consumazione del tempo, quando verranno i cieli nuovi e la terra nuova, tutto è dalla fede dei discepoli nella Parola di Cristo Gesù. Quando il discepolo cade da questa fede, è la fine dello sposalizio del Signore.</p>
<p class="C2 V12">^{12} **Dopo questo fatto scese a Cafàrnao, insieme a sua madre, ai suoi fratelli e ai suoi discepoli. Là rimasero pochi giorni.** / Da Cana ora Gesù si sposta in Cafàrnao: notiamo che Gesù non cammina da solo. È assieme a molti altri. Prima di tutto c’è con Lui sua Madre. Vi sono anche i suoi fratelli. Vi sono i suoi discepoli. Questa non è una notizia puramente storica. È prima di tutto una notizia teologica. Perché è notizia teologica e non semplicemente storica? È notizia teologica perché Gesù ha bisogno di molti testimoni che attestino la sua verità. Senza la testimonianza degli uomini, la sua missione è condannata al fallimento. Sono i testimoni che devono attestare la verità di quanto avviene. Non solo oggi, ma anche domani, quando essi dovranno andare per il mondo a predicare il Vangelo, dovranno attestare la verità storica di quanto Gesù ha detto e insegnato. Senza l’attestazione della verità storica non c’è fede. La fede nasce non dalla verità soprannaturale, ma dalla verità storica. La verità storica nasce dalla verità soprannaturale, ma è la verità storica che certifica e attesta la verità soprannaturale. È la verità soprannaturale che diviene storia. Anche i discepoli di Gesù sono obbligati non solo a testimoniare la verità soprannaturale di Gesù attestando la verità storica di ciò che lui ha detto e fatto. Essi stessi devono essere verità storica della verità soprannaturale del Maestro. Come Gesù, verità soprannaturale del Padre e del suo essere Dio, si è fatto verità storica, così anche i discepoli di Gesù da verità soprannaturale in Cristo, per opera dello Spirito Santo, devono farsi verità storica. Nasce la fede. Se rimangono solo verità soprannaturale, nessuna fede nascerà da essi. Saranno alberi senza frutto, fiumi senza acqua, mare senza vita. La realtà storica attesta la verità soprannaturale. È obbligo di ogni discepolo di Gesù.</p>
<p class="C2 V13">^{13} **Si avvicinava intanto la Pasqua dei Giudei e Gesù salì a Gerusalemme.** / La prima Pasqua, la purificazione del tempio / La Pasqua era la festa più solenne nel popolo del Signore. Essa portava a Gerusalemme una grandissima affluenza di popolo. Chi era nelle capacità di affrontare il viaggio, si metteva in cammino e raggiungeva la città santa. Si avvicinava intanto la Pasqua dei Giudei e Gesù salì a Gerusalemme. Vi è sostanziale differenza tra la Pasqua dei Giudei e la Pasqua cristiana. La Pasqua dei Giudei era memoriale della liberazione dalla schiavitù d’Egitto. La Pasqua dei cristiani celebra la Passione, Morte, Gloriosa Risurrezione di Gesù dai morti. Celebra la vittoria sul peccato e sulla morte. È dono della vittoria di Cristo Gesù ad ogni uomo che crede in Lui e si lascia battezzare. Nella Pasqua dei Giudei l’agnello che nutriva e liberava dalla morte era un animale. Nella Pasqua cristiana l’Agnello è Cristo. Si mangia la sua carne per vivere per Lui, in Lui, con Lui. Si beve il suo sangue che è la Nuova Alleanza. La Pasqua dei Giudei era solo figura della vera Pasqua che è Cristo Gesù, che si vive in Cristo Gesù. Oggi la stoltezza cristiana è arrivata fino ad abolire Cristo dalla nostra religione. Cristo è la religione, perché Cristo è la vita della religione.</p>
<p class="C2 V14">^{14} **Trovò nel tempio gente che vendeva buoi, pecore e colombe e, là seduti, i cambiamonete.** / Salito a Gerusalemme, Gesù entra nel tempio e trova in esso gente che vendeva buoi, pecore, colombe e, là seduti, i cambiamonete. È missione dei profeti purificare il culto. Dire al popolo del Signore qual è il vero culto. Tutti i profeti lo hanno fatto. Il culto vero per il Signore è solo obbedienza alla sua voce, alla sua Legge, alla sua Parola. Il culto è fedeltà all’alleanza stipulata. (Is 1,1-31) Purificando il culto Gesù compie un’opera profetica. Si annunzia e si rivela, si manifesta e si presenta fin da subito al suo popolo come vero profeta del Dio vivente. Profeta come Osea, Amos, Isaia, Geremia, Malachia. Nel Vangelo secondo Giovanni è questa la prima manifestazione pubblica di Gesù. Non si presenta come Messia, ma come profeta del Dio vivente. È il profeta che come sua opera purifica il culto del suo Signore e Dio.</p>
<p class="C2 V15">^{15} **Allora fece una frusta di cordicelle e scacciò tutti fuori dal tempio, con le pecore e i buoi; gettò a terra il denaro dei cambiamonete e ne rovesciò i banchi,** / Gesù non si limita alle parole come hanno fatto i profeti che lo hanno preceduto. Lui passa alle azioni: “Allora fece una frusta di cordicelle e scacciò tutti fuori dal tempio, con le pecore e i buoi”. La casa del Signore non è né ovile né stalla. Poi “gettò a terra il denaro dei cambiamonete e ne rovesciò i banchi”: il tempio non è una succursale del banchieri e neanche una banca dove si cambia il denaro. Il tempio è il tempio e deve rimanere solo tempio del Padre. Quando si profana la sacralità del tempo, anche la santità di Dio è profanata. Tutto deve iniziare dal rispetto della sacralità della casa del Signore. Se la casa di Dio viene profanata, anche il culto risulta profanato. È un culto peccaminoso. Il culto è vano quando non produce alcun effetto o beneficio nell’anima e nello spirito, perché non è accompagnato da alcuna volontà di conversione. Il culto è peccaminoso quando lo si celebra in modo sacrilego e irriguardoso. Il culto ha un solo fine: attingere dalla santità del nostro Dio ogni grazia per essere santi come Lui è santo, ogni misericordia per essere misericordiosi come Lui è misericordioso. Nel culto ci si immerge in Dio per rivestirci di Lui. Se il culto non ci trasforma nella nostra natura ad immagine del nostro Dio, per manifestare Lui nelle nostre opere e nelle nostre parole, esso è celebrato o in modo sacrilego, o peccaminoso, o irriguardoso, o da incuranti e distratti.</p>
<p class="C2 V16">^{16} **e ai venditori di colombe disse: «Portate via di qui queste cose e non fate della casa del Padre mio un mercato!».** / Anche i venditori di colombe sono mandati via, il tempio è casa di preghiera. Ogni altra cosa deve rimanere fuori. Gesù solamente si limita a separare la santità della casa del Padre dalla profanità che lo avvolgeva. Il profeta Geremia va ben oltre. Dice che Dio mai ha chiesto queste cose. Ha chiesto solo di osservare la sua Parola. Questa parola fu rivolta dal Signore a Geremia: «Férmati alla porta del tempio del Signore e là pronuncia questo discorso: Ascoltate la parola del Signore, voi tutti di Giuda che varcate queste porte per prostrarvi al Signore. Così dice il Signore degli eserciti, Dio d’Israele: Rendete buone la vostra condotta e le vostre azioni, e io vi farò abitare in questo luogo. Non confidate in parole menzognere ripetendo: “Questo è il tempio del Signore, il tempio del Signore, il tempio del Signore!”. Se davvero renderete buone la vostra condotta e le vostre azioni, se praticherete la giustizia gli uni verso gli altri, se non opprimerete lo straniero, l’orfano e la vedova, se non spargerete sangue innocente in questo luogo e se non seguirete per vostra disgrazia dèi stranieri, io vi farò abitare in questo luogo, nella terra che diedi ai vostri padri da sempre e per sempre. Ma voi confidate in parole false, che non giovano: rubare, uccidere, commettere adulterio, giurare il falso, bruciare incenso a Baal, seguire altri dèi che non conoscevate. Poi venite e vi presentate davanti a me in questo tempio, sul quale è invocato il mio nome, e dite: “Siamo salvi!”, e poi continuate a compiere tutti questi abomini. Forse per voi è un covo di ladri questo tempio sul quale è invocato il mio nome? Anch’io però vedo tutto questo! Oracolo del Signore. Andate, dunque, nella mia dimora di Silo, dove avevo da principio posto il mio nome; considerate che cosa io ne ho fatto a causa della malvagità d’Israele, mio popolo. Ora, poiché avete compiuto tutte queste azioni – oracolo del Signore – e, quando vi ho parlato con premura e insistenza, non mi avete ascoltato e quando vi ho chiamato non mi avete risposto, io tratterò questo tempio sul quale è invocato il mio nome e in cui confidate, e questo luogo che ho concesso a voi e ai vostri padri, come ho trattato Silo. Vi scaccerò dalla mia presenza, come ho scacciato tutti i vostri fratelli, tutta la discendenza di Èfraim. Tu poi, non pregare per questo popolo, non innalzare per esso suppliche e preghiere né insistere presso di me, perché non ti ascolterò. Non vedi che cosa fanno nelle città di Giuda e nelle strade di Gerusalemme? I figli raccolgono la legna, i padri accendono il fuoco e le donne impastano la farina per preparare focacce alla regina del cielo; poi si compiono libagioni ad altri dèi per offendermi. Ma è proprio me che offendono – oracolo del Signore – o non piuttosto se stessi, a loro stessa vergogna? Pertanto, dice il Signore Dio: Ecco, il mio furore, la mia ira si riversa su questo luogo, sugli uomini e sul bestiame, sugli alberi dei campi e sui frutti della terra, e brucerà senza estinguersi. Dice il Signore degli eserciti, Dio d’Israele: Aggiungete pure i vostri olocausti ai vostri sacrifici e mangiatene la carne! Io però non parlai né diedi ordini sull’olocausto e sul sacrificio ai vostri padri, quando li feci uscire dalla terra d’Egitto, ma ordinai loro: “Ascoltate la mia voce, e io sarò il vostro Dio e voi sarete il mio popolo; camminate sempre sulla strada che vi prescriverò, perché siate felici”. Ma essi non ascoltarono né prestarono orecchio alla mia parola; anzi, procedettero ostinatamente secondo il loro cuore malvagio e, invece di rivolgersi verso di me, mi hanno voltato le spalle. Da quando i vostri padri sono usciti dall’Egitto fino ad oggi, io vi ho inviato con assidua premura tutti i miei servi, i profeti; ma non mi hanno ascoltato né prestato orecchio, anzi hanno reso dura la loro cervìce, divenendo peggiori dei loro padri. Dirai loro tutte queste cose, ma non ti ascolteranno; li chiamerai, ma non ti risponderanno. Allora dirai loro: Questa è la nazione che non ascolta la voce del Signore, suo Dio, né accetta la correzione. La fedeltà è sparita, è stata bandita dalla loro bocca. Taglia la tua chioma e gettala via, e intona sulle alture un lamento, perché il Signore ha rigettato e abbandonato questa generazione che ha meritato la sua ira. Perché i figli di Giuda hanno commesso ciò che è male ai miei occhi, oracolo del Signore. Hanno collocato i loro idoli abominevoli nel tempio, sul quale è invocato il mio nome, per contaminarlo. Hanno costruito le alture di Tofet nella valle di Ben-Innòm, per bruciare nel fuoco i loro figli e le loro figlie, cosa che io non avevo mai comandato e che non avevo mai pensato. Perciò, ecco, verranno giorni – oracolo del Signore – nei quali non si chiamerà più Tofet né valle di Ben-Innòm, ma valle della Strage. Allora si seppellirà in Tofet, perché non ci sarà altro luogo. I cadaveri di questo popolo saranno pasto agli uccelli dell’aria e alle bestie della terra e nessuno li scaccerà. Farò cessare nelle città di Giuda e nelle vie di Gerusalemme i canti di gioia e d’allegria, i canti dello sposo e della sposa, perché la terra diverrà un deserto» (Ger 7,1-34). / Gesù, nella pienezza dello Spirito Santo, sa fin dove può spingersi. Oggi a Lui serve manifestarsi come vero profeta. Sa che è inutile combattere una battaglia per annunziare ciò che già i profeti avevano manifestato e detto. Perché? Il motivo è semplice: ancora solo tre anni e il Padre suo avrebbe cambiato tempio. Il suo tempio sarebbe stato solo Cristo Gesù e ogni membro del suo corpo, che è la Chiesa. La saggezza ci rivela il futuro e ci guida nel presente. (rif Col 2,9-15) Quando il cristiano è nello Spirito, sa sempre quale battaglia va combattuta. Combattere una battaglia inutile e peccaminosa è stolta perdita di tempo. Si sottrae il tempo alla verità e alla luce e si dona alla falsità e alle tenebre. Gesù è colmo di Spirito Santo e sa sempre cosa dire e cosa fare, come dirlo e come farlo. Oggi Lui deve rivelarsi come vero profeta e per questo dona al suo popolo un segno di grande riconoscimento: la purificazione del tempio. </p>
<p class="C2 V17">^{17} **I suoi discepoli si ricordarono che sta scritto: Lo zelo per la tua casa mi divorerà.** / Lo zelo per la casa divora il giusto perseguitato. Ma sono i discepoli che si ricordarono delle parole del Salmo. Non sappiamo se prima della Pentecoste o dopo. Il Giusto perseguitato è il Messia, secondo le profezie.  (rif Sal 69 (68) 1-37) (rif Sal 119 (118) 129-144). Lo zelo che consuma è del giusto che ha consacrato, che vuole consacrare la sua vita a Dio in una obbedienza piena alla sua Legge, conosciuta secondo verità e secondo verità anche vissuta. Gesù è nella profezia e nei Salmi. È tutto nella profezia e tutto nei Salmi. Oggi però non è a Gerusalemme per rivelarsi come Messia. Questa rivelazione la darà alla fine della sua missione. Ora tutto il popolo dei Giudei deve sapere che un vero profeta è sulla terra. </p>
<p class="C2 V18">^{18} **Allora i Giudei presero la parola e gli dissero: «Quale segno ci mostri per fare queste cose?».** / Ora intervengono i Giudei. Si presentano a Gesù con una richiesta strana. Il profeta non è mandato per dare segni. Non è la sua missione. Il profeta è mandato per ricordare la vera Parola di Dio, il vero culto, la vera alleanza, la vera fede, la vera carità, la vera misericordia, la vera giustizia, la vera pace. Tutto questo lo farà ricordando chi è il vero Dio. Il profeta dice una parola ed essa si compie sempre, nel presente e nel futuro, nel tempo e nell’eternità. La sua parola si compie perché Parola di Dio. Questa verità è annunziata dal Signore con Mosè. La verità del profeta è la Parola. (rif Dt 18,15-22) / Nessun riferimento ad alcun segno. Solo la Parola. Il profeta dice una Parola in nome di Dio, questa Parola si compie. Se non si compie non è Parola di Dio. Il profeta ha parlato in suo nome. Non nel nome del suo Signore e Dio.</p>
<p class="C2 V19">^{19} **Rispose loro Gesù: «Distruggete questo tempio e in tre giorni lo farò risorgere».** / Gesù il segno lo dona, anche se non è obbligato a darlo. Chi deve distruggere il tempio sono i Giudei. Chi deve farlo risorgere è Gesù. Prese alla lettera, le parole di Gesù sono impossibili da realizzarsi, non in relazione a quanto Lui dovrà fare – far risorgere il tempio distrutto dai Giudei –: l’impossibilità è nella distruzione del tempio, ritenuto la loro cosa più santa. Una verità però è evidente. Il segno si potrà compiere solo se i Giudei distruggeranno il tempio. Se essi non lo distruggeranno, Gesù non lo potrà fare risorgere. Il segno è dato, ma tutto dipende dai Giudei. </p>
<p class="C2 V20">^{20} **Gli dissero allora i Giudei: «Questo tempio è stato costruito in quarantasei anni e tu in tre giorni lo farai risorgere?».** / I Giudei ribaltano la storia. Anziché dire che essi non lo possono distruggere, dicono che Gesù non può farlo risorgere. Il ragionamento logico, in relazione alle parole di Gesù, sarebbe stato: “Noi non lo possiamo distruggere. Dacci un altro segno”. La loro mente è così confusa da non sapere neanche argomentare. Dinanzi a Gesù chi sa argomentare? Gesù conosce le risposte dell’uomo prima che esse siano pensate e proferite. Per Gesù importante in questo momento è ridurre a silenzio la loro voce. Il segno che Lui è vero profeta è stato donato. Il silenzio è stato ottenuto. Ora Lui può svolgere la sua missione con serenità, anche perché celebrata la festa della Pasqua, lascerà Gerusalemme e la Giudea, terreno a lui molto ostile, e si ritornerà nella Galilea, luogo dove è relativamente più facile operare.</p>
<p class="C2 V21">^{21} **Ma egli parlava del tempio del suo corpo.** / Il corpo di Gesù è il vero tempio del Padre e dello Spirito Santo, il segno diviene purissima verità. Infatti i Giudei distruggono il tempio di Cristo e Cristo lo fa risorgere dopo tre giorni. Non è stato Cristo Gesù che ha distrutto il suo tempio. Non è stata neanche la morte naturale ad abbatterlo. È stata la morte violenta, per crocifissione, voluta dai Giudei a distruggere il tempio di Dio che è il corpo di Gesù. I Giudei lo hanno ucciso per mano di Pilato e dei suoi soldati. Gesù il terzo giorno non solo lo ha richiamato in vita, per la sua divina onnipotenza lo ha trasformato in corpo di luce. Corpo glorioso, spirituale, immortale, incorruttibile. La risurrezione dona verità a Cristo e ad ogni sua Parola, ogni segno da Lui operato, ogni promessa fatta. La risurrezione è il sigillo, l’Amen del Padre, la garanzia suprema, ultima, che Gesù è il Messia e il Salvatore.  (rif 1Cor 15,1-58) / La risurrezione dona la pienezza di verità anche ad ogni Parola di Dio annunziata, profetizzata, proferita, giurata nell’Antico Testamento. Legge, Profeti, Salmi ricevono il sigillo di autenticità divina dalla risurrezione.</p>
<p class="C2 V22">^{22} **Quando poi fu risuscitato dai morti, i suoi discepoli si ricordarono che aveva detto questo, e credettero alla Scrittura e alla parola detta da Gesù.** / Attualmente neanche i discepoli comprendono. Le parole di Gesù sono oscure anche per loro. Quando poi fu risuscitato dai morti, i suoi discepoli si ricordarono che aveva detto questo. La fede nasce dalla storia che si compie. Si sono compiute le Parole di Gesù e i discepoli credettero alla Scrittura e alla Parola detta da Gesù. Questo tempo che i discepoli hanno chiesto per la loro fede devono anche darlo a coloro ai quali essi annunciano la Parola. Altra verità. Come Gesù sempre dava la Parola dopo il segno – nel Vangelo secondo Giovanni prima viene il segno e poi la Parola – così anche i discepoli prima devono dare il segno e poi la Parola. Il segno è sigillo alla Parola. Il primo segno che gli annunciatori devono dare al mondo è la Parola da essi vissuta in pienezza di verità e di obbedienza. la Parola annunziata senza il segno della Parola vissuta mai potrà produrre conversione. È Parola sterile. </p>
<p class="C2 V23">^{23} **Mentre era a Gerusalemme per la Pasqua, durante la festa, molti, vedendo i segni che egli compiva, credettero nel suo nome.** / Soggiorno a Gerusalemme / Ai Giudei che lo hanno interrogato, che hanno chiesto di provare la sua verità di profeta di Dio, perché essi credessero in Lui, nella sua missione di vero inviato dell’Altissimo, Gesù non ha dato alcun segno. È tentazione di Satana. Mentre per il popolo, perché si aprisse alla fede nella sua verità di persona venuta da Dio, da Lui mandata, ha fatto molti segni. Il segno attesta che Dio è con Gesù. Se Dio è con Gesù, Gesù è con Dio. Gesù viene da Dio. Mentre era a Gerusalemme per la Pasqua, durante la festa, molti, vedendo i segni che egli compiva, credettero nel suo nome. La fede ha un percorso obbligato. Prima si crede nella persona. Poi si crede nella Parola. Quando non si crede nella persona, difficilmente si crederà nella Parola. Con i miracoli si crede in Gesù mandato da Dio. Credendo in Gesù, persona mandata da Dio, si può fare il passaggio alla fede in ogni sua Parola, come Parola di Dio. Questo processo di pervenire alla vera fede obbliga anche il corpo di Cristo, tutto il corpo di Cristo. Se il discepolo di Gesù non crea prima la fede nella sua persona, vero uomo di Dio, la fede nella sua parola mancherà sempre.</p>
<p class="C2 V24">^{24} **Ma lui, Gesù, non si fidava di loro, perché conosceva tutti** / Gesù fa una netta distinzione in chi crede in Lui, persona mandata da Dio, e in chi invece crede della sua Parola come vera Parola di Dio. Molti credono in Lui persona mandata da Dio, ma per ottenere da Lui qualche miracolo. Ancora non c’è la fede nella sua Parola. Non c’è abbandono fiducioso, pieno, completo alla volontà di Dio, manifestata nel suo insegnamento. Senza questa fede non ci si può fidare, non ci si deve fidare. Oggi si è, domani non si è. Non si può svelare il proprio cuore a chi non crede nella Parola e consegna la sua vita ad essa. Questa fiducia richiede tempo, molto tempo. È una fiducia che va meritata e mai potrà essere il frutto di un miracolo compiuto. </p>
<p class="C2 V25">^{25} **e non aveva bisogno che alcuno desse testimonianza sull’uomo. Egli infatti conosceva quello che c’è nell’uomo.** / Gesù vede l’intimo di ogni uomo, il cuore, l’anima, lo spirito, i pensieri, i desideri, più che ogni altro uomo vede il visibile, ciò che cade sotto i propri occhi. Non ha la lettura del cuore. Dinanzi a Lui non esiste l’invisibile. Presso Dio potrà mai esistere l’invisibile? Neanche esiste il futuro presso Cristo Gesù, ciò che ancora non è venuto alla luce. Il futuro è come il presente. L’invisibile è come il visibile. L’assente è come il presente. Anche il lontano, il lontanissimo è come il vicino, il vicinissimo. E non aveva bisogno che alcuno desse testimonianza sull’uomo. Egli infatti conosceva quello che c’è nell’uomo. Il visibile per Lui era visibile. Il nascosto era alla luce. Gesù sapeva chi veniva da Lui per amore o per odio, perché cercava Dio o se stesso, per ingannarlo o per chiedergli aiuto con cuore sincero. Ai Giudei rispose dando il segno del tempio, perché sapeva quanta malizia era nel cuore. Questa notizia è di essenza per noi. Con questa notizia ora dobbiamo seguire Gesù Signore lungo la via della sua missione. Sperimenteremo, constateremo che Lui tutto opera secondo questa purissima visione e purissima scienza.</p>
<p class="C3 V1">^{1} **Vi era tra i farisei un uomo di nome Nicodèmo, uno dei capi dei Giudei.** / Colloquio con Nicodemo / Finora testimoni di Gesù sono stati Giovanni il Battista, Andrea, Filippo, la Madre di Gesù. Ognuno di questi testimoni ha rivelato una verità di essenza di Cristo Signore: Agnello di Dio, Messia o Re d’Israele, Profeta, Figlio di Dio. La Madre di Gesù ha permesso che Gesù si manifestasse operatore di prodigi, facendo nascere la fede in Lui dei suoi discepoli. Cristo Gesù invece ha rivelato di sé altre due essenziali verità: visione del cuore e mediazione universale. Ora viene chiamato alla sbarra un testimone di grande prestigio per il ruolo che occupa nel mondo dei Giudei, è fariseo e capo dei Giudei, persona ragguardevole. </p>
<p class="C3 V2">^{2} **Costui andò da Gesù, di notte, e gli disse: «Rabbì, sappiamo che sei venuto da Dio come maestro; nessuno infatti può compiere questi segni che tu compi, se Dio non è con lui».** / Nicodemo è uomo giusto. Lui ama la verità e indaga. Non chiude gli occhi dinanzi alla luce. Per essere più libero nella sua ricerca, viene da Gesù di notte. Nessuno vede. Nessuno ascolta. Certe cose vanno fatte di nascosto. Una volta trovata la verità, allora si può agire pubblicamente. Questa di Nicodemo è una saggezza da non condannare e neanche biasimare. In certi ambienti difficili, nei quali la falsità è regola e legge di vita, la prudenza urge. Viene e fa la sua professione di fede, quest’uomo conduce un ragionamento di purissima logica. Ci sono cose che possono fare gli uomini e cose che può fare solo Dio. Dio le opera per mezzo di alcune persone da Lui scelte e chiamate ad essere sua presenza visibile e udibile in mezzo al popolo. Gesù certamente è uomo di Dio. I segni che Lui fa non possono essere opera degli uomini. Sono oltre le loro naturali capacità e possibilità. Se nessun uomo le potrà mai compiere e Gesù le compie, allora è segno evidente che Dio è con Lui e opera per mezzo di Lui. La razionalità è vera via della retta fede, perché è essenza della natura umana. Il Libro della Sapienza afferma che sono stolti per natura quanti attraverso l’osservazione del visibile non giungono all’invisibile, che è Dio, il Signore. Nicodèmo sa bene argomentare, ben ragionare, ben dedurre. Gesù è con Dio e Dio è con Gesù. Lui è vero uomo di Dio. Vero suo strumento. Questa verità è frutto di una vera deduzione. Quest’uomo è saggio, sapiente, intelligente. </p>
<p class="C3 V3">^{3} **Gli rispose Gesù: «In verità, in verità io ti dico, se uno non nasce dall’alto, non può vedere il regno di Dio».** / Poiché Nicodèmo riconosce che Gesù è vero uomo di Dio, Gesù gli risponde da vero uomo di Dio. Da vero uomo di Dio gli annunzia il mistero del regno di Dio. Questo dialogo non è per convincere, ma per manifestare e rivelare. Nel regno di Dio non si entra per la fede nel Vangelo. Il regno di Dio è vicino: “Convertitevi e credete nel Vangelo”. La verità annunziata da Gesù rompe tutti gli schemi antichi di appartenere al regno di Dio. Non si appartiene al regno perché si nasce da Abramo e neanche perché ci si sottopone al rito della circoncisione. Le regole sono cambiate. Chi vuole vedere il regno di Dio deve nascere dall’alto. Finora si nasce dal basso, dalla carne, dall’uomo. Ora si deve nascere da Dio. Occorre per ogni uomo una nuova generazione e una nuova nascita: si deve nascere da Dio. Gesù conferma una parola essenziale scritta già dallo Spirito Santo nel Prologo. Diciamo questo perché leggiamo il Vangelo come opera dello Spirito Santo. Prima lo Spirito di Dio dice chi è Gesù e poi dona la conferma dalla storia. (rif Gv 1,11-14)</p>
<p class="C3 V4">^{4} **Gli disse Nicodèmo: «Come può nascere un uomo quando è vecchio? Può forse entrare una seconda volta nel grembo di sua madre e rinascere?».** / Gesù ha annunciato la necessità di nascere dall’alto, non dall’uomo. Nicodèmo comprende che bisogna nascere nuovamente dalla terra, dall’uomo. Da questa non comprensione della verità annunziata, pone la domanda a Gesù. Se questa è la via per vedere il regno di Dio, essa non è praticabile. Anzi è impossibile. Quando Gesù parla si deve prestare attenzione anche alle più piccole sfumature del suo linguaggio. Nascere dall’alto non significa nascere dal basso. Nascere dalla carne non è nascere da Dio, dallo Spirito Santo. Gesù non ha detto che l’uomo deve nascere una seconda volta, mentre è in vita. La nascita chiesta da Gesù deve avvenire dall’alto e qui si entra subito nel mistero. Questa nascita non avviene per volontà dell’uomo. Viene da Dio. </p>
<p class="C3 V5">^{5} **Rispose Gesù: «In verità, in verità io ti dico, se uno non nasce da acqua e Spirito, non può entrare nel regno di Dio.** / Ora Gesù spiega a Nicodèmo il significato delle sue Parole. Si noti bene: si nasce da acqua e da Spirito insieme. Prima di ogni cosa si deve dire che questa verità annunziata da Gesù non è fatta in una maniera o modalità semplice. Questo annunzio è vero giuramento, vero oracolo di Cristo Signore. In verità in verità e ancora; in verità, in verità. Se è un giuramento di Cristo, esso è immutabile per i secoli eterni. Chi vuole entrare nel regno di Dio, chi vuole vedere il regno di Dio deve nascere da acqua e da Spirito. Non solo da acqua – Battesimo di Giovanni. Non solo da Spirito. Battesimo anonimo, battesimo presunto, presupposto, pensato, immaginato. Per oracolo e giuramento di Cristo, per volontà inviolabile di Gesù, che è volontà del Padre, si deve nascere da acqua e da Spirito. Né battesimo di acqua e non da Spirito Santo, ma neanche battesimo nello Spirito Santo e non battesimo di acqua. La nascita è dall’alto, cioè da acqua e da Spirito Santo. Il Nuovo Testamento è questa verità annunziata e vissuta.  (At 2,37-41) (At 8,34-40) (At 10,44-48) (At 19,1-7)  (Mt 28,18.20) (Mc 16,15-18) (Rm 6,1-23) (Rm 7,1-25)</p>
<p class="C3 V6">^{6} **Quello che è nato dalla carne è carne, e quello che è nato dallo Spirito è spirito.** / Ora Gesù rivela perché si deve nascere da acqua e da Spirito Santo. Quello che è nato dalla carne è carne, e quello che è nato dallo Spirito è spirito. Natura di carne secondo la carne e natura di spirito secondo lo Spirito sono differenti. La carne è carne è vive secondo la carne. Lo spirito è spirito e vive secondo lo Spirito. Non può vivere la carne secondo lo Spirito, né lo spirito secondo la carne. Questa verità è bene illuminata dall’Apostolo Paolo nelle sue Lettere. (1Cor 1,1-31) (1Cor 2,1-16) (1Cor 3,1-23) (Gal 5,1-26) (Rm 8,1.39) / Una verità va proclamata. Il battesimo è insieme verità annunziata e verità comandata. Battezzare è essenza, sostanza, verità della missione della Chiesa. Alla Chiesa è chiesta purissima obbedienza ad ogni comando ricevuto. Anche se vi sono diecimila miliardi di motivi secondo i quali il battesimo non è via unica per la salvezza, questi motivi riguardano Dio, non la Chiesa. Alla Chiesa, agli Apostoli, ai discepoli è chiesto di predicare e battezzare. Non si tratta di una parola semplice di Cristo Gesù, ma di un suo duplice giuramento, “in verità, in verità ti dico. Dovete nascere dall’alto” e di un suo comando esplicito, “Andate, predicate, battezzate”.</p>
<p class="C3 V7">^{7} **Non meravigliarti se ti ho detto: dovete nascere dall’alto.** / Ora Gesù invita Nicodèmo a non meravigliarsi. Perché non si deve meravigliare? Perché Gesù ha interamente spostato l’asse del regno. Dalla nascita secondo la carne, alla nascita secondo lo Spirito, nascita dall’alto. Nicodèmo è fariseo. Segue la dottrina dei farisei. Gesù con una sola Parola lo porta oltre la sua dottrina e ogni suo insegnamento. Anche dalla vecchia dottrina si deve uscire. Si nasce dallo Spirito, si cammina secondo lo Spirito. Si comprende la dottrina secondo lo Spirito e anche secondo lo Spirito si vive. La carne deve cedere il posto allo Spirito in ogni cosa. Anche nella comprensione. </p>
<p class="C3 V8">^{8} **Il vento soffia dove vuole e ne senti la voce, ma non sai da dove viene né dove va: così è chiunque è nato dallo Spirito».** / Ora Gesù rivela come agisce lo Spirito del Signore: chi nasce dallo Spirito Santo non è programmabile. Neanche è un programmato. Chi nasce dallo Spirito Santo sarà come una paglia secca sulle ali del vento. È il vento che governa la paglia secca e non la paglia il vento. Il vento porta la paglia dove lui vuole, in ogni momento. Gesù non è paglia secca sulle ali dello Spirito Santo? È lo Spirito che lo spinge secondo la volontà del Padre. Il Padre, nello Spirito Santo, gli manifesta le cose da dire e da fare e Gesù vive in totale obbedienza al comando ricevuto. Se Gesù oggi sta rivelando queste verità a Nicodèmo non è per sua volontà o programma di evangelizzazione da Lui scritto. Ma perché lo Spirito Santo gli sta mettendo sulla bocca le parole da dire e le verità da annunziare. Il battezzato, camminando nello Spirito, procedendo di fede in fede e di verità in verità, sempre deve chiedere allo Spirito Santo che lo prenda sulle sue ali e lo conduca dalla volontà del Padre. Cristiano è colui che è mosso dallo Spirito.</p>
<p class="C3 V9">^{9} **Gli replicò Nicodèmo: «Come può accadere questo?».** / Nicodemo vorrebbe comprendere. Il solo annunzio non gli è sufficiente. Ecco allora la sua domanda a Gesù: “Come può accadere questo?”. La sua è vera richiesta di una spiegazione razionale. Le cose di Dio non si spiegano. Le cose di Dio si vivono. Come si fa a spiegare ad una persona il gusto, il sapore di un cibo, di una bevanda? Come si fa a spiegare cosa è l’acqua per il corpo? Un assetato in un deserto quando si disseta sa cosa è l’acqua. Un affamato che si nutre di pane, sa cosa produce il pane nel corpo e anche qual è il suo sapore. La verità, la Parola, Dio, lo Spirito Santo, Cristo Gesù si vivono. Vivendoli in pienezza di fede e di amore, si conoscono. La conoscenza per Gesù non è quella razionale. Vera conoscenza per Gesù è la vita. Si vive la Parola, si conosce la Parola. Non si vive la Parola, non si conosce la Parola. Vale per ogni realtà soprannaturale e anche per l’Eucaristia.</p>
<p class="C3 V10">^{10} **Gli rispose Gesù: «Tu sei maestro d’Israele e non conosci queste cose?** / Gesù invita Nicodèmo ad entrare nelle realtà della fede, che sono tutte senza alcuna spiegazione razionale. Non si tratta qui del battesimo o della nascita dall’alto. Si tratta invece delle realtà della fede. Tutte le realtà della fede sono inspiegabili. Come si fa a spiegare Dio e ogni suo mistero? La conoscenza è sempre oltre la spiegazione. La spiegazione è della mente, della razionalità. La conoscenza è dello Spirito Santo. Dio si conosce perché lo Spirito Santo lo scrive nella nostra natura in pienezza di verità e di amore, di scienza e di intelligenza. Cristo si conosce per conformazione a Lui nello Spirito Santo.</p>
<p class="C3 V11">^{11} **In verità, in verità io ti dico: noi parliamo di ciò che sappiamo e testimoniamo ciò che abbiamo veduto; ma voi non accogliete la nostra testimonianza.** / Ora Gesù invita Nicodèmo alla fede: fede è aprirsi alla parola della rivelazione. Conosciamo la verità annunziata dallo Spirito Santo nel Prologo: “Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato” (Gv 1,18). Gesù è nel seno del Padre e parla dal seno del Padre. Se parla dal seno del Padre, parla dalla più pura conoscenza e scienza che Lui ha del Padre. Vive nel Padre e dal Padre parla. Lui parla di ciò che sa e testimonia ciò che vede. Lui parla delle realtà spirituale perché in essa vive. Ma voi, cioè i Giudei, voi, cioè gli uomini, voi, cioè discepoli di Gesù, non accogliete la nostra testimonianza, cioè la testimonianza di Gesù che fondata sulla visione che Lui ha delle cose spirituali e sull’ascolto diretto del Padre. La fede non si fonda sulla comprensione della Parola, ma sull’obbedienza ad essa. Il battesimo non si dona per comprensione o spiegazione razionale, logica, frutto di pensieri umani, ma per purissima obbedienza ad un comando. Questo non significa che la razionalità vada esclusa dalla fede. Essa sempre deve entrare nella fede, perché la fede è atto umano, vero atto umano. Intelligenza, discernimento, sapienza, razionalità sono essenza dell’uomo. (Sir 17,1-14) / Nessun atto umano potrà dirsi tale se viene privato anche di una sola qualità o virtù o capacità che sono proprie della natura umana. L’obbedienza, l’ascolto nasce sempre dalla fede nella persona che parla. Poi è fede nella Parola. Su cosa Nicodèmo deve oggi fondare la sua fede nella Parola di Gesù Signore? Su quanto lui ha detto a Gesù: “Sappiamo che sei un Maestro venuto da Dio, perché nessuno può fare i segni che tu fai, se Dio non è con lui”. Nicodèmo sa che Gesù è Maestro venuto da Dio, viene da Dio, è con Dio. Se Gesù viene da Dio, dice anche le Parole di Dio. La fede in Gesù necessariamente dovrà essere fede in ogni sua Parola. Vera razionalità. Ogni confessione di una verità acquisita per via della storia comporta l’accoglienza di ogni altra verità che nasce dalla prima che si confessa. Se Gesù è uomo di Dio, compie le opere di Dio, anche le sue parole sono di Dio. Alla Parola di Dio va prestata ogni fede. Si presta fede accogliendola e trasformandola in nostra vita. Poi verrà la comprensione, ma sempre a suo tempo. La fede necessariamente deve generare fede e la verità sempre verità.</p>
<p class="C3 V12">^{12} **Se vi ho parlato di cose della terra e non credete, come crederete se vi parlerò di cose del cielo?** / Quali sono le cose della terra annunciate a Nicodèmo che non sono credute dai Giudei? Di certo non si tratta di cose dette in questo dialogo. Dalla prima parola di risposta di Gesù e dalle altre, si parla sempre di cose del cielo. Se io vi parlo di cose visibili e constatabili con i vostri occhi e non credete, come crederete se vi parlerò di cose del cielo? Le parole di Gesù vanno ben comprese. Se voi non mi reputate degno di fede quando vi dico cose vere di questo mondo, della terra, e voi potete constatare la loro verità, potrò essere reputato degno di fede quando vi parlerò di cose del cielo. Impossibile. Mai. Il discorso ora si fa impegnativo anche per i cristiani. Se un discepolo di Gesù, a buona ragione e per giusti motivi, non è credibile umanamente, perché la sua condotta non è esemplare, potrà essere creduto nelle cose della fede? Prima si deve rendere credibili nelle cose della terra, che sono visibili e constatabili. Poi potrà essere creduto nelle cose del cielo. Essere reputato degno di fede è essenziale per un cristiano. Lo esige la sua missione. Ecco perché è necessaria un’altissima credibilità umana prima che cristiana. Gesù è umanamente credibile, perché visibilmente lui sta operando e tutti potranno constatare, verificare la sua correttezza morale e spirituale. </p>
<p class="C3 V13">^{13} **Nessuno è mai salito al cielo, se non colui che è disceso dal cielo, il Figlio dell’uomo.** / Ora Gesù rivela perché Lui deve essere ritenuto credibile quando parla delle cose del cielo. Lui nel cielo vive. Lui viene dal cielo ed è anche salito al cielo. Viene dal seno del Padre e abita e dimora nel seno del Padre, oggi. Nessuno è mai salito al cielo, se non colui che è disceso dal cielo, il Figlio dell’uomo. Gesù discende dal cielo per portare la vera Parola di Dio in ogni cuore. La vera Parola di Dio è portata con la predicazione, l’annunzio. (Dt 30,11-14) (Rm 10,5-17) / Nessuno potrà dire che non possiamo conoscere la vera Parola di Dio. Dio si è fatto carne, è divenuto vero uomo per parlare a noi di Dio, del Padre suo dalla carne. Non solo. Ha anche mostrato come si vive la vera Parola del Padre. Gesù discende dal Cielo come vero Verbo, vero Figlio, vero Unigenito che si fa carne. Sale al Cielo come vero Figlio dell’uomo. Sale per ricevere dal Padre ogni potere, gloria, onore, benedizione. Tutto il Padre pone nelle sue mani. Si compie in Lui la profezia di Daniele. È Gesù il Figlio dell’uomo, colui nelle cui mani il Padre pone il governo del suo regno. L’Apocalisse ci rivela che anche il Libro sigillato della storia è stato posto nelle sue mani. Lui apre i sigilli. (Dn 7,9.10.13-14) (Ap 5,1-14) / Gesù discende dal cielo con l’Incarnazione. Sale al cielo dopo la sua risurrezione il giorno della sua gloriosa ascensione. Ora in eterno è assiso alla destra del Padre costituito Signore e Giudice dei vivi e dei morti.</p>
<p class="C3 V14">^{14} **E come Mosè innalzò il serpente nel deserto, così bisogna che sia innalzato il Figlio dell’uomo,** / Gesù applica a sé la figura biblica del serpente di bronzo innalzato da Mosè nel deserto, così come è narrato nel Libro dei Numeri. Nel deserto il popolo aveva mormorato con Dio e contro Mosè a causa di un viaggio assai difficoltoso. La mormorazione contro Dio è la cosa stolta e obbrobriosa. L’uomo si crede superiore alla sapienza e all’intelligenza di Dio. Dio è amore eterno e infinito. È saggezza eterna e infinita. È misericordia divina, eterna, infinita. Se ci fosse stata un’altra via più agevole per progredire verso la Terra Promessa, di certo l’avrebbe indicata. Altra via non esisteva. Come correggere il popolo? Come educarlo ad avere fede nelle vie scelte da Dio? Sorgono nell’accampamento serpenti velenosi, il cui morso è letale. Il popolo prega Mosè perché chieda a Dio di allontanare questi serpenti di morte. Dio ordina a Mosè di costruire un serpente di bronzo e di porlo su un’asta al centro dell’accampamento. Chi guardava il serpente con fede rendeva il morso non letale. Chi non lo guardava con fede, moriva. La fede è via della vita. Al di fuori della Parola del Signore, non c’è per il popolo altra via per restare in vita. Dio non toglie i serpenti dall’accampamento. Dona il rimedio perenne. Il Signore non toglie i diavoli dalla terra. Ci dice come possiamo renderli innocui.</p>
<p class="C3 V15">^{15} **perché chiunque crede in lui abbia la vita eterna.** / Anche Gesù, quando sarà innalzato sulla croce dovrà essere guardato con occhio di vera fede. Si guarda Lui, si crede in Lui, si rimane in vita. Non si guarda Lui, si resta nella morte. L’uomo è già nella morte. È già stato morso. Credere nel Figlio dell’uomo non deve né può significare semplicemente guardarlo come il popolo guardava il serpente nel deserto. Significa invece accogliere ogni sua Parola per farla divenire nostra vita con piena obbedienza. Non è una fede esteriore. Si guarda e basta, certi della guarigione promessa dalla Parola del Signore. Si guarda il Figlio dell’uomo accogliendo con vera fede ogni sua Parola e vivendola per tutti i giorni della nostra vita, senza stancarsi. Come si può constatare la differenza è sostanziale. Il serpente era di bronzo, muto. Cristo invece è stato mandato per rivelarci la vera Parola del Padre, la Parola ultima e definitiva. Nulla ad essa va aggiunto e nulla tolto. Nel deserto siamo nella figura. Ora siamo nella realtà, nella pienezza della verità. Si ascolta Cristo, si crede nella sua Parola, si dona ad essa ogni obbedienza, si ritorna e si rimane in vita. L’obbedienza deve essere perenne.</p>
<p class="C3 V16">^{16} **Dio infatti ha tanto amato il mondo da dare il Figlio unigenito, perché chiunque crede in lui non vada perduto, ma abbia la vita eterna.** / Questo versetto dovrebbe essere considerato il cuore della rivelazione. Nell’Antico Testamento in Geremia è detto che Dio ama di amore eterno. Ti ho amato di amore eterno. Oggi dobbiamo dire: Ti amo con il mio Amore Eterno. Ti amo donandoti dalla croce il mio Amore Eterno. Ti amo facendo il mio Amore Eterno olocausto e sacrificio di salvezza, sacramento di vita eterna. Oltre questo dono, il Padre nulla può più dare. Il suo Figlio Unigenito è tutto. Nel suo Figlio Unigenito ha dato tutto se stesso e lo Spirito Santo. Cosa può dare il Padre per la salvezza eterna dell’uomo dopo aver dato il Figlio suo unigenito e in Lui se stesso e il suo Santo Spirito? Il dono è totale. Non vi è altro dono. Non esiste. Il Padre è andato oltre l’infinitamente possibile: “Dio infatti ha tanto amato il mondo da dare il Figlio unigenito, perché chiunque crede in lui non vada perduto, ma abbia la vita eterna”. Ora sappiamo chi è il Figlio dell’uomo. È il Figlio unigenito. Il Figlio unigenito è il Verbo eterno. Il Verbo eterno si è fatto carne per essere donato dal Padre al mondo, perché chiunque creda in lui non vada perduto, ma abbia la vita eterna. È giusto ribadirlo. Il dono della vita eterna è condizionato alla fede in Lui. La fede in Lui è obbedienza ad ogni sua Parola. Si obbedisce alla Parola osservandola per tutti i giorni della nostra vita. Condizione essenziale.</p>
<p class="C3 V17">^{17} **Dio, infatti, non ha mandato il Figlio nel mondo per condannare il mondo, ma perché il mondo sia salvato per mezzo di lui.** / Il Figlio del Padre non viene nel mondo per operare il giudizio sull’umanità. Non viene per il giorno del Signore, così come potrebbe fare pensare la profezia di Malachia. Il giorno del Signore oggi è giorno di grazia per la fede in Gesù. (Mal 3,13-24) / Gesù è venuto a predicare l’anno di grazia del Signore, invitando ogni cuore a penitenza e a conversione. La missione di Gesù va vista come pieno compimento della profezia di Isaia, il cui compimento è stato annunziato da Gesù nella sinagoga di Nazaret all’inizio della sua missione. È una profezia perenne che durerà sino alla fine del mondo. / Venne a Nàzaret, dove era cresciuto, e secondo il suo solito, di sabato, entrò nella sinagoga e si alzò a leggere. Gli fu dato il rotolo del profeta Isaia; aprì il rotolo e trovò il passo dove era scritto: Lo Spirito del Signore è sopra di me; per questo mi ha consacrato con l’unzione e mi ha mandato a portare ai poveri il lieto annuncio, a proclamare ai prigionieri la liberazione e ai ciechi la vista; a rimettere in libertà gli oppressi, a proclamare l’anno di grazia del Signore. Riavvolse il rotolo, lo riconsegnò all’inserviente e sedette. Nella sinagoga, gli occhi di tutti erano fissi su di lui. Allora cominciò a dire loro: «Oggi si è compiuta questa Scrittura che voi avete ascoltato». (Lc 4,16-21). / Ora siamo nell’anno della misericordia. Fino alla fine del mondo sarà predicata la grazia del Signore. Tutti possono accedere a questa grazia. Si accede attraverso la fede in Cristo Gesù, convertendosi e vivendo nella sua Parola.</p>
<p class="C3 V18">^{18} **Chi crede in lui non è condannato; ma chi non crede è già stato condannato, perché non ha creduto nel nome dell’unigenito Figlio di Dio.** / Chi accoglie l’offerta di grazia e crede nel Figlio unigenito non è condannato. Chi rifiuta l’offerta della grazia, perché non crede è già stato condannato, perché non ha creduto nel nome dell’unigenito Figlio di Dio. Chiarifichiamo: nel momento in cui si annunzia la grazia di Cristo, si esce dalla salvezza che viene dall’obbedienza alla coscienza e si entra nell’obbedienza al Vangelo, alla Parola di Gesù. Non vale più l’obbedienza alla coscienza. Si annunzia il Vangelo, si predica l’anno di grazia, è obbligatorio passare dall’obbedienza alla coscienza all’obbedienza al Vangelo. Se non si passa all’obbedienza al Vangelo, si è responsabili del rifiuto della grazia. Siamo condannati, perché non abbiamo creduto nel nome dell’unigenito Figlio di Dio. Questa stessa verità lo Spirito Santo la rivela nel Vangelo secondo Marco. Gesù lo dice con grande chiarezza: “Chi non crede sarà condannato”. / E disse loro: «Andate in tutto il mondo e proclamate il Vangelo a ogni creatura. Chi crederà e sarà battezzato sarà salvato, ma chi non crederà sarà condannato. Questi saranno i segni che accompagneranno quelli che credono: nel mio nome scacceranno demòni, parleranno lingue nuove, prenderanno in mano serpenti e, se berranno qualche veleno, non recherà loro danno; imporranno le mani ai malati e questi guariranno» (Mc 16,15-18). / Chi non è giunto alla fede nel Vangelo, perché a lui non è stato annunziato, è giudicato dall’obbedienza alla propria coscienza. Ce lo rivela San Paolo nella Lettera ai Romani. La coscienza vale come legge, come via di salvezza. Nel momento in cui si riceve il Vangelo, si esce dalla legge della coscienza e si entra nella legge del Vangelo. Ecco perché è detto che si è stati condannati. Si è ascoltato il Vangelo. Non si è passati nell’obbedienza al Vangelo.</p>
<p class="C3 V19">^{19} **E il giudizio è questo: la luce è venuta nel mondo, ma gli uomini hanno amato più le tenebre che la luce, perché le loro opere erano malvagie.** / Ora viene indicato il motivo di questa condanna. Anche questa Parola va illuminata. Il peccato è potente ostacolo che trattiene dall’accogliere la luce. L’uomo neanche più obbedisce alla legge della coscienza, che è stata soffocata nell’ingiustizia. A causa di questo soffocamento la luce viene soffocata. Questa verità viene potentemente illuminata dalla Lettera ai Romani. Quando si giunge al soffocamento della coscienza, si giunge al peccato contro lo Spirito Santo. La luce non solo viene rifiutata, la si combatte al fine di spegnerla. (Rm 1,16-32) / Quando si ama il peccato, mai si potrà amare la luce. Quando si esce dall’obbedienza alla legge della coscienza, diviene impossibile passare alla legge del Vangelo. La coscienza ha già soffocato la verità nell’ingiustizia. </p>
<p class="C3 V20">^{20} **Chiunque infatti fa il male, odia la luce, e non viene alla luce perché le sue opere non vengano riprovate.** / Quanto finora detto, ora viene reso più evidente, chiaro, luminoso. Quando si passa alla luce si deve rinnegare il male. Non si passa alla luce perché non si vuole riprovare le opere delle tenebre. Riprovare le opere delle tenebre è obbligo per ogni uomo e donna che vuole vivere nella luce. Il distacco dalle opere delle tenebre urge. (Ef 5,3-13) / Questa verità oggi non è più fede del discepolo di Gesù. Per moltissimi bene e male, luce e tenebra sono la stessa cosa. Non solo le opere delle tenebre non vengono condannate apertamente, vengono giustificate come divina volontà.</p>
<p class="C3 V21">^{21} **Invece chi fa la verità viene verso la luce, perché appaia chiaramente che le sue opere sono state fatte in Dio».** / Ora viene rivelato come agiscono gli operatori di verità. Chi fa la verità, cammina di luce verso la luce, di luce in luce. Avanza dalla luce della coscienza alla luce del Vangelo. Dalla luce incipiente del Vangelo verso la luce piena. Mai si arresta il cammino nella luce, nella fede, nella verità. Chi arresta il cammino, presto sarà consumato dalle tenebre. Per camminare di luce in luce, di fede in fede, di verità in verità, dobbiamo essere spinti da tutta la potenza dello Spirito Santo. Lo Spirito del Signore va però perennemente ravvivato. Non è sufficiente riceverlo soltanto. Come si ravviva lo Spirito del Signore? Con la preghiera, i sacramenti santamente vissuti, le opere di misericordia, una costante obbedienza al Vangelo. Quando si cade dall’obbedienza al Vangelo, lo Spirito è rattristato. È obbligo per ogni discepolo di Gesù ravvivare lo Spirito. Più si cresce nello Spirito di Dio e più ci si allontana dalle opere della carne, anche da quelle invisibili al nostro cuore e alla nostra coscienza. Lo Spirito è la nostra vista. Vedere con gli occhi dello Spirito Santo o con gli occhi del nostro cuore, della nostra mente, della nostra coscienza non è la stessa cosa. Noi non vediamo neanche i più grandi peccati. Lo Spirito vede le macchie invisibili. Le opere sono fatte in Dio se sono in noi frutto dello Spirito Santo. Poiché lo Spirito del Signore produce in misura della sua crescita, se Lui cresce poco, anche i frutti sono pochi. Se Lui cresce molto, anche i frutti sono molti. Ciò che in noi non è frutto dello Spirito di Dio è opera della carne. Chi non vuole conoscere le opere della carne, deve, come Gesù, essere interamente immerso nello Spirito Santo. Sua deve essere ogni mozione, ispirazione, opera.</p>
<p class="C3 V22">^{22} **Dopo queste cose, Gesù andò con i suoi discepoli nella regione della Giudea, e là si tratteneva con loro e battezzava.** / Ministero di Gesù in Giudea. L’ultima testimonianza di Giovanni / Nel Secondo Capitolo Gesù è a Gerusalemme, in occasione della festa della Pasqua. Il Capitolo Terzo inizia con il dialogo con Nicodèmo. Ignoriamo il luogo dove questo incontro è avvenuto. Dalla narrazione nessun indizio. Terminato il dialogo con Nicodemo, Gesù si sposta di nuovo e si reca nella regione della Giudea. Gesù non è solo. È con i suoi discepoli. Questi non solo devono ascoltare il suo insegnamento, devono anche vedere come Gesù vive. La vita è il più grande insegnamento, sia se viene dato al positivo, cioè verso il bene, come anche se viene impartito al negativo, cioè verso il male. L’esempio parla più che mille parole. Le azioni manifestano tutto di noi. Dopo queste cose, Gesù andò con i suoi discepoli nella regione della Giudea, e là si tratteneva con loro e battezzava. Ignoriamo il motivo per il quale Gesù battezzi. Non è un battesimo nello Spirito Santo. È solo con l’acqua. Nel Capitolo Quarto è specificato che in verità non è Gesù che battezza, ma sono i suoi discepoli. Anche questo motivo ignoriamo. Sappiamo che in seguito, nel Vangelo secondo Giovanni, non troviamo alcuna notizia sul battesimo. I Vangeli Sinottici non contengono alcuna notizia. Gli Evangelisti Matteo e Marco parlano del Battesimo come parte essenziale, non secondaria, della missione evangelizzatrice affidata agli Apostoli. Altro non è detto.</p>
<p class="C3 V23">^{23} **Anche Giovanni battezzava a Ennòn, vicino a Salìm, perché là c’era molta acqua; e la gente andava a farsi battezzare.** / I misteri dello Spirito Santo e di ogni sua mozione a noi non è dato di conoscerli. Se però leggiamo il prima con l’ausilio del dopo, si può anche pensare che Gesù abbia bisogno di una ulteriore testimonianza di Giovanni. Questa volta però non in relazione diretta a Gesù, ma ai suoi discepoli. Essi devono sapere chi è Giovanni e chi è Gesù, in modo da non fare alcuna confusione tra Gesù e il loro maestro. È facile confondere le due missioni. Dopo questa testimonianza i discepoli di Giovanni dovranno tutti passare a Gesù, se vogliono raggiungere la vera salvezza nel dono della vita eterna, della luce, della grazia, della verità. Anche per loro Giovanni prepara la via.</p>
<p class="C3 V24">^{24} **Giovanni, infatti, non era ancora stato gettato in prigione.** / Chi ha fatto incarcerare Il Precursore di Gesù è stato il re Erode, istigato dalla empia Erodìade, concubina del re e moglie del fratello. Giovanni infatti aveva detto al re che non gli era lecito tenere in moglie la moglie del fratello. L’odio di questa donna contro il profeta di Dio prima spinse il re a metterlo in carcere e in una occasione propizia ne chiese la testa su un vassoio. Giovanni ha preceduto Gesù nella nascita e nella morte. Mentre però Giovanni fu ucciso per decapitazione, Gesù sarà ucciso per crocifissione. La sofferenza, frutto della malvagità dell’uomo, è il sigillo di Dio sui suoi veri profeti. </p>
<p class="C3 V25">^{25} **Nacque allora una discussione tra i discepoli di Giovanni e un Giudeo riguardo alla purificazione rituale.** / I profeti sono mossi dallo Spirito Santo e ogni loro azione è per divina e soprannaturale mozione. Non così per i discepoli. Questi spesso sono mossi dal loro cuore. Altre volte inseguono i loro molteplici e svariati pensieri. Di sicuro questa discussione riguardava il battesimo. Questo rito, così come era amministrato da Giovanni, non esiste nella Scrittura. Se il Giudeo, con il quale i discepoli discutono, è un fariseo, di certo il battesimo veniva contestato perché non consono alle loro dottrine e teorie religiose. Sappiamo che per essi vi era una sola legge: la tradizione degli antichi.</p>
<p class="C3 V26">^{26} **Andarono da Giovanni e gli dissero: «Rabbì, colui che era con te dall’altra parte del Giordano e al quale hai dato testimonianza, ecco, sta battezzando e tutti accorrono a lui».** / I discepoli cercano sostegno nel loro maestro. La preoccupazione di questi discepoli nasce da un pensiero errato. Essi stanno immaginando Giovanni senza più lavoro. Se tutti vanno da Gesù per farsi battezzare, la sua missione perde di efficacia. Il maestro deve intervenire. Questi discepoli ignorano la verità primaria di ogni vero profeta. Essi non sanno che i veri profeti nulla operano per loro volontà. Tutti invece operano per divina volontà e per soprannaturale mozione o ispirazione. Nulla è dal loro cuore. Essendo mossi da Dio e dal suo Santo Spirito, mai potrà esserci competizione o contrapposizione. Questo vale anche per i discepoli di Gesù dopo la Pentecoste. Quando si è pieni di Spirito Santo mai si può entrare nei contrasti. Contrasti, divisioni, contrapposizioni nascono in chi è mosso dallo spirito della carne e del peccato. Mai queste cose nasceranno in chi è mosso dallo Spirito del Signore. Lo Spirito del Signore è pace, gioia, armonia, umiltà, verità. </p>
<p class="C3 V27">^{27} **Giovanni rispose: «Nessuno può prendersi qualcosa se non gli è stata data dal cielo.** / Giovanni, essendo vero profeta di Dio e interamente sotto la guida dello Spirito Santo, non entra in contrapposizione con Gesù. Lui non è stato mandato per difendere i suoi personali interessi, ma per curare gli interessi di Cristo Gesù. È questa la verità che sempre deve muovere ogni nostro pensiero. Curiamo i nostri interessi personali o gli interessi di Cristo Gesù? Se curiamo i nostri interessi personali, sempre sorgeranno contrapposizioni e divisioni. Se curiamo gli interessi di Cristo Signore, li curiamo dal nostro cuore, dalla nostra volontà, dai nostri pensieri, dalle nostre immaginazioni? Se così vengono curati, sempre ci saranno divisioni, contrapposizione, divergenze, contrasti. Perché non nascano contrasti tra i diversi operai nella vigna del Signore, che è una e indivisibile, è necessario che ogni operaio lavori nella vigna eseguendo alla lettera, senza nulla aggiungere e nulla togliere, gli ordini ricevuti. Questo obbligo di obbedienza ad ogni comando ricevuto non riguarda un solo operaio, ma tutti indistintamente. È sufficiente che un solo operaio trasgredisca gli ordini o non li viva così come li ha ricevuti, e il lavoro nella vigna va perduto. Immaginiamo che nella vigna uno innesti e poi dietro passi un altro operaio e distrugga il lavoro del primo, mai nella vigna vi sarà un solo grappolo di uva. Anche se mille altri operai svolgono bene il loro lavoro, esso è tutto inutile. Vale la pena ricordare quanto insegna il Qoelet: “Una mosca morta guasta l’unguento del profumiere: un po’ di follia ha più peso della sapienza e dell’onore” (Qo 10,1). Basta un po’ di male e l’opera di Dio viene deturpata. Quando la stoltezza, l’insipienza, il vizio degli operai giungono dinanzi ai veri profeti, essi subito riportano ogni cosa nella più pura verità del loro Dio e Signore. Questo ha fatto Giovanni e questo ha sempre operato Gesù Signore. Ecco l’ordine riportato da Giovanni: Nessuno può prendersi qualcosa se non gli è stata data dal cielo. Significa: se Gesù sta facendo qualcosa vuol dire che ha ricevuto un ordine dal cielo. Un profeta tutto fa per comando dall’alto. Gesù sta battezzando perché il Padre gli ha detto di battezzare. Se il Padre gli dirà di non battezzare più, lui non battezzerà. Se il Padre lo ha mandato qui, lui è qui per volontà del Padre. Il profeta tutto fa per comando dall’alto. Giovanni sposta la discussione in alto e la risolve non dal cuore degli uomini, ma dal cuore del Padre. Quanto sta avvenendo è solo per volontà di Dio. Gesù mai avrebbe osato fare una cosa, senza aver prima ricevuto un ordine da Dio.</p>
<p class="C3 V28">^{28} **Voi stessi mi siete testimoni che io ho detto: “Non sono io il Cristo”, ma: “Sono stato mandato avanti a lui”.** / Posto il principio soprannaturale dal quale ogni contrasto potrà sempre essere risolto, ora Giovanni ritorna sulla terra, ricordando loro quanto precedentemente aveva attestato di Cristo Gesù. Ciò che viene detto, non va dimenticato. Giovanni ricorda ai suoi discepoli non solo che Lui non è il Cristo. Dice anche che la sua missione è in funzione del Cristo di Dio. Se la sua missione è tutta finalizzata a preparare i cuori ad accogliere Cristo, anche lui deve retrocedere dinanzi al Messia di Dio. È lui per il Messia, mai il Messia per Lui. La questione non esiste più. Mettiamoci a servizio del Cristo. Se tutti vanno da Lui, dobbiamo gioire e rallegrarci. Significa che abbiamo lavorato bene. La via è stata bene appianata e i sentieri sono stati tracciati diritti. Questa è la soluzione del profeta, soluzione secondo Dio. </p>
<p class="C3 V29">^{29} **Lo sposo è colui al quale appartiene la sposa; ma l’amico dello sposo, che è presente e l’ascolta, esulta di gioia alla voce dello sposo. Ora questa mia gioia è piena.** / Ora Giovanni spiega quanto detto con un esempio. Lo sposo è colui al quale appartiene la sposa. Lo sposo è il Cristo di Dio. La sposa è l’umanità. Ogni uomo appartiene a Cristo, perché a Lui dato dal Padre. Verità eterna. Ma l’amico dello sposo – l’amico è Giovanni il Battista, sono tutti gli operai del Vangelo, ogni cristiano – che è presente e l’ascolta, esulta di gioia alla voce dello sposo. Qual è il motivo della gioia? Lo Sposo ha trovato la sua sposa. Non solo ogni uomo, chiamato ad essere sposa di Cristo – parliamo qui in termini di sposalizio mistico, spirituale, soprannaturale – deve essere condotto a Cristo Gesù, perché suo vero Sposo. La stessa sposa deve condurre. Qual è il ministero, la missione di ogni sposa mistica di Cristo? Condurre ogni altra anima a celebrare con Cristo il suo sposalizio eterno. Questa dovrà essere anche la gioia della sposa. Ho trovato altre spose per il mio sposo eterno. Avendo Giovanni svolto bene la sua missione, avendo fatto sì che ogni anima si accostasse a Cristo per ricevere da Lui ogni bene soprannaturale, divino, eterno, la sua gioia può considerarsi piena. Nulla più le manca.  Ha fatto tutto quanto gli è stato chiesto di fare. Ecco le sue parole: “Ora questa mia gioia è piena”. La gioia dell’uomo è solo una: compiere secondo verità, giustizia, perfetta obbedienza, amore, misericordia la missione ricevuta.</p>
<p class="C3 V30">^{30} **Lui deve crescere; io, invece, diminuire».** / Ecco ora il sigillo ultimo di Giovanni sulla sua missione: Lui deve andare avanti. Io mi devo ritirare. Perché Giovanni pone questo sigillo sulla sua missione? Qual è il motivo che lo muove? Il motivo non è umano. È invece di esaurimento della sua missione. Lui ha preparato la via al Cristo di Dio. Il Messia è entrato nella storia. Lui si deve ritirare. Il Cristo deve avanzare. Ora la storia dovrà essere tutta sua. Ogni missione ha un termine. Ogni missionario deve sapere, nello Spirito Santo, quando lui si deve ritirare perché il suo tempo è compiuto. Chi sbaglia tempo di uscita, crea gravissimi danni, perché genera confusione. Con questa parole – Lui deve crescere; io, invece, diminuire – si chiude la testimonianza di Giovanni il Battista su Gesù. Questa è l’ultima sua parola nel Vangelo secondo Giovanni. Queste parole sigillano la fine della missione. Così agendo, Giovanni lascia a noi tutti un grande esempio. Nello Spirito Santo lui conosce che la sua fine è venuta e lascia tutto nelle mani di Gesù. Ritirarsi è anche obbedienza allo Spirito Santo. Tutto nei profeti è obbedienza allo Spirito. Sublime nella Scrittura è il racconto della fine della missione di Aronne. Il Signore lo fa svestire dei suoi abiti sacerdotali perché la sua fine è giunta e il figlio suo Eleazaro dovrà succedergli nel ministero di sommo sacerdote. (Num 20,22-29) / Gli uomini di Dio conoscono quando è il momento di passare il testimone a chi esso va consegnato e si dispongono con grande gioia. Essi sanno che Signore della storia è Cristo Gesù e il suo Santo Spirito e per questo non temono. (2Tm 3,10-4,8) / Anche Gesù sa che è giunto il tempo di ritornare al Padre e di lasciare la storia nelle mani degli Apostoli e dello Spirito Santo. Non solo nelle mani degli Apostoli, ma nelle mani degli Apostoli e dello Spirito Santo. (Gv 16,1-15) / Ogni uomo di Dio possiede questa scienza perfetta. Per volontà dello Spirito Santo entra nella storia e per volontà dello Spirito del Signore esce da essa. Il tempo sia per entrare che per uscire è stabilito dallo Spirito del Signore.</p>
<p class="C3 V31">^{31} **Chi viene dall’alto è al di sopra di tutti; ma chi viene dalla terra, appartiene alla terra e parla secondo la terra. Chi viene dal cielo è al di sopra di tutti.** / Quanto ora segue è testimonianza dello Spirito Santo, tramite l’Evangelista. Non sono parole di Giovanni il Battista. Ora prende la Parola lo Spirito Santo. “Chi viene dall’alto è al di sopra di tutti”: chi viene dall’alto ed è al di sopra di tutti? Cristo Signore, il Messia. Venire dall’alto non significa che viene dalla volontà di Dio. Significa invece che viene da Dio, viene come Dio. In verità Gesù è Dio, è il Figlio Unigenito del Padre, è il Verbo eterno che è in principio e che si è fatto carne. Ma chi viene dalla terra, appartiene alla terra e parla secondo la terra. Chi viene dalla terra sono tutti gli altri inviati da Dio. Cristo Gesù è la differenza, fa la differenza. La sua è differenza di essenza, natura, persona divina. Lui è Dio nella carne, Dio che si è fatto carne. Lui è il vero Dio che si è fatto vero uomo. Questa verità è solo sua. Di nessun altro. Chi viene dalla terra parla secondo la terra, perché lui del cielo conosce solo quanto gli viene rivelato. Mentre Gesù che viene dal cielo, che è nel seno del Padre, che è vero Dio, tutto conosce del cielo e parla dalla verità del cielo. Chi viene dal cielo è al di sopra di tutti. È al di sopra di tutti, perché è vero Dio ed essendo vero Dio tutta la creazione gli appartiene per creazione e per signoria. Gesù è Creatore e Signore di tutto ciò che esiste. Verità eterna. Ogni uomo del presente, del passato, del futuro, religioso o ateo, credente o non credente, anche ogni fondatore di religione, appartiene a Cristo come al suo vero Creatore e Signore. Questa appartenenza è per creazione.</p>
<p class="C3 V32">^{32} **Egli attesta ciò che ha visto e udito, eppure nessuno accetta la sua testimonianza.** / Chi viene dal cielo, chi viene dal seno del Padre – solo Cristo Gesù viene dal seno del Padre e dimora nel seno del Padre – attesta ciò che ha visto e udito. Non solo ciò che ha visto e udito, ma anche ciò che vede e ascolta oggi. Oggi Gesù vede e oggi riferisce. Oggi Gesù ascolta e oggi parla. Ogni uomo di Dio dice ciò che il Signore gli mette sulle labbra. Gesù parla per visione e per ascolto ininterrotto del Padre. La visione e l’ascolto eterno sono solo di Gesù. Gesù parla, narra, insegna, riferisce quanto vede e ascolta dal Padre, eppure nessuno accetta la sua testimonianza. Perché la testimonianza non viene accolta? Perché il cuore è nelle tenebre. Le tenebre odiano la luce. La falsità odia la verità. La menzogna combatte ogni vera rivelazione. Il regno delle tenebre sempre vuole abbattere, distruggere il regno della luce. Le opere malvagie mai potranno accogliere la Parola di Gesù, che è purissima santità. Noi sappiamo che il combattimento delle tenebre contro la luce è terminato con l’apparente vittoria delle tenebre sulla luce, con la crocifissione di Gesù, la luce vera che viene per illuminare ogni uomo. Cristo è risorto e la vittoria è sua.</p>
<p class="C3 V33">^{33} **Chi ne accetta la testimonianza, conferma che Dio è veritiero.** / Chi accetta la testimonianza di Gesù, del Verbo di Dio, conferma che Dio è veritiero. Perché accogliendo la testimonianza del Cristo di Dio si conferma che Dio è veritiero? Perché tutte le parole antiche di Dio orientano verso il Cristo. Chi è il Cristo secondo le parole di Dio proferite nell’antichità? Colui che verrà per portare la giustizia sulla nostra terra? Cosa è la giustizia? È la più pura e santa manifestazione della volontà del Signore, Dio e Creatore dell’uomo. Se noi non accogliamo la testimonianza del Cristo di Dio, attestiamo che Dio dice una parola e poi non la mantiene. Si fa di Dio un bugiardo. Dice e non mantiene. Promette e non realizza. Giura e poi ritira la Parola. (1Gv 1,8-10) (1Gv 5,5-12) </p>
<p class="C3 V34">^{34} **Colui infatti che Dio ha mandato dice le parole di Dio: senza misura egli dà lo Spirito.** / Poiché Gesù è nel seno del Padre e ascolta il Padre, non può non dire che le Parole del Padre. Ora viene manifestata la differenza sostanziale tra Gesù e tutti i profeti. Gesù non solo dice le parole di Dio, da vero Dio nella carne. Solo Lui è Dio nella carne e solo Lui è nel seno del Padre e parla dal seno del Padre. Lui anche senza misura dà lo Spirito. Nessun altro ha mai dato lo Spirito. Solo Gesù dona lo Spirito e lo dona senza misura. Dona cioè tutto lo Spirito. Dona lo Spirito nella pienezza della sua verità e della sua operatività. Tutto lo Spirito che si è posato su di Lui, per Lui viene dato ad ogni altro uomo. Ma a chi viene dato lo Spirito? A chi ascolta la sua Parola, si converte, si lascia battezzare, nasce da acqua e da Spirito Santo, vive come vero corpo di Cristo. Lo Spirito Santo è dato per fare il corpo di Cristo e per vivere da corpo di Cristo.</p>
<p class="C3 V35">^{35} **Il Padre ama il Figlio e gli ha dato in mano ogni cosa.** / Viene annunziata la verità della mediazione universale di Cristo Gesù. Mediazione universale nella creazione, nella redenzione, nella salvezza, nella giustificazione, nella rigenerazione, nel dono della grazia e della verità. Ora ogni cosa viene all’uomo per la mano di Gesù. Sono pertanto in grande errore tutti coloro che escludono la mediazione universale di Gesù e propongono vie dirette verso Dio. Dio mai infrangerà una sola delle sue decisioni. Dall’eternità ha stabilito che tutto avvenga per il Figlio, nel Figlio, con il Figlio, è così sarà per l’eternità. Senza il Figlio mai nessuno andrà a Lui. Solo Cristo è la via che porta al Padre. </p>
<p class="C3 V36">^{36} **Chi crede nel Figlio ha la vita eterna; chi non obbedisce al Figlio non vedrà la vita, ma l’ira di Dio rimane su di lui.** / Dio ha stabilito che la vita eterna è dalla fede nel Figlio suo. Questa decisione è immodificabile in eterno. Fede nel Figlio è obbedienza alla Parola del Figlio. Chi non obbedisce al Figlio non vedrà la vita, ma l’ira di Dio rimane su di lui. Il cristiano è chiamato a credere in questa Parola dello Spirito Santo. Oggi questa fede nel discepolo di Gesù è venuta meno. È proprio lui, il cristiano, a distruggere, negare, abbattere, contestare questa Parola dello Spirito Santo. Se lo Spirito dice che chi crede nel Figlio ha la vita eterna, questa è verità che mai potrà venire meno. Se lo Spirito dice che chi non obbedisce al Figlio non vedrà la vita, ma l’ira di Dio rimane su di lui, anche questa è parola eterna. Oggi nei cristiani questa fede è morta. Cristo Gesù è visto uomo come tutti gli altri uomini, senza alcuna differenza. Anche la sua parola è vista uguale a tutte le altre parole. È questa la più grande tragedia per l’intera umanità.</p>
<p class="C4 V1">^{1} **Gesù dai Samaritani / Gesù venne a sapere che i farisei avevano sentito dire: «Gesù fa più discepoli e battezza più di Giovanni»** / Spesso nel Vangelo ci sono notizie che spingono Gesù a spostarsi da un luogo in un altro. Queste notizie in sé non hanno alcun potere su Gesù. Chi governa Gesù è lo Spirito del Signore. Gesù sente, invoca lo Spirito, lo Spirito muove. Gesù venne a sapere che i farisei avevano sentito dire: “Gesù fa più discepoli e battezza più di Giovanni”. Di sicuro avrebbero inviato anche a lui sacerdoti e leviti perché si informassero sulla sua verità, origine, provenienza, identità. Gesù attualmente non può manifestare la sua verità di Messia del Signore. Lo Spirito Santo lo custodisce nel suo silenzio “teologico”, muovendo e ispirandolo perché lasci la Giudea e faccia ritorno in Galilea, terra più lontana. Lo Spirito Santo non cura gli interessi della religione, ma sempre gli interessi del Padre. Questo vale anche oggi per la Chiesa. Lui non cura gli interessi degli uomini nella Chiesa, ma solo gli interessi di Dio nella Chiesa.</p>
<p class="C4 V2">^{2} **sebbene non fosse Gesù in persona a battezzare, ma i suoi discepoli,** / Ora viene messo in luce che non è Gesù che battezzava, ma i suoi discepoli. Ignoriamo, perché non rivelato, il motivo di questa opera dei discepoli e del non intervento di Gesù. Spesso Gesù non interviene. Interverrà presto la storia. Ci sono delle cose che spetta agli uomini curare, dirigere, orientare. Altre cose le può curare solo lo Spirito Santo attraverso la storia. Lo Spirito fa giungere all’orecchio di Gesù una notizia. Gesù invoca lo Spirito. Lo Spirito muove. Il problema del battesimo è risolto una volta per tutte. Sapienza e saggezza e intelligenza dello Spirito Santo. Noi di notizie ne ascoltiamo tante, ma non preghiamo e non invochiamo lo Spirito. La storia scorre vanamente per noi.</p>
<p class="C4 V3">^{3} **lasciò allora la Giudea e si diresse di nuovo verso la Galilea.** / Lo Spirito Santo spinge Gesù perché lasci la Giudea e faccia di nuovo ritorno in Galilea. Essendo la Galilea assai lontana da Gerusalemme e dalla Giudea, Gesù aveva un grande margine di libertà nello svolgimento della sua missione. La Giudea era il cuore della religione ebraica. Nella città abitavano i capi dei sacerdoti, gli anziani del popolo, i farisei e gli scribi più influenti. Per Gesù non vi sarebbe stata grande libertà di poter insegnare il regno di Dio. Nella remota e lontana Galilea è come se l’influenza di Gerusalemme si attutisse in qualche modo e Gesù era molto più libero di predicare il Vangelo di Dio. In certi luoghi è impossibile anche la sola predicazione. La storia conferma.</p>
<p class="C4 V4">^{4} **Doveva perciò attraversare la Samaria.** / Tra la Giudea e la Galilea vi era la Samaria. I Samaritani, per ragioni storiche ben conosciute, vivevano di una religione nella quale elementi della verità rivelata si erano sposati con elementi delle religioni dei popoli. Non solo la religione, anche la discendenza si era in qualche modo inquinata. Erano insieme figli di Abramo e figli dei popoli. Per questo miscuglio nella fede e nella razza vi era un forte contrasto tra Giudei e Samaritani. (2re 17,1-41) / È questo miscuglio nella popolazione che ha creato una religione fortemente inquinata. La Samaria non era più sotto l’influenza o il governo religioso di Gerusalemme. Ognuno viveva la propria religione secondo personali mozioni.</p>
<p class="C4 V5">^{5} **Giunse così a una città della Samaria chiamata Sicar, vicina al terreno che Giacobbe aveva dato a Giuseppe suo figlio:** / Ora viene indicato il luogo dove Gesù giunge, attraversando il territorio della Samaria. Si trovano tracce nella Genesi. Gesù anche nei suoi spostamenti è sempre guidato dallo Spirito Santo, sempre da Lui mosso. Il regista della vita di Gesù è lo Spirito del Signore. Lui sa cosa il Padre vuole operare attraverso Gesù in ogni luogo e per questo lo spinge. Nulla è “naturale” nella vita di Gesù. Tutto si riveste di “soprannaturale”. Dovremmo tutti imitare in questo Gesù Signore. Anche la nostra parola più semplice e i nostri movimenti dovrebbero avvenire per opera dello Spirito.</p>
<p class="C4 V6">^{6} **qui c’era un pozzo di Giacobbe. Gesù dunque, affaticato per il viaggio, sedeva presso il pozzo. Era circa mezzogiorno.** / Nel terreno dato dal padre a Giuseppe, c’era un pozzo di Giacobbe. Un pozzo è sempre luogo d’incontro. Uomini, animali, piante, tutti hanno bisogno di acqua per la loro quotidiana sussistenza. Senza acqua è la morte. L’acqua è la vita. Gesù dunque, affaticato per il viaggio, sedeva presso il pozzo. Era circa mezzogiorno. Anche se avesse voluto dissetarsi, non aveva nessuna possibilità di attingere acqua. Non vi erano strumenti a disposizione di tutti. Se Gesù desidera dissetarsi, deve attendere qualcuno che venga ad attingere acqua. Potrà sempre chiedere per misericordia che qualcuno gli dia modo di potersi dissetare. Viene indicata anche l’ora: “era circa mezzogiorno”.</p>
<p class="C4 V7">^{7} **Giunge una donna samaritana ad attingere acqua. Le dice Gesù: «Dammi da bere».** / Gesù è seduto presso il pozzo. Un assetato chiede acqua. Un affamato chiede pane. Siamo presso un pozzo solo acqua si può chiedere. È un atto di carità, compassione, misericordia che non costa nulla, ma vale moltissimo. Gesù dirà nel Vangelo secondo Matteo, nel racconto del giudizio finale, che vale la conquista della beata eternità, la vita eterna in Paradiso. Di questi gesti di amore che non costano nulla ne potremmo fare a migliaia ogni giorno. Invece siamo così chiusi in noi stessi, da non vedere oltre noi stessi. Eppure con gesti che non costano nulla ci guadagniamo la vita eterna.</p>
<p class="C4 V8">^{8}  **I suoi discepoli erano andati in città a fare provvista di cibi.** / Gesù è solo. Vi è il pozzo. Lui. La donna samaritana. Nessuno era rimasto con il Maestro. Dobbiamo pensare che lo Spirito Santo non abbia voluto testimoni ingombranti. Certi eventi avvengono in mezzo alla folla. Altri eventi lo Spirito Santo vuole che avvengano nel silenzio, in solitudine, senza alcuna spettacolarizzazione. Quali eventi debbano essere pubblici e quali nel silenzio solo lo Spirito lo decide. Oggi ha deciso che nessuno fosse presente a questo incontro tra Gesù e la donna samaritana. Questo deve essere un grande insegnamento per i discepoli. Anche loro domani dovranno lasciarsi guidare dallo Spirito. Se perennemente mossi dallo Spirito del Signore, agiranno sempre secondo la volontà dello Spirito e rispetteranno ogni sua decisione. Le cose da fare in pubblico sempre saranno separate da quelle da fare con riservatezza.</p>
<p class="C4 V9">^{9} **Allora la donna samaritana gli dice: «Come mai tu, che sei giudeo, chiedi da bere a me, che sono una donna samaritana?». I Giudei infatti non hanno rapporti con i Samaritani.** / Leggiamo bene il testo. La risposta della donna a Gesù non è di rifiuto dell’acqua da dargli perché possa bere. La risposta è di grande meraviglia. La donna si meraviglia che un Giudeo possa chiedere da bere ad una samaritana. Allora la donna samaritana gli dice: “Come mai tu, che sei giudeo, chiedi da bere a me, che sono una donna samaritana? Voi giudei vi ritenete di razza superiore, razza pura, santa. Ritenete noi di razza inferiore, impura, non santa”. I Giudei infatti non hanno rapporti con i Samaritani. I non rapporti erano di origine storica. Risalivano a quanto era avvenuto con la prima deportazione del 720 a.C. Religione e razza si erano amalgamate con le religioni e le razze straniere. Se tu che sei Giudeo ti abbassi così tanto da rinnegare te stesso e tutti i tuoi pensieri per chiedere acqua a me, donna da te considerata una nemica, allora la tua sete è veramente grande. Gli uomini si dovrebbero umiliare più spesso. Il Samaritano della Parabola non si umilia dinanzi a un Giudeo caduto in mano dei briganti e lasciato mezzo morto sul ciglio della strada? Il Samaritano guarito dalla lebbra non si umilia tornando indietro a ringraziare Gesù, suo benefattore? L’umiltà proprio in questo dovrebbe consistere: nel vedere l’altro in tutto simile a noi, sempre e non soltanto in alcune circostanze. L’uomo è meritevole di amore perché fatto da Dio a sua immagine e somiglianza. Altissima dignità.</p>
<p class="C4 V10">^{10} **Gesù le risponde: «Se tu conoscessi il dono di Dio e chi è colui che ti dice: “Dammi da bere!”, tu avresti chiesto a lui ed egli ti avrebbe dato acqua viva».** / Gesù risponde alla donna invitandola a vedere le cose da un altro punto di vista. “Se tu conoscessi il dono di Dio”: il Dono di Dio è il suo Figlio unigenito. Dio ha tanto amato il mondo da dare il suo Figlio unigenito, perché chiunque crede in lui non muoia, ma abbia la vita nel suo nome. Questo è il dono di Dio: il Figlio. Il dono di Dio, il Figlio di Dio ti chiede da bere. Se tu conoscessi il suo mistero divino e umano, che è di salvezza e di redenzione, tu avresti chiesto a lui. Egli ti avrebbe dato acqua viva. L’acqua viva è lo Spirito Santo che sgorga da Lui. Vedendo il dono di Dio, vedendo il Figlio unigenito del Padre dinanzi ai tuoi occhi, sapresti la grazia che il Signore oggi ti sta facendo. Allora sì che la tua meraviglia sarebbe grande, grandissima. Sarebbe meraviglia da infarto. </p>
<p class="C4 V11">^{11} **Gli dice la donna: «Signore, non hai un secchio e il pozzo è profondo; da dove prendi dunque quest’acqua viva?** / Ma la donna vede solo un Giudeo assetato che gli ha chiesto dell’acqua. Se Gesù ha quest’acqua viva, perché chiede a me da bere? Perché Lui non si disseta? La donna comprende le parole di Gesù solo in modo letterale. Acqua per lei è acqua. Nulla di più. La sua religione non le permette altro. Gesù aveva parlato di acqua viva. Non aveva parlato di acqua da pozzo. Essendo l’acqua solo in questo pozzo e non altrove, solo da questo pozzo può essere attinta. Gesù neanche ha un secchio per poter attingere. La sua offerta è quanto meno strana. Gesù parla in termini spirituali. La donna comprende in termini materiali. Dalla materia comprende, dalla materia risponde. Così facendo il discorso può durare anche giornate intere. Ma chi deve cambiare modalità è Gesù, non la donna.</p>
<p class="C4 V12">^{12} **Sei tu forse più grande del nostro padre Giacobbe, che ci diede il pozzo e ne bevve lui con i suoi figli e il suo bestiame?».** / Ora la donna azzarda un suo pensiero: “Sei tu forse più grande del nostro padre Giacobbe, che ci diede il pozzo e ne bevve lui con i suoi figli e il suo bestiame?”. Gesù è forse capace di scavare pozzi più grandi di questo? Questo pozzo lo ha scavato Giacobbe e dona acqua da circa mille e settecento anni. Potrà mai Gesù scavare pozzi migliori di questo? È una domanda che non apre verso il positivo, ma verso il negativo. La donna non crede. La donna è convinta che Gesù sia lì a parlare, ma solo per parlare. Non c’è alcun segno visibile delle sue capacità. Lui è un Giudeo, in terra samaritana. Non ha nulla con sé. È solo. Dove avrà mai quest’acqua? La storia è questa. La donna pensa e argomenta da ciò che vede. Questo vede e questo dice. Se Gesù vuole che la donna pensi e veda altre cose, spetta a Lui aiutarla ad andare oltre il visibile e il razionale. Ancora siamo sul piano delle parole. Mostrare l’invisibile è dovere di chi l’invisibile annunzia e offre in dono. Se il visibile è di niente, gli occhi vedono il niente e dal niente argomentano. Quando Gesù mostrerà l’invisibile, la donna inizierà a pensare dall’invisibile.</p>
<p class="C4 V13">^{13} **Gesù le risponde: «Chiunque beve di quest’acqua avrà di nuovo sete;** / Gesù alza l’offerta: “Chiunque beve di quest’acqua avrà di nuovo sete”. L’acqua che dona la donna non estingue la sete per sempre. La estingue finché il corpo non l’avrà consumata, metabolizzata. Poi occorre altra acqua. Gesù si pone su un piano superiore e su questo piano sta conducendo il suo dialogo. Prima dice alla donna che lui le avrebbe dato acqua viva. Ora spiega cosa è quest’acqua viva, facendo la differenza con l’acqua della donna. Sapendo che è lo Spirito Santo che conduce il dialogo, ogni Parola di Gesù e della donna non va sciupata. Prima lo Spirito Santo rivela tutta la verità di Cristo Gesù e qual è la sua missione, poi alla fine mostrerà chi è Cristo Gesù. </p>
<p class="C4 V14">^{14} **ma chi berrà dell’acqua che io gli darò, non avrà più sete in eterno. Anzi, l’acqua che io gli darò diventerà in lui una sorgente d’acqua che zampilla per la vita eterna».** / Ecco la differenza tra l’acqua della donna e l’acqua che dona Gesù: “Ma chi berrà dell’acqua che io gli darò, non avrà più sete in eterno”. Questa la prima verità. L’acqua di Gesù estingue ogni sete. Non si ha più bisogno di acqua. La verità di Cristo è l’acqua viva. Chi la conosce, sazia la sua ricerca di altre verità. È la verità, la sua, madre di ogni verità. È la verità con la quale si deve confrontare ogni altra “verità” pensata dagli uomini, non vera e pura verità. Anzi, l’acqua che io gli darò diventerà in lui una sorgente d’acqua che zampilla per la vita eterna. Lo Spirito Santo, che è lo Spirito della verità, non solo estingue ogni sete verso altre verità. Ma diventa sorgente di verità per gli altri. Ecco cosa annunzia Gesù. Chi si disseta con lo Spirito Santo diventerà a sua volta sorgente per il dono dello Spirito Santo, sorgente di luce, verità, giustizia, sapienza, conoscenza. Per lui la verità entra in molti altri cuori. La donna stessa attesterà a breve questa verità di Cristo Gesù. Riceve la verità da Cristo e subito diviene missionaria della verità. Anche i discepoli di Emmaus attestano la stessa cosa. Ricevono la verità e tornano per dare la verità.</p>
<p class="C4 V15">^{15} **«Signore – gli dice la donna –, dammi quest’acqua, perché io non abbia più sete e non continui a venire qui ad attingere acqua».** / La donna non si eleva sul piano spirituale. Rimane sul piano prettamente naturale, terreno, fisico. Accetta l’offerta di Gesù. Finalmente potrebbe lei non venire più ad attingere acqua a questo pozzo. Finirebbe la sua fatica. “Signore – gli dice la donna – dammi quest’acqua, perché io non abbia più sete e non continui a venire qui ad attingere acqua”. Nell’accettazione dell’offerta, nulla di spirituale. Solo materia e solo terra. Nessuna elevazione nello spirito. Perché questo accade? Perché l’uomo di terra pensa secondo la terra. L’uomo nello Spirito Santo, pensa secondo lo Spirito Santo, pensa in termini spirituali e non secondo la carne. Prima si deve formare l’umo spirituale. Poi tutto il resto. Ma chi può formare l’uomo spirituale? Solo chi è pieno di Spirito Santo. Prima la forma con la conversione del cuore e della mente e poi lo affida agli Apostoli perché lo trasformino anche nella natura e lo colmino di Spirito Santo. Ora che la donna ha accettato l’offerta di Gesù, Gesù è obbligato a mantenere la sua Parola. Deve dare alla donna quest’acqua. Altrimenti si rivelerebbe persona che sa dire solo parole. Chi dice, deve dare ciò che dice di dare. Noi sappiamo, per rivelazione, che l’acqua viva, l’acqua di vita eterna, lo Spirito Santo sempre dovrà sgorgare dal cuore di Gesù. È Lui il Nuovo Tempio di Dio ed è dal lato destro, cioè dal suo cuore, che l’acqua sempre sgorgherà. (Ez 47,1-12) (Gv 19,31-37) / Se ogni cristiano credesse che ogni parola da lui proferita lo obbliga a dare ciò che è contenuto in esse, rifletterebbe prima di parlare. Farebbe attenzione a ciò che dice. Il cristiano non è un ciarlatano né un predicatore di vanità.</p>
<p class="C4 V16">^{16} **Le dice: «Va’ a chiamare tuo marito e ritorna qui».** / Gesù mantiene la promessa. La mantiene però in un modo umanamente strano, ma santamente divino. Dona alla donna un segno che le sue parole non sono vane. Sono purissima verità. Ecco la prima credibilità da creare. Il cristiano deve convincere il mondo che ogni sua parola è verità. Senza questa creazione di credibilità, il mondo penserà che le sue parole sono come ogni altra parola che viene proferita sulla terra. La Parola del cristiano è diversa. Gesù attesta che ogni sua parola è verità rivolgendo alla donna un semplice invito. Lo Spirito già conosce la risposta della donna e tutta la sua storia. Gesù non deve essere informato.</p>
<p class="C4 V17">^{17} **Gli risponde la donna: «Io non ho marito». Le dice Gesù: «Hai detto bene: “Io non ho marito”.** / Questa risposta, secondo il pensiero della donna, attesta che Gesù non è nessuno. Non è né un profeta e neanche un indovino o un mago. È solo un uomo assetato presso un pozzo. Lo Spirito Santo sta conducendo la donna a rimanere strabiliata, meravigliata, catturata dalle parole di Gesù. È il solo modo perché si apra al suo mistero. Ora che lei è giunta a pensare che Gesù non valga nulla, è il tempo di rivelarsi. Le dice Gesù: “Hai detto bene: ‘Io non ho marito’”. È questa la prima scintilla che deve far sussultare il cuore della donna. Questa prima affermazione deve far sorgere già il dubbio nel suo cuore: chi è quest’uomo con il quale sto parlando?</p>
<p class="C4 V18">^{18} **Infatti hai avuto cinque mariti e quello che hai ora non è tuo marito; in questo hai detto il vero».** / Ora Gesù dona uno sguardo su tutta la vita della donna. Prima Gesù aveva mostrato a questa donna il suo visibile, in verità misero. Era solo un uomo assetato, dalle parole però ricche di promesse. Erano però promesse negate dalla visibilità della storia. Ora si passa dalla visibilità all’invisibilità, dal materiale allo spirituale, dal tempo al cielo, dall’uomo a Dio. Ciò che Gesù dice alla donna, non può venire da un cuore umano. Necessariamente può venire solo da Dio. Di certo quell’uomo dovrà essere un uomo di Dio. Solo i profeti conoscono per visione immediata ogni cosa.</p>
<p class="C4 V19">^{19} **Gli replica la donna: «Signore, vedo che tu sei un profeta!** / Se Gesù è profeta, tutte le parole da Lui proferite sono purissima verità. Non sono parole dette a caso. Non sono promesse vuote. Sono promesse vere, reali. Con questa confessione, la donna attesta la verità di tutto il dialogo svolto da Gesù con lei. Veramente Gesù può dare quest’acqua viva, che estingue la sete, che diviene in chi la riceve sorgente che zampilla per la vita eterna. È giusto confessare che la storia ieri, oggi, domani, sempre, anche l’eternità confermerà la verità di ogni Parola proferita da Gesù. Mai nessuna Parola di Cristo Signore è caduta e mai cadrà a vuoto. Lo attesta la storia.</p>
<p class="C4 V20">^{20} **I nostri padri hanno adorato su questo monte; voi invece dite che è a Gerusalemme il luogo in cui bisogna adorare».** / Poiché Gesù è profeta, quale occasione migliore per risolvere qualche dubbio che è nel suo cuore? Non ci sarà mai più un’occasione come questa. È per la donna questo un vero momento di grazia. Urge viverlo bene. Perché è solo il monte Sion e non anche il monte che è in Samaria? Perché il vostro monte è più importante del nostro? Qual è la ragione di fede, teologia, storia, tradizione, rivelazione per cui il vostro monte esclude il nostro e ogni altro monte? Non solo si deve rispondere ad ogni domanda. Non solo si deve rispondere secondo verità. A nulla serve. Quando si risponde, si deve rispondere non secondo verità storica, ma secondo la verità che può cogliere il cuore che è dinanzi a noi. Per questo occorre che sia lo Spirito a dare la risposta e anche lo Spirito a convincere il cuore. Il convincimento dello Spirito Santo è necessario in ogni risposta. Lo Spirito del convincimento deve essere lo Spirito di chi parla, di chi annunzia. Per questo chi parla e chi annunzia deve essere pieno dello Spirito del Signore.</p>
<p class="C4 V21">^{21} **Gesù le dice: «Credimi, donna, viene l’ora in cui né su questo monte né a Gerusalemme adorerete il Padre.** / Gesù risolve la questione in modo nuovo, anzi nuovissimo. Finiscono tutte le antiche modalità storiche di adorare il Signore. Si entra in una modalità nuova, universale, uguale per ogni uomo, di ogni popolo, lingua, nazione. Con queste parole vengono dichiarate nulle, non idonee, non più buone, tutte le antiche forme e vie. Il luogo materiale per l’adorazione di Dio viene definitivamente abolito. Non vi sono più monti né in Giudea, né in Samaria, né in altri paesi o regioni. Di conseguenza non vi sarà più l’umiliazione di un popolo verso un altro popolo. Nessun popolo si deve recare presso un altro popolo per adorare Dio. Neanche un regno dovrà entrare in un altro regno. Dio vuole essere adorato in un regno e in ogni altro regno. Ciò che è di prima finisce. Inizia il dopo tutto nuovo. Non si dovrà più guardare verso il tempio di Gerusalemme, né entrare più in esso, secondo la preghiera innalzata a Dio da Salomone. Nuovo tempio di Dio è Cristo Gesù ed è il suo corpo e nel suo corpo ogni discepolo di Gesù. (1Re 8,1-66) (1Cor 3,1-23) (1Cor 12,1-31) (Ef 1,1-23) (Ef 2,1-22) (Ef 3,1-21)  (Ef 4,1-32) (Col 1,1-29) (Col 2,1-23) (Col 3,1-25) / Questa ricchezza di Cristo Gesù e del cristiano non deve essere abbandonata. La ricchezza del cristiano è invisibile. Urge che ogni discepolo di Gesù la renda visibile attraverso la sua fede, la sua carità, la sua speranza. </p>
<p class="C4 V22">^{22} **Voi adorate ciò che non conoscete, noi adoriamo ciò che conosciamo, perché la salvezza viene dai Giudei.** / Anche se tutto cambia nelle forme, nelle modalità, nelle vie, rimane una verità che è immutabile. Vi è una conoscenza vera di Dio e una conoscenza falsa. Questa verità rimane stabile in eterno: c’è il vero Dio, ma anche gli idoli. È verità eterna, immutabile. Voi adorate ciò che non conoscete, noi adoriamo ciò che conosciamo, perché la salvezza viene dai Giudei. La salvezza viene dai Giudei perché Dio ha stabilito di benedire ogni nazione in Abramo. Dio ha scelto la discendenza di Abramo come sua via universale per riversare sull’intera umanità la grazia e la verità, la giustizia e la pace, la misericordia e il perdono. La discendenza di Abramo è discendenza di Davide. La salvezza viene da Cristo Gesù, che è il Figlio di Abramo, il Figlio di Davide, ma anche il Figlio di Adamo. Nessuna altra vera salvezza è data da Dio. Gesù è il Mediatore universale di ogni dono che da Dio discende sulla terra. Questa verità oggi è negata da tutti coloro che dichiarano le vie degli uomini vie di vera salvezza e redenzione. Che queste vie non sono buone, lo attesta la storia. Senza Cristo, lontano da Cristo, l’uomo attesta di non essere salvato. Negare Cristo come unica e sola via stabilita dal Padre per avere la salvezza, negare le regole e le condizioni poste da Dio per vivere la salvezza di Cristo Gesù significa condannare ogni uomo alla non vera salvezza. Oggi questo sta producendo la stoltezza cristiana: un mondo senza vera salvezza. Un mondo nel quale il peccato viene elevato a legge, a diritto, a modalità giusta e vera di essere e di operare, a dignità dell’uomo.</p>
<p class="C4 V23">^{23} **Ma viene l’ora – ed è questa – in cui i veri adoratori adoreranno il Padre in spirito e verità: così infatti il Padre vuole che siano quelli che lo adorano.** / Gesù annunzia alla donna di Samaria la modalità vera di adorare il Signore. Primo principio: tutto è dalla volontà del Padre. Il Padre prima ha stabilito che i suoi adoratori lo adorassero nel tempio di Gerusalemme, lo adorassero però attraverso l’obbedienza alla Legge custodita nel tempio nell’arca dell’alleanza. Ora il Padre vuole essere adorato in spirito e verità. In spirito attraverso l’obbedienza allo Spirito Santo. In verità attraverso l’obbedienza alla Parola di Cristo Gesù. Il Padre va adorato obbedendo a Cristo e allo Spirito Santo. Cristo e lo Spirito Santo non sono nel tempio di Gerusalemme o in altri luoghi materiali della terra. È oggi il discepolo di Gesù corpo di Cristo e tempio vivo dello Spirito Santo. È Lui l’arca della Legge di Cristo e dello Spirito di Dio. Ogni cristiano non solo deve adorare Dio obbedendo allo Spirito e a Cristo Gesù, ma deve essere anche via, della via che è Cristo, perché ogni altro uomo adori il Padre in Cristo e nello Spirito Santo, obbedendo alla Parola e alla verità. Dov’è il cristiano? In ogni luogo della terra. Ovunque c’è un cristiano, lì necessariamente ci dovrà essere il vero tempio del Signore, perché è lui il vero tempio dello Spirito Santo, perché è lui il vero corpo di Cristo.</p>
<p class="C4 V24">^{24} **Dio è spirito, e quelli che lo adorano devono adorare in spirito e verità».** / Dio è spirito. Se è spirito, è in ogni luogo delle terra e del cielo. Lui è onnipresente. Ma non basta la sua onnipresenza per la giusta adorazione. È necessaria la via di Cristo e dello Spirito Santo. Questa via è il cristiano. Come prima la salvezza veniva dai Giudei, così oggi la salvezza viene da Cristo. Viene da Cristo attraverso la via del cristiano. Il cristiano via di Cristo e dello Spirito per portare a Cristo. Cristo via per portare al Padre. Dio è spirito, e quelli che lo adorano devono adorare in spirito e verità. Qual è la vera adorazione di Dio oggi? Che tutti credano in Cristo Gesù. È Cristo Signore la verità dell’amore e della grazia, della volontà e della giustizia del Padre. Se Cristo Gesù viene escluso, non c’è più vera adorazione del Padre. Non è adorato in Cristo, la vera via per la vera adorazione. Chi deve giorno per giorno insegnarci la verità di Cristo è lo Spirito Santo. Al Padre per Cristo nello Spirito. Al Padre per Cristo nello Spirito Santo per la via del cristiano. Se il discepolo di Gesù toglie la sua via a Cristo, non vi potrà essere, per la sua omissione o peccato di disobbedienza, nessuna vera salvezza, nessuna redenzione. Le obbedienze del cristiano sono ben quattro: obbedienza alla verità di Dio, obbedienza alla verità di Cristo, obbedienza alla verità dello Spirito, obbedienza alla verità del cristiano. Senza l’ultima obbedienza, le altre sono nulle. Oggi è questa quarta obbedienza che è venuta meno, è assente, manca. Il cristiano non obbedisce più alla sua verità. Non si considera più via particolare della via universale che è Cristo Gesù in ordine alla salvezza dell’uomo. Urge che il cristiano si riappropri di questa quarta obbedienza senza più alcun ritardo. Lo esige il diritto di ogni uomo di essere salvato attraverso questa via visibile. Senza questa via nessuna salvezza vera nascerà sulla terra.</p>
<p class="C4 V25">^{25} **Gli rispose la donna: «So che deve venire il Messia, chiamato Cristo: quando egli verrà, ci annuncerà ogni cosa».** / Dobbiamo constatare che la donna non à del tutto estranea al mistero della salvezza. Lo rivela la sua confessione di fede: “So che deve venire il Messia, chiamato Cristo: quando egli verrà, ci annuncerà ogni cosa”. Non solo questa donna ha fede nel Messia che dovrà venire. Lo attende con speranza. Lei vede nel Messia il portatore della verità, che sarà al di sopra delle parti. Lui non sarà per un uomo a discapito di un altro uomo. Sarà per l’uomo. Non sarà per i Giudei e non per i Samaritani. Sarà per i Giudei e per i Samaritani. Ognuno dovrà lasciare ciò che non è verità del Messia e assumere la verità del Messia. Si lascia ciò che non è, si assume ciò che è. Qui è il fallimento della vera salvezza. Nella non volontà di lasciare ciò che non appartiene alla verità di Cristo per assumere solo ciò che è sua verità. La verità di Cristo è sopra ogni uomo. Ad ogni uomo è chiesto la conversione ad essa. La salvezza vera è nella fede in Cristo Gesù e nella sua Parola. Sia il Giudeo che il Samaritano devono percorrere la stessa via. Non c’è umiliazione di un uomo verso un altro uomo. Regola universale di ieri, di oggi, di sempre. Sappiamo che la Chiesa delle origini ha sofferto molto a causa di quanti erano di antica fede e di antica religione. Avrebbero voluto la sottomissione dei pagani alla loro fede e alla loro religione. La fortezza di Paolo impose Cristo. Sia Giudei che pagani devono abbracciare la via che è Cristo Gesù. Non c’è conversione di un popolo ad un altro popolo. C’è la conversione di tutti i popoli a Cristo e alla sua Parola, al suo Vangelo. Via unica e universale. Anche oggi urge prestare moltissima attenzione. L’uomo deve stare fuori del processo della vera salvezza. Nessun uomo deve convertirsi ad un altro uomo. Ogni uomo deve convertirsi a Cristo, alla sua Parola, al suo Vangelo e Verità. Ogni uomo è chiamato a lasciarsi ammaestrare dal Messia. Ma anche ogni uomo ammaestrato dal Messia, secondo le vie da Lui stabilite, deve aiutare ogni altro uomo a convertirsi al Messia e ad ogni suo insegnamento.</p>
<p class="C4 V26">^{26} **Le dice Gesù: «Sono io, che parlo con te».** / È la prima e l’unica volta che Gesù rivela la sua identità di Messia: “Sono io, che parlo con te”. Sono io il Messia del Signore, il suo Cristo. In modo indiretto lo confesserà pubblicamente nel sinedrio, sotto giuramento. Le altre volte la verità di Cristo è confessata da altri. Il primo a confessarla è stato Simon Pietro nei pressi di Cesarea di Filippo. Ma subito Gesù ha imposto il silenzio. Sappiamo che Gesù amava definirsi: il Figlio dell’uomo. Si manifesta nella sua verità in modo diretto alla donna di Samaria, perché sa che non c’è pericolo di fraintendimento politico. La donna infatti non attende un re. Attende una persona che l’aiuti a trovare il vero Dio e la sua vera Parola. Possiamo applicare a questa donna la prima pagina del Libro della Sapienza. Sempre il Signore si rivela a quanti hanno nel cuore il desiderio della verità. Questa donna il desiderio della verità lo ha nel cuore. Lo rivelano le sue parole. (Sap 1,1-16) / Il dialogo è finito. La rivelazione è stata portata al suo compimento. La donna ora sa perché Gesù le aveva fatto la promessa dell’acqua viva. Lui è il Messia, il Cristo di Dio. Lui viene per essere sopra le parti, sopra Giudei e pagani. </p>
<p class="C4 V27">^{27} **In quel momento giunsero i suoi discepoli e si meravigliavano che parlasse con una donna. Nessuno tuttavia disse: «Che cosa cerchi?», o: «Di che cosa parli con lei?».** / Ora tornamo i discepoli. Si meravigliavano perché la donna è una samaritana. I discepoli pensano da Giudei, non da cristiani. Gesù pensa da Gesù. I discepoli pensano da Giudei. Tra Giudei e Samaritani non c’è dialogo, non ci sono parole. Essi vanno scansati, evitati. Invece Gesù non solo non li scansa, non li evita, ma si mette addirittura a dialogare con essi. “Nessuno tuttavia disse: ‘Che cosa cerchi?”, o: ‘Di che cosa parli con lei?’”: essi sanno che il Maestro va lasciato libero in ogni sua decisione. Nessuno è superiore al Maestro e tutto ciò che Lui fa va considerato cosa buona. Ad ogni discepolo di Gesù non solo è chiesto di parlare sempre da cristiano, sempre da discepolo. Gli è chiesto anche di crearsi tanta credibilità da suscitare verso la sua persona accoglienza, rispetto, somma libertà, assenza di giudizio. Gesù nei Vangeli Sinottici lo ha detto: “E beato colui che non trova in me motivo di scandalo”. Chi si mette dinanzi a Gesù deve sapere una sola verità. Lui è sempre sotto ispirazione e mozione dello Spirito Santo. Mai è dal suo cuore.</p>
<p class="C4 V28">^{28} **La donna intanto lasciò la sua anfora, andò in città e disse alla gente:** / La donna lascia la sua anfora. È come se non avesse più bisogno di quell’acqua perché aveva trovato l’altra acqua: quello dello spirito e dell’anima. L’acqua dell’anima e dello spirito disseta più che l’acqua per il corpo. Questa donna, in assoluto, è la prima vera missionaria di Gesù. Sappiamo dai Vangeli che molti diffondevano e parlavano della sua potenza nel fare miracoli. Questa donna non ha ricevuto da Cristo nessun miracolo per il corpo. Ne ha invece ricevuto una infinitamente più grande per l’anima e per lo spirito. Gesù le ha offerto la sua acqua soprannaturale, spirituale, eterna che toglie ogni sete.</p>
<p class="C4 V29">^{29} **«Venite a vedere un uomo che mi ha detto tutto quello che ho fatto. Che sia lui il Cristo?».** / Questa donna annunzia Cristo come vero profeta. Con saggezza di Spirito Santo insinua però nei cuori l’idea o il pensiero che forse quest’uomo non è solo un profeta, come tutti gli altri profeti. Potrebbe essere il Messia, o il Cristo. Cerchiamo di capire cosa dice la donna. La verità che Gesù è il Messia è verità rivelata, non è verità provata. Verità provata è che Gesù è profeta. La donna parte dalla verità provata. Gesù è vero profeta del Dio vivente. Lo attestano le sue parole. Lui conosce chi è la donna. Sa qual è stata la sua vita. Quest’uomo, profeta a prova di storia, è anche il Messia, il Cristo di Dio? Ognuno di noi è chiamato ad annunziare con certezza la verità provata dalla storia. Deve però anche indirizzare verso la verità rivelata. Mai però potrà partire dalla verità di rivelazione per giungere alla verità provata dalla storia. Il percorso dovrà essere sempre il contrario: si parte dalla verità provata dalla storia. Gesù ha dimostrato, attestato di essere vero profeta. Lo testimonia la vita della donna da Lui messa in luce. Si è rivelato però anche come il Messia. La donna annunzia la verità attestata dalla storia, orienta verso la verità di rivelazione. Questa stessa via deve percorrere il cristiano. Egli deve sempre partire dalla verità provata dalla storica e da essa aprirsi alla verità di fede. Altre vie non sono percorribili. La storia è il fondamento perenne della vera fede. Dove non c’è storia lì neanche ci potrà essere vera fede. Perché la nostra fede è in una Parola che noi dobbiamo trasformare in storia oggi e sempre. Ma la nostra fede è anche in una storia creata dalla Parola di Dio che è scesa nel nostro cuore e ha mosso la nostra volontà all’azione. Questa metodologia va sempre rispettata. È obbligatoria per ogni discepolo di Gesù. </p>
<p class="C4 V30">^{30} **Uscirono dalla città e andavano da lui.** / Va subito detto che nella donna agisce lo Spirito del convincimento. Lei è stata resa capace dallo Spirito Santo di far aderire alle sue parole gli abitanti della sua città o villaggio. Uscirono dalla città e andavano da lui. Lo Spirito del convincimento agisce negli altri nella misura in cui agisce in noi e ci convince della verità di Cristo, dello Spirito Santo, del Padre celeste. Se noi non siamo convinti della divina verità, mai nessuno potremo convincere. Oggi il cristiano ha perso il convincimento che solo Gesù è la vera salvezza di Dio e solo in Lui essa si compie; quali sono i frutti di questo non convincimento? Dichiarare Gesù non più via universale di salvezza e di redenzione. Per il suo convincimento perso, smarrito, bruciato, distrutto, lacerato, ha tolto Cristo come unico mediatore della verità e della grazia. Ha anche abolito la grazia e la verità come via di vera salvezza. Anche il Vangelo è stato abolito. Cosa rimane? Della rivelazione neotestamentaria e veterotestamentaria nulla. Ogni uomo può andare a Dio seguendo le proprie vie e camminando per i propri sentieri. Vie di bene e vie di male, nulla importa. Alla fine la salvezza è per tutti. Urge che il discepolo di Gesù si rivesta di un convincimento capace di superare ogni teologia, antropologia, filosofia, ideologia, filantropia. Solo lo Spirito Santo lo può dare e solo nello Spirito Santo lo si potrà esercitare, vivere. (Rm 15,14-21) (1Ts 1,1-10)</p>
<p class="C4 V31">^{31} **Intanto i discepoli lo pregavano: «Rabbì, mangia».** / È mezzogiorno ormai superato. Le provviste sono state fatte. Gesù viene invitato a prendere cibo. Gesù ha un vero corpo. Poiché vero corpo di carne, va nutrito. Noi sappiamo che Gesù ha il perfetto governo del suo corpo. Nel deserto rimane quaranta giorni e quaranta notti senza prendere cibo. Anche Mosè rimane presso Dio sul monte senza prendere cibo per un tempo così lungo. Ogni discepolo di Gesù è chiamato a vigilare sul suo corpo attraverso la virtù della sobrietà e della temperanza. Chi governa il proprio corpo nelle virtù attesta che anche anima e spirito sono governate nelle virtù. Gesù è in ogni virtù. </p>
<p class="C4 V32">^{32} **Ma egli rispose loro: «Io ho da mangiare un cibo che voi non conoscete».** / La risposta di Gesù è immediata: “Io ho da mangiare un cibo che voi non conoscete”. È questa la differenza tra Gesù, i suoi discepoli, i Giudei, ogni altro uomo. Lui possiede la perfetta conoscenza di tutto. Gli altri non conoscono. La conoscenza e la non conoscenza è una dei temi essenziali del Vangelo secondo Giovanni. I Giudei non conoscono Mosè. Non conoscono il Padre. Non conoscono Gesù. I discepoli non conoscono la volontà di Dio. Perché i discepoli non conoscono la volontà del Padre? Perché ancora non sono nello Spirito Santo. Solo lo Spirito del Signore conosce la volontà del Padre e ogni suo pensiero. Più si è nello Spirito e più si conosce Dio. (1Cor 1,18-31) (1Cor 2,1-16)</p>
<p class="C4 V33">^{33} **E i discepoli si domandavano l’un l’altro: «Qualcuno gli ha forse portato da mangiare?».** / I discepoli ancora non conoscono il linguaggio di Gesù. Gesù parla dal cielo. Loro sono dalla terra. Chi rende comprensibile ogni linguaggio è solo lo Spirito Santo. Non essendo essi nello Spirito, ancora non possono comprendere. Pensando dalla terra, pensano secondo le cose della terra: “E i discepoli si domandavano l’un l’altro: ‘Qualcuno gli ha forse portato da mangiare?’” Gesù non aveva detto: “Ho mangiato un cibo particolare, speciale, unico”. Aveva invece detto: “Io ho un cibo da mangiare che voi non conoscete”. Attorno a Gesù non vi è alcun cibo, né comune né particolare. Necessariamente dovrà trattarsi di un cibo spirituale e non materiale. Le parole di Gesù sono chiare. Anche prendendo il Vangelo alla lettera, non può mai essere detto né pensato quello che la lettera non dice. Si può credere a ciò che la lettera dice. Si può non credere. Ma la lettera non può essere modificata, alterata, cambiata. Oggi questo sta succedendo nella cristianità. La lettera dice una cosa e noi ne diciamo un’altra. La lettera parla del fuoco della Geenna e noi diciamo che essa è spenta. Parla di giudizio e noi insegniamo che non esiste alcun giudizio. Se uno volesse elencare quanto oggi viene alterato, modificato, cambiato della lettera, dovrebbe confessare che farisei e scribi del tempo di Gesù erano alquanto ingenui. Almeno essi qualche parola della Legge la conservavano.</p>
<p class="C4 V34">^{34} **Gesù disse loro: «Il mio cibo è fare la volontà di colui che mi ha mandato e compiere la sua opera.** / Gesù libera gli Apostoli da questo lavoro inutile di interrogarsi e di darsi risposte altrettanto inutili e manifesta qual è il suo cibo che essi non conoscono. Osserviamo bene. Gesù non dice: “il mio cibo è fare la volontà del Padre e compiere la sua opera”. Dice invece: “Il mio cibo è fare la volontà di colui che mi ha mandato e compiere la sua opera”. Perché è importante questa differenza? Perché domani gli Apostoli mai si dovranno relazionare con la volontà del Padre. Gesù è stato mandato dal Padre. Gli apostoli non sono mandati dal Padre. Sono mandati da Cristo Signore. La loro relazione di obbedienza è con Cristo. (Gv 20,19-23) / La relazione di obbedienza è sempre con colui che manda. Poiché è Cristo che manda, con Cristo ci si deve rapportare. Come ci si rapporta? Con una pronta, immediata obbedienza alla sua volontà, manifestata nella sua Parola. Come Cristo faceva la volontà del Padre e compiva la sua opera nello Spirito Santo, così anche gli Apostoli di Gesù devono fare la volontà di Cristo nello Spirito Santo e compiere la sua opera. Invece spesso si è da se stessi. Chi agisce nel nome di Cristo Gesù, con l’autorità di Cristo Gesù, con lo Spirito di Cristo Gesù sempre deve avere un solo desiderio: fare la volontà di Gesù e compiere la sua opera. La volontà di Cristo la conosciamo. È nel suo Vangelo.</p>
<p class="C4 V35">^{35} **Voi non dite forse: “Ancora quattro mesi e poi viene la mietitura”? Ecco, io vi dico: alzate i vostri occhi e guardate i campi che già biondeggiano per la mietitura.** / Ora Gesù detta la regola del buon, anzi ottimo lavoro missionario. Nel lavoro secondo il mondo o della terra, non sempre colui che miete è lo stesso di colui che ha seminato. C’è chi è preposto alla semina e chi invece alla mietitura. Se uno però non semina l’altro non miete. Ma vale anche il contrario. Se uno non miete e lascia marcire il grano nella spiga o lo abbandona agli uccelli del cielo, potrà forse seminare colui che è addetto alla semina? Nel lavoro dei campi, ognuno offre la possibilità all’altro di poter lavorare. Se uno non semina, l’altro non può raccogliere. Se uno non raccoglie, perché lascia marcire il raccolto, nulla potrà seminare chi dovrà seminare. Urge convincersi di questo obbligo di ciascuno a vivere bene il proprio lavoro. Ogni lavoro nella vigna del Signore è necessario, anzi indispensabile. Se uno solo manca nel suo ministero, tutto il lavoro rischia di essere compromesso. Anzi, è compromesso. I frutti sono dalla comunione di tutti gli operai.</p>
<p class="C4 V36">^{36} **Chi miete riceve il salario e raccoglie frutto per la vita eterna, perché chi semina gioisca insieme a chi miete.** / Chi miete di certo non miete ciò che lui ha seminato. Il frutto non è di chi miete. Lui ha solo mietuto. Non ha seminato. Chi miete deve gioire insieme a colui che ha seminato. Il frutto è l’opera di tutte e due. La Chiesa è questo mistero di passato, presente, futuro. Ieri, oggi, domani. Se ieri non è stato seminato bene, oggi si raccoglie poco. Se oggi non si raccoglie tutto il possibile, domani si mieterà poco. Ieri è responsabile di oggi. Oggi è responsabile di domani. Oggi anziché seminare il buon grano della Parola, stiamo seminando pensieri di farina del nostro cuore. Quale sarà domani il frutto che potrà essere mietuto dagli operai che subentreranno? Niente o pochissimo. Oggi abbiamo lavorato male. Il lavoro di domani è compromesso. Questo vale ad ogni livello di opera. Vale sempre.</p>
<p class="C4 V37">^{37} **In questo infatti si dimostra vero il proverbio: uno semina e l’altro miete.** / Sempre nella Chiesa di Dio si vive di questo proverbio: uno semina e l’altro miete. Se si semina bene, si potrà raccogliere bene. Se si raccoglie bene, si potrà seminare bene. Il lavoro di prima è sempre necessario al lavoro di dopo. Senza l’oggi vissuto bene, il domani è sempre compromesso. Un campo non dissodato oggi, domani sarà pieno di spine e di ogni erba cattiva. Domani il lavoro sarà il doppio, il triplo, se non molto di più. Oggi è il giorno del Signore. Se oggi non si semina in vocazioni, domani si è scarsi in ordinazioni presbiterali. Se oggi non si semina la Parola, domani nessun frutto di morale si potrà raccogliere. Se oggi si semina farina, domani si raccoglieranno erbacce.</p>
<p class="C4 V38">^{38} **Io vi ho mandati a mietere ciò per cui non avete faticato; altri hanno faticato e voi siete subentrati nella loro fatica».** / Ecco la mirabile comunione tra passato, presente, futuro. Questa relazione è tra ieri e oggi. Ma c’è anche l’altra. C’è la relazione tra l’oggi e il domani. Oggi noi seminiamo con ogni cura e domani il Signore manderà gli operai a raccogliere ciò che essi non hanno seminato. Ma saranno loro a dare il buon seme a quando dovranno seminare. Ieri, oggi, domani. Presente, passato, futuro. Antico Testamento, Nuovo Testamento. Tradizione. Lavoro pastorale di ieri, di oggi, di domani. Predicazione di ieri, di oggi, di domani. Niente sfugge a questa verità. Sovente però tocca a quanti vengono dopo riparare i danni di un lavoro svolto male. Un vescovo, un parroco svolgono male il loro lavoro. Chi viene dopo, chi subentra, avrà un duro lavoro da compiere. Gesù non riparò il lavoro di Adamo? (Rm 5,1-21) / Questa riparazione per obbedienza non è costata forse la morte per crocifissione del Figlio dell’Altissimo? Prima di procurare un guasto nel lavoro assegnatoci, dobbiamo seriamente meditare. Chi subentra dovrà ripararlo.</p>
<p class="C4 V39">^{39} **Molti Samaritani di quella città credettero in lui per la parola della donna, che testimoniava: «Mi ha detto tutto quello che ho fatto».** / La donna, andata nel suo villaggio dopo aver lasciata l’anfora presso il pozzo, era riuscita a convincere molti tra i suoi concittadini. Questa verità è riconosciuta da quanti si sono recati da Gesù e si sono incontrati con Lui.  Viene dato alla donna ciò che è della donna. Aver evangelizzato e condotto a Cristo quelli della sua città. Dare ad ognuno ciò che è suo, che è suo frutto, è obbligo di giustizia. La giustizia obbliga alla riconoscenza e anche alla preghiera. Non obbliga per un giorno. L’obbligo è per sempre. Sempre si deve ringraziare e benedire.</p>
<p class="C4 V40">^{40} **E quando i Samaritani giunsero da lui, lo pregavano di rimanere da loro ed egli rimase là due giorni.** / I Samaritani, avendo creduto alle parole della donna, giungono da Gesù e lo pregano di rimanere da loro. Egli rimane là due giorni. In questo tempo si passa dalla conoscenza per sentito dire all’esperienza diretta, conoscenza personale. Dalla conoscenza mediata si passa alla conoscenza immediata. Quando si giunge a questa conoscenza, la mediazione non serve più. Questo non significa che la mediazione sia stata inutile. Nient’affatto. Anzi, è stata necessaria. Un esempio ci aiuterà a comprendere meglio: si ha una catasta di legna; da sola mai potrà bruciare. Occorre un fiammifero o una sorgente di fuoco. Una volta che la catasta brucia di fuoco proprio, a nulla serve più il fiammifero. Significa forse che il fiammifero non è stato necessario? Più che necessario. Ma il fiammifero serve perché il legno bruci da se stesso. Ora i Samaritani, gettati nel fuoco diretto di Gesù, bruciano per se stessi. Sono essi ora il fuoco.</p>
<p class="C4 V41">^{41} **Molti di più credettero per la sua parola** / Per la donna avevano creduto solo alcuni Samaritani. Molti di più hanno creduto per la sua parola, cioè per la parola di Gesù. La mediazione apre la via verso la conoscenza. Ma la conoscenza sempre si fonda sul racconto di altri. Possiamo applicare alla donna di Samaria e ai suoi concittadini quanto dice la Regina di Saba a Salomone. Altro è il sentito dire. Altra caso è l’esperienza diretta. Con l’incontro personale tutto è diverso. Si percepiscono i dettagli. (1Re 10,1-13) / Sempre si deve aiutare ogni uomo a passare dalla conoscenza indiretta alla conoscenza diretta. Le vie di questa conoscenza sono molteplici e personali. Questa esperienza e conoscenza immediata va sempre chiesta nella preghiera.</p>
<p class="C4 V42">^{42} **e alla donna dicevano: «Non è più per i tuoi discorsi che noi crediamo, ma perché noi stessi abbiamo udito e sappiamo che questi è veramente il salvatore del mondo».** / Si è già detto nel Primo Capitolo che ognuno che viene a conoscenza di Gesù in modo diretto aggiunge sempre una nuova verità alla verità che lo ha spinto verso Cristo Gesù. Da Agnello di Dio si passa a Re d’Israele, a Figlio di Dio. Ora si passa dalla verità di Messia e di Profeta alla verità di Salvatore del mondo. Tu sei stata per noi il fiammifero che ha messo a fuoco il nostro cuore. Ora crediamo perché noi stessi abbiamo udito e sappiamo che questi è veramente il salvatore del mondo. Come si può constatare non è la stessa fede. È una fede aggiornata, migliorata, perfezionata, completata. Aggiornare, migliorare, perfezionare, completare la fede è possibile, ma solo attraverso l’esperienza immediata, diretta con Gesù. Più si cresce nello Spirito Santo, più ci si eleva in obbedienza e più la fede aggiunge verità a verità. </p>
<p class="C4 V43">^{43} **Trascorsi due giorni, partì di là per la Galilea.** / Gesù in Galilea / Gesù sa cosa è necessario, essenziale, giusto dare e cosa è superfluo. Poiché il suo tempo è scandito dal Padre nello Spirito Santo, neanche un solo minuto della sua vita va sciupato. Tutto deve essere vissuto per la salvezza. Dove debba dirigersi lo comanda lo Spirito Santo. Il Padre vuole Gesù in Galilea e lo Spirito lo spinge perché si rechi in quella regione. Tutto in Gesù è per volontà del Padre nello Spirito. Pensare la vita di Cristo Gesù in modo differente diviene impossibile. Lui deve recarsi dove il Padre lo manda e fare ciò che il Padre gli comanda. Suo cibo è fare la volontà di colui che lo ha mandato e compiere la sua opera.</p>
<p class="C4 V44">^{44} **Gesù stesso infatti aveva dichiarato che un profeta non riceve onore nella propria patria.** / Questa dichiarazione non viene dal Vangelo secondo Giovanni, bensì dal Vangelo secondo Luca. È una dichiarazione fatta immediatamente dopo la dichiarazione del compimento della Scrittura e l’incredulità dei suoi concittadini. (Lc 4,14-30) / Con il Signore nostro Dio c’è sempre posto per la conversione. A Nazaret aveva iniziato. Essi si attendevano qualche segno portentoso. Gesù invece ha voluto che credessero solo sul fondamento della parola. Ora tutto è diverso. Tutto ciò ci deve insegnare che mai ci si deve fermare a ieri. Oggi lo Spirito Santo potrebbe cambiare il cuore e ogni uomo di Dio deve essere capace di percepire anche le più piccole azioni dello Spirito Santo nei cuori.</p>
<p class="C4 V45">^{45} **Quando dunque giunse in Galilea, i Galilei lo accolsero, perché avevano visto tutto quello che aveva fatto a Gerusalemme, durante la festa; anch’essi infatti erano andati alla festa.** / Perché i Galilei accolgono Gesù? Perché essi hanno visto tutto quello che Gesù aveva fatto a Gerusalemme durante la festa. Essi passano dalla fede per la via della sola parola, alla fede per la via anche dei miracoli e dei segni. Il segno ha reso credibile la parola. Quando dunque giunse in Galilea, i Galilei lo accolsero, perché avevano visto tutto quello che aveva fatto a Gerusalemme, durante la festa. Anch’essi infatti erano andati dalla festa. Si giunge alla fede nella parola dal conforto dei segni che attestano che la parola annunziata è vera. Il segno non sostituisce la parola. Conduce a credere nella parola. La fede è sempre nella parola, mai nel segno. Credere nel segno e chiedere il segno per se stesso non è salvezza. La salvezza viene dalla fede nella parola. Il segno deve aiutare perché si possa giungere alla fede nella parola. Per il segno alla parola: è la vera salvezza. Questa verità mai dovrà essere dimenticata. Tutto nella nostra religione è finalizzato a credere nella Parola, nel Vangelo. La salvezza è dall’obbedienza alla Parola, al Vangelo. Se il segno non porta alla Parola, a nulla serve. </p>
<p class="C4 V46">^{46} **Andò dunque di nuovo a Cana di Galilea, dove aveva cambiato l’acqua in vino. Vi era un funzionario del re, che aveva un figlio malato a Cafàrnao.** / Secondo segno a Cana: guarigione del figlio di un funzionario del re / Viene indicata la località dove giunge ora Gesù Questo miracolo è assai particolare. È stato operato quasi in modo invisibile. Vi erano però i testimoni. I servi non avevano messo vino nelle anfore o giare. Avevano versato acqua. Essi sono gli unici testimoni oculari. Di sicuro essi lo hanno raccontato a molti. Anche colui che dirigeva il banchetto nulla sapeva di quanto era accaduto. Vi era un funzionario del re, che aveva un figlio malato a Cafàrnao. Il re è di certo Erode. La fama di Gesù, operatore di miracoli, si era già diffusa. Si sapeva anche che Lui tutti ascoltava ed esaudiva. Nessuno rimaneva deluso.</p>
<p class="C4 V47">^{47} **Costui, udito che Gesù era venuto dalla Giudea in Galilea, si recò da lui e gli chiedeva di scendere a guarire suo figlio, perché stava per morire.** / Il funzionario regio vede in Gesù la sua unica possibilità di guarigione, di vita. Si trattava di una malattia seria, grave. Si dice infatti che il figlio stava per morire. Per questo si affretta ad andare a chiamare Gesù. Urge la sua presenza. È la preghiera di un padre che vede la morte accanto al figlio suo. Chi può liberare dalla morte? Solo Gesù. Nessun altro. Chiedere a Gesù nulla costa. Vale questa verità anche oggi. Costa chiedere a Gesù? Nulla di nulla. Eppure non si chiede. Non si prega. Non lo si invoca. Lo si rinnega. Oggi il più grande peccato dell’uomo è il rifiuto del suo Creatore, Redentore, Salvatore, della sua Luce e Vita Eterna. Non solo lo si rifiuta, si vuole impedire che qualcuno possa rivolgersi a Lui. I cristiani non sono privi di responsabilità. </p>
<p class="C4 V48">^{48} **Gesù gli disse: «Se non vedete segni e prodigi, voi non credete».** / Gesù ricorda la sua verità. Il miracolo è di aiuto alla fede nella sua Parola. Si dovrebbe giungere alla fede nella sua Persona e nella sua Parola senza bisogno di alcun miracolo. Invece si crede nel miracolo e non nella Parola. Infatti il funzionario del re non crede nella Persona e nella Parola di Gesù. Crede invece in Gesù operatore di guarigioni e di prodigi di ogni genere. Gesù vorrebbe che quest’uomo credesse in Lui, accogliesse la sua Parola, si convertisse alla sua verità. Ancora quest’uomo è lontano da questa fede. Del miracolo ha bisogno e lo chiede. Credere nel miracolo è già qualcosa. Una volta ottenuto il miracolo si può passare, anzi si deve passare alla fede nella Parola. Il miracolo attesta infatti che la Parola di Gesù è tutta vera. È vera per le cose della terra ed è vera per le cose del cielo, dell’anima, dello spirito. In verità il miracolo proprio a questo serve: ad accreditare che Gesù viene da Dio, è un suo vero inviato. Poiché Gesù viene da Dio, dice anche le Parole di Dio. Alle Parole di Dio si deve immediata obbedienza. Sono Parole di Dio. </p>
<p class="C4 V49">^{49} **Il funzionario del re gli disse: «Signore, scendi prima che il mio bambino muoia».** / Il funzionario del re ora ha solo un problema da risolvere. La guarigione del figlio è la sua unica e sola preoccupazione. Anche se Gesù parlasse per un intero anno sulla necessità della fede, i suoi pensieri sarebbero altrove. È come se volesse dire: Gesù, tu devi distinguere ciò che urge oggi e ciò che urgerà domani. Domani possiamo anche parlare di fede e obbedienza. Oggi, in questo istante, è tempo sprecato per me che tu mi parli di queste cose. Il mio bambino sta per morire e tu stai qui a parlare. Non perdiamo più tempo. Scendi prima che lui muoia. Poi a nulla serve la tua presenza. È evidente che quest’uomo conosce assai poco di Gesù. Sa solo che può guarire il suo bambino. Altro non sa. Neanche potrebbe, se volesse. Nessuno gli ha parlato di Gesù in modo convenientemente vero, giusto, santo. Credere in Gesù operatore di prodigi, è già l’inizio. Se il cuore è semplice, la fede in esso nascerà in seguito. Se invece il cuore è indurito, neanche dieci segni potenti, come quelli dati da Mosè al faraone, lo smuoveranno.</p>
<p class="C4 V50">^{50} **Gesù gli rispose: «Va’, tuo figlio vive». Quell’uomo credette alla parola che Gesù gli aveva detto e si mise in cammino.** / Gesù esaudisce la preghiera del funzionario. Lo mette però a dura prova. Non scende lui a Cafàrnao. “Gesù gli rispose: ‘Va’, tuo figlio vive’. Quell’uomo credette alla parola che Gesù gli aveva detto e si mise in cammino”. Credette! È questa una vera prova di fede. Il funzionario deve credere che Gesù può operare con la sola sua Parola. Basta la sua volontà manifestata sia in modo udibile all’uomo che in modo non udibile. È sufficiente volerlo. In verità il funzionario crede. Si mette in cammino. Si dirige verso casa con la fede nella Parola di Gesù. Suo figlio vive. Quando? In questo istante. Gesù non dice: “tuo figlio vivrà”. Dice invece: “tuo figlio vive in questo istante. È guarito”.</p>
<p class="C4 V51">^{51} **Proprio mentre scendeva, gli vennero incontro i suoi servi a dirgli: «Tuo figlio vive!».** / La storia conferma la Parola di Gesù. La Parola di Gesù si è compiuta all’istante. Parola proferita, guarigione operata, miracolo compiuto. La storia non solo testimonia per la verità di questa Parola di Gesù. Essa testimonia per ogni Parola del Vangelo. Per tutta la Parola di Dio. Mai nessuna Parola è caduta a vuoto. Quanto Gesù dice si compie oggi e per l’eternità. Questa certezza deve essere fede in ogni discepolo di Gesù. Se è certezza nel discepolo, potrà essere certezza in ogni altro uomo. Se dubita il discepolo non vi è alcuna possibilità che altri possano credere. La fede nasce dalla fede. </p>
<p class="C4 V52">^{52} **Volle sapere da loro a che ora avesse cominciato a star meglio. Gli dissero: «Ieri, un’ora dopo mezzogiorno, la febbre lo ha lasciato».** / Il funzionario del re avere conferma che la guarigione sia avvenuta nell’ora esatta, in cui Gesù gli ha detto “Va’, tuo figlio vive”. Per questo indaga. Volle sapere da loro a che ora avesse cominciato a star meglio. La risposta è immediata. “Gli dissero: ‘Ieri, un’ora dopo mezzogiorno, la febbre lo ha lasciato’”. Quest’uomo non indaga per curiosità. Vuole appurare la verità. Vuole conoscere se veramente il figlio è guarito per la Parola di Gesù. Se la febbre l’avesse lasciato prima, di certo non sarebbe stato Gesù a guarirlo. Se l’avesse lasciato dopo, neanche sarebbe stato Gesù. Gesù gli aveva detto “Va’ tuo figlio vive”: ora vive. Prima era in procinto di morte. Non vive dopo. Ora.</p>
<p class="C4 V53">^{53} **Il padre riconobbe che proprio a quell’ora Gesù gli aveva detto: «Tuo figlio vive», e credette lui con tutta la sua famiglia.** / L’indagine produce il suo buon frutto. Questa volta non è fede in Gesù operatore di miracoli o di guarigioni. È fede in tutta la Persona di Gesù. Credendo nella Persona crede anche in ogni sua Parola. Il processo verso la fede piena si è compiuto. Una verità va detta. Se ad un uomo si annunzia un tipo di fede, nel cuore nasce questo tipo di fede. A quest’uomo avevano riferito che Gesù è capace di operare il miracolo della guarigione. Null’altro gli avevano riferito. Questo tipo di fede ha ricevuto, secondo questo tipo di fede lui agisce. Ora la sua fede è perfetta. </p>
<p class="C4 V54">^{54} **Questo fu il secondo segno, che Gesù fece quando tornò dalla Giudea in Galilea.** / Ora viene manifesta che questa guarigione è il secondo miracolo, che Gesù fece quando tornò dalla Giudei in Galilea. Il primo è stata la trasformazione dell’acqua in vino. Il secondo è la guarigione del figlio del funzionario del re. È cosa giusta chiudere questo Capitolo con una piccola aggiunta su quanto si è detto sulla fede. Ognuno deve porre molta attenzione nella trasmissione della fede. L’altro mette nel cuore quanto riceve. Parola falsa, fede falsa. Parola vera, fede vera. Parola superficiale, fede superficiale. Parola corrotta, fede corrotta. Parola che ingoia il cammello, fede che ingoia il cammello. Parola malata di falsità, fede malata di falsità. Si vive di fede vera si dona fede vera.</p>
<p class="C5 V1">^{1} **Dopo questi fatti, ricorreva una festa dei Giudei e Gesù salì a Gerusalemme.** / Le feste comandate erano tante. Le più solenni erano la Pasqua, la festa delle settimane, la festa delle capanne, il giorno della grande espiazione. (Lev 23,1-44) / Il testo del Vangelo non permette che si possa identificare questa festa. Per lo Spirito Santo non è essenziale dire di che festa si tratti. Chi legge il Vangelo deve rivolgere l’attenzione solo su Gesù e su ogni sua parola e opera. Ogni parola è di grande significato cristologico e soteriologico e così ogni opera rivela la verità della sua “religione” e la confusione in ordine alla conoscenza della volontà di Dio da parte dei Giudei sempre in polemica dura contro Gesù.</p>
<p class="C5 V2">^{2} **A Gerusalemme, presso la porta delle Pecore, vi è una piscina, chiamata in ebraico Betzatà, con cinque portici,** / Ora viene indicato il luogo dove Gesù si trova e nel quale sta per agire. Questa piscina di sicuro era assai grande. Lo attestano i suoi cinque portici. Essendo grande era anche molto frequentata. Dove c’è molta folla per Gesù è sempre un luogo assai sicuro. Il popolo è dalla sua parte. Ha bisogno di Lui. Chi sempre gli crea problemi sono i capi dei sacerdoti, scribi, farisei, anziani del popolo, sadducei. Costoro non sopportano la sua dottrina, da essi giudicata distruttrice della loro. La dottrina di Gesù è dottrina del Padre suo.</p>
<p class="C5 V3">^{3} **sotto i quali giaceva un grande numero di infermi, ciechi, zoppi e paralitici.** / Sotto questi portici giaceva un gran numero di infermi, ciechi, zoppi e paralitici. Qualcuno potrebbe chiedersi: perché questa gran numero di infermi? Cosa li spingeva a giacere sotto i portici di questa piscina? Quale la ragione profonda? La vulgata parla di movimento dell’acqua. Tutti aspettavano il movimento dell’acqua. In alcuni antichi codici al v. 4 veniva detto che scendeva un angelo dal cielo e agitava l’acqua. Il primo che si immergeva nella piscina veniva guarito dal suo male. Il moto rimane al v.7.</p>
<p class="C5 V4">^{4} [] </p>
<p class="C5 V5">^{5} **Si trovava lì un uomo che da trentotto anni era malato.** / Nel portico si trovava un uomo che da trentotto anni era malato. I trentotto anni sono di malattia. Il testo non dice da quanto tempo era sotto il portico. I particolari non servono alla narrazione e vengono omessi, saltati. Il Vangelo non è un libro di curiosità storiche o geografiche o di altro genere. L’Evangelista Giovanni si dedica all’essenziale dell’essenziale. Tutto ciò che non è in funzione della comprensione della Parola e del segno lo omette. I trentotto anni sono invece molto importanti. Quest’uomo non è malato da ieri. È malato da una vita. Finora nessuno mai lo ha guarito. A ben ragionare, neanche è stato aiutato da qualcuno a gettarsi nella piscina dopo il moto.</p>
<p class="C5 V6">^{6} **Gesù, vedendolo giacere e sapendo che da molto tempo era così, gli disse: «Vuoi guarire?».** / Gesù lo vede giacere. Non solo sa che da molto tempo è così, sa anche che, a motivo delle sue condizioni, sarebbe stato difficile tuffarsi nella piscina. Per questo gli rivolge una domanda chiara e inequivocabile: “Vuoi guarire?”. Gesù sa che il desiderio di quest’uomo è la guarigione. Pone la domanda perché l’ammalato sappia che il suo ristabilimento avverrà per sua volontà, senza alcuna richiesta di miracolo o di altro aiuto da parte di nessuno. D’altronde sotto il portico nessuno aveva conosciuto Gesù. Altrimenti tutti gli avrebbero chiesto il miracolo, la guarigione, il risanamento. Sappiamo dai Vangeli Sinottici che ogni malato veniva portato a Gesù per essere guarito.</p>
<p class="C5 V7">^{7} **Gli rispose il malato: «Signore, non ho nessuno che mi immerga nella piscina quando l’acqua si agita. Mentre infatti sto per andarvi, un altro scende prima di me».** / Ecco la risposta del malato. Dopo il moto dell’acqua, solo uno veniva guarito. Per ogni moto di acqua vi era una sola guarigione. Naturalmente i più veloci avevano più possibilità di essere guariti. Questa risposta ci dice due grandi verità. Sotto il portico non vi era nessuna organizzazione da parte di nessuno. Ma anche che quest’uomo non aveva nessuno accanto a sé per aiutarlo. Era solo. Nessuno aveva pietà di lui, Nessuno che gli cedesse il posto. Nessuno che gli desse una mano. Quest’uomo non aveva alcuna possibilità.</p>
<p class="C5 V8">^{8} **Gesù gli disse: «Àlzati, prendi la tua barella e cammina».** / Gesù non ha bisogno del moto dell’acqua per guarire quest’uomo. A Lui basta un ordine, un comando. “Gesù gli disse: ìÀlzati, prendila tua barella e cammina’”. L’ordine è dato, la volontà manifestata, la parola è stata ascoltata. Non vi è né in cielo né negli inferi un solo elemento che possa sottrarre la sua obbedienza al suo Creatore, Signore Dio. Ogni elemento della creazione ascolta e obbedisce. Anche le malattie ascoltano e obbediscono. La malattia di quest’uomo ascolta e anch’essa abbandona all’istante il corpo del malato. Non domani ascolta e neanche dopodomani o un minuto dopo. Ascolta e obbedisce. Ascolta e lascia il corpo. Obbedienza immediata.</p>
<p class="C5 V9">^{9} **E all’istante quell’uomo guarì: prese la sua barella e cominciò a camminare. Quel giorno però era un sabato.** / La storia sempre conferma la Parola di Gesù. Senza la storia, la Parola di Gesù sarebbe vana. La storia attesta e conferma. La Parola di Gesù è onnipotente. Nulla mai si potrà sottrarre al suo comando. Altra verità è questa. Gesù non fa i miracoli per mostrare la sua onnipotenza. Li compie per rivelare la sua verità. Qual è la sua verità? La sua origine dal Padre. Lui è dal Padre. Il Padre di Gesù è il Dio di Abramo, Isacco, Giacobbe, Mosè, dei Profeti. Gesù è da questo Dio, non da un altro. È dallo stesso Dio che i Giudei dicono di adorare. Se è lo stesso Dio, perché essi sono contro Cristo e la sua dottrina? Tutto sarebbe passato inosservato, se quel giorno non fosse stato un sabato. Anche qui va spesa una parola. Sotto i portici c’è un vero lavoro che si compie e nessuno dice nulla. Anche sotto i portici è sabato. Là nessuno interviene. Lì l’autorità dei Giudei non viene minimamente toccata. Gesù invece è oltre l’autorità dei Giudei, oltre la loro dottrina, oltre la loro tradizione. Lui è oltre Mosè e oltre Abramo. Lui è direttamente dal Padre. Non vi sono intermediari.</p>
<p class="C5 V10">^{10} **Dissero dunque i Giudei all’uomo che era stato guarito: «È sabato e non ti è lecito portare la tua barella».** / I Giudei, cioè quanti a quei tempi governavano la religione, dissero all’uomo che era stato guarito: “È sabato e non ti è lecito portare la tua barella”. Gli ordini dati Gesù all’infermo sono tre, non uno: “Àlzati, prendi la tua barella e cammina”. Non sono tre ordini separabili, ma un solo comando. L’infermo deve alzarsi, deve prendere la sua barella, deve camminare. Essendo un solo ordine, come obbedisce ad una parte, così deve anche obbedire alle altre due parti. È questo il motivo per cui lui può portare la barella. Se si è alzato, se sta camminando, deve anche portare la barella. Non si può fare una cosa e non un’altra. Se la guarigione viene da Dio, anche gli altri ordini vengono da Dio. Questa logica si applica ad ogni altra Parola di Gesù. In Lui non c’è una Parola che viene da Dio e le altre che vengono dall’uomo. Se questa legge vale per i profeti, molto di più vale per il Figlio dell’Altissimo che nella sua persona è Dio.</p>
<p class="C5 V11">^{11} **Ma egli rispose loro: «Colui che mi ha guarito mi ha detto: “Prendi la tua barella e cammina”».** / L’infermo giustifica le sue azioni, rinviando proprio all’ordine ricevuto. Come lui prima era infermo e per un comando ora sta camminando, così per lo stesso comando sta portando la sua barella. Non sono comandi in successione. Prima l’uno e poi, in seguito, gli altri. Lui sta obbedendo, ha obbedito a un ordine ricevuto: “àlzati, prendi la tua barella e cammina”. Non può una parola venire da Dio e due no. Se un uomo può fare alzare un paralitico, può anche dirgli di prendere la sua barella e di camminare. Il tutto è la barella. Senza di essa il miracolo sarebbe passato inosservato. Ma questo miracolo non deve passare inosservato. Esso serve allo Spirito Santo per affermare dinanzi ai Giudei la verità di Gesù Signore. Ma ogni miracolo di Gesù ha questo fine nel Vangelo secondo Giovanni. Lo Spirito Santo vuole illuminare le menti sulla verità del Messia di Dio. Si serve di una barella portata in giorno di sabato. Di certo non è un lavoro vietato dalla Legge, perché secondo lo Spirito della Legge neanche è un lavoro vietato. Se fosse stato un lavoro vietato dalla Legge, di certo Gesù non lo avrebbe comandato. Lui non è venuto per abolire la Legge e i Profeti, ma per dare loro compimento. Il compimento è nella verità, nella carità, nella giustizia. </p>
<p class="C5 V12">^{12} **Gli domandarono allora: «Chi è l’uomo che ti ha detto: “Prendi e cammina”?».** / I Giudei vedono quest’uomo non responsabile della violazione del sabato. Lui ha solo obbedito ad un comando ricevuto. Qui appare, emerge, si evidenzia la falsità. I Giudei hanno tolto il primo comando di Gesù: “àlzati”. Senza questo primo comando, gli altri due, “prendi la barella e cammina”, sono privi di ogni significato. È il primo comando che giustifica gli altri due e li rende veri. I Giudei non possono trascurare, negare, ignorare il primo comando. È infatti questo primo comando che attesta che Gesù è da Dio, agisce in suo nome. Se agisce in suo nome, tutto il triplice comando è dato nel nome di Dio. Quando si toglie anche una sola Parola a quanto Gesù dice, si fa della Parola di Dio una parola di uomo. Oggi tutto il Vangelo è ridotto a parola di uomo, perché molte parole ad esso sono state tolte e con le parole le verità essenziali.</p>
<p class="C5 V13">^{13} **Ma colui che era stato guarito non sapeva chi fosse; Gesù infatti si era allontanato perché vi era folla in quel luogo.** / L’infermo, ora guarito, non sa chi è il suo benefattore, colui che gli aveva ordinato di alzarsi, prendere la barella e camminare. Gesù infatti aveva dato l’ordine ma poi non si intrattenuto a parlare né con lui né con altri. Di sicuro gli altri ammalati lo avrebbero accerchiato. Molti erano quelli che attendevano la guarigione. Gesù non è in quel luogo per guarire tutti gli infermi. Lo Spirito lo ha mandato perché ne guarisse solo uno. Uno solo bastava al fine che Lui, lo Spirito, intendeva raggiungere con quella guarigione. Infatti così è stato.</p>
<p class="C5 V14">^{14} **Poco dopo Gesù lo trovò nel tempio e gli disse: «Ecco: sei guarito! Non peccare più, perché non ti accada qualcosa di peggio».** / Se non fosse accaduto quanto sta per accadere, il miracolo sarebbe rimasto senza alcun frutto in ordine al fine voluto dallo Spirito Santo. Invece lo Spirito del Signore muove Cristo Gesù a recarsi nel tempio del Padre suo. Noi non sappiamo qual è stato o quali sono stati i peccati di quest’uomo. Gesù però lo ammonisce. Se lui continuerà a peccare, potrebbe accadergli anche di peggio. Per questo come prima lo ha invitato ad alzarsi, ora gli chiede di non peccare più. Parola di Dio la prima. Parola di Dio anche questa seconda. Lui non deve peccare. Quando si pecca è come se si ingerisse veleno nell’anima, nello spirito, nel corpo. È un veleno dagli effetti sempre certi, sicuri, anche se a volte sembrano non esserci. Il peccato è morte. La morte è sempre decomposizione. La prima decomposizione operata dal peccato è nell’anima e nello spirito. Un’anima e uno spirito in decomposizione non possono sorreggere il corpo. La mente oscurata dal peccato è capace di qualsiasi male, qualsiasi errore.</p>
<p class="C5 V15">^{15} **Quell’uomo se ne andò e riferì ai Giudei che era stato Gesù a guarirlo.** / Solo dopo questo secondo incontro, il miracolo sortisce il suo effetto. “Quell’uomo se ne andò e riferì ai Giudei che era stato Gesù a guarirlo”. Dobbiamo forse pensare che quest’uomo lo abbia riferito per cattiveria? No di certo. Dobbiamo invece supporre che lo abbia fatto con imprudenza o per molta leggerezza. Lui non conosce chi sono in verità i Giudei. Nulla sa della loro volontà di eliminare Gesù. Questa volontà non avrebbe potuto conoscerla. Una cosa avrebbe potuto conoscerla. Tra il pensiero di Gesù e quello dei Giudei vi è differenza infinita, divina, eterna. Gesù pensa dal cielo. Loro pensano dal peccato. Gesù pensa dalla luce. Loro pensano dalle tenebre. Avrebbe dovuto accorgersene nel momento in cui è stato da essi ripreso sulla violazione del sabato e sulla negazione del miracolo operato. La volontà di negare i miracoli di Gesù apparirà con ogni evidenza a proposito del cieco nato. Chi nega una verità storica così evidente, come la guarigione di un uomo che da ben trentotto anni è paralizzato, di certo non ama la verità. È uno che è divorato, consumato, reso a brandelli dalla falsità e dalla menzogna. </p>
<p class="C5 V16">^{16} **Per questo i Giudei perseguitavano Gesù, perché faceva tali cose di sabato.** / Si è detto che tra la religione dei Giudei e quella di Gesù vi è l’abisso eterno, divino, soprannaturale, celeste. I Giudei coltivano una religione di falsità e menzogna. Gesù edifica una religione di verità, giustizia, obbedienza. Per questo i Giudei perseguitavano Gesù, perché faceva tali cose di sabato. I Giudei non si chiedono perché Gesù è capace di ogni miracolo. Non vedono una unione particolare di Gesù con il Dio di Abramo e di Mosè e dei Profeti. Se si fermano al solo sabato, non si fermano perché a loro interessa difendere la santità del giorno consacrato a Signore. A loro interessa una cosa sola: che la loro autorità non venga mai messa in discussione per alcuna ragione. Se Gesù dice di portare una barella ed è cosa giusta e santa, allora le loro dottrine vengono minate, esplodono, crollano. Due autorità non possono coesistere, specie se esse sono in netto contrasto nella dottrina. Se è vera la dottrina di Gesù è falsa la loro. Se è vera la loro, dovrà essere falsa quella di Gesù. Ma Gesù va oltre la dottrina. Compie un miracolo e su di esso fonda la verità della sua dottrina. Essi negano il miracolo, lo oscurano. Rimane solo la dottrina. Ogni dottrina è uguale ad ogni altra dottrina, se non è fondata su verità storiche inconfutabili. Senza storia, perché la dottrina dei Giudei dovrà essere vera e quella di Gesù falsa? Sono dottrine. Anche sul solo fondamento della dottrina, l’agire dei Giudei è da condannare. In nome della loro dottrina condannano la dottrina di Gesù. La forza di una dottrina è nella prova che ad essa è data. I Giudei non danno alcuna prova. Gesù invece alla sua dottrina dona la prova del miracolo. Poiché ogni miracolo viene da Dio, anche la sua dottrina viene da Dio. Negando però la prova divina, i Giudei fanno della dottrina di Gesù un fatto del suo cuore. Nulla di più. / Stilli come pioggia la mia dottrina, scenda come rugiada il mio dire; come scroscio sull’erba del prato, come spruzzo sugli steli di grano (Dt 32, 2). Poiché io vi do una buona dottrina; non abbandonate il mio insegnamento (Pr 4, 2). Dá consigli al saggio e diventerà ancora più saggio; istruisci il giusto ed egli aumenterà la dottrina (Pr 9, 9). Sarà chiamato intelligente chi è saggio di mente; il linguaggio dolce aumenta la dottrina (Pr 16, 21).  Una mente saggia rende prudente la bocca e sulle sue labbra aumenta la dottrina (Pr 16, 23). Apre la bocca con saggezza e sulla sua lingua c’è dottrina di bontà (Pr 31, 26). Non disdegnare i discorsi dei saggi, medita piuttosto le loro massime, perché da essi imparerai la dottrina e potrai essere a servizio dei grandi (Sir 8, 8). Manifesterò con esattezza la mia dottrina; con cura annunzierò la scienza (Sir 16, 25). Li riempì di dottrina e d’intelligenza, e indicò loro anche il bene e il male (Sir 17, 6). Ha pietà di quanti accettano la dottrina e di quanti sono zelanti per le sue decisioni (Sir 18, 14). Espande la dottrina come il Nilo, come il Ghicon nei giorni della vendemmia (Sir 24, 25). Farò ancora splendere la mia dottrina come l’aurora; la farò brillare molto lontano (Sir 24, 30). Vedete, non ho lavorato solo per me, ma per quanti cercano la dottrina (Sir 24, 32). Farà brillare la dottrina del suo insegnamento, si vanterà della legge dell’alleanza del Signore (Sir 39, 8). Una dottrina di sapienza e di scienza ha condensato in questo libro Gesù figlio di Sirach, figlio di Eleàzaro, di Gerusalemme, che ha riversato come pioggia la sapienza dal cuore (Sir 50, 27). Udite la parola del Signore, voi capi di Sòdoma; ascoltate la dottrina del nostro Dio, popolo di Gomorra! (Is 1, 10). Non verrà meno e non si abbatterà, finché non avrà stabilito il diritto sulla terra; e per la sua dottrina saranno in attesa le isole (Is 42, 4). Sono allo stesso tempo stolti e testardi; vana la loro dottrina, come un legno (Ger 10, 8). Non si curarono dei suoi decreti, non seguirono i suoi comandamenti, non procedettero per i sentieri della dottrina, secondo la sua giustizia (Bar 4, 13). Sventura seguirà a sventura, allarme seguirà ad allarme: ai profeti chiederanno responsi, ai sacerdoti verrà meno la dottrina, agli anziani il consiglio (Ez 7, 26). Allora essi compresero che egli non aveva detto che si guardassero dal lievito del pane, ma dalla dottrina dei farisei e dei sadducei (Mt 16, 12). Udendo ciò, la folla era sbalordita per la sua dottrina (Mt 22, 33). Tutti furono presi da timore, tanto che si chiedevano a vicenda: "Che è mai questo? Una dottrina nuova insegnata con autorità. Comanda persino agli spiriti immondi e gli obbediscono!" (Mc 1, 27). Gesù rispose: "La mia dottrina non è mia, ma di colui che mi ha mandato (Gv 7, 16). Chi vuol fare la sua volontà, conoscerà se questa dottrina viene da Dio, o se io parlo da me stesso (Gv 7, 17). Allora il sommo sacerdote interrogò Gesù riguardo ai suoi discepoli e alla sua dottrina (Gv 18, 19). "Vi avevamo espressamente ordinato di non insegnare più nel nome di costui, ed ecco voi avete riempito Gerusalemme della vostra dottrina e volete far ricadere su di noi il sangue di quell’uomo" (At 5, 28). Per quanto riguarda il caso presente, ecco ciò che vi dico: Non occupatevi di questi uomini e lasciateli andare. Se infatti questa dottrina o questa attività è di origine umana, verrà distrutta (At 5, 38). E gli chiese lettere per le sinagoghe di Damasco al fine di essere autorizzato a condurre in catene a Gerusalemme uomini e donne, seguaci della dottrina di Cristo, che avesse trovati (At 9, 2). Quando vide l’accaduto, il proconsole credette, colpito dalla dottrina del Signore (At 13, 12). Ora alcuni, venuti dalla Giudea, insegnavano ai fratelli questa dottrina: "Se non vi fate circoncidere secondo l’uso di Mosè, non potete esser salvi" (At 15, 1). Presolo con sé, lo condussero sull’Areòpago e dissero: "Possiamo dunque sapere qual è questa nuova dottrina predicata da te? (At 17, 19). Ma poiché alcuni si ostinavano e si rifiutavano di credere dicendo male in pubblico di questa nuova dottrina, si staccò da loro separando i discepoli e continuò a discutere ogni giorno nella scuola di un certo Tiranno (At 19, 9). Verso quel tempo scoppiò un gran tumulto riguardo alla nuova dottrina (At 19, 23). IO perseguitai a morte questa nuova dottrina, arrestando e gettando in prigione uomini e donne (At 22, 4). Ammetto invece che adoro il Dio dei miei padri, secondo quella dottrina che essi chiamano setta, credendo in tutto ciò che è conforme alla Legge e sta scritto nei Profeti (At 24, 14). Allora Felice, che era assai bene informato circa la nuova dottrina, li rimandò dicendo: "Quando verrà il tribuno Lisia, esaminerò il vostro caso" (At 24, 22). Mi raccomando poi, fratelli, di ben guardarvi da coloro che provocano divisioni e ostacoli contro la dottrina che avete appreso: tenetevi lontani da loro (Rm 16, 17). E ora, fratelli, supponiamo che io venga da voi parlando con il dono delle lingue; in che cosa potrei esservi utile, se non vi parlassi in rivelazione o in scienza o in profezia o in dottrina? (1Cor 14, 6). E se anche sono un profano nell’arte del parlare, non lo sono però nella dottrina, come vi abbiamo dimostrato in tutto e per tutto davanti a tutti (2Cor 11, 6). Chi viene istruito nella dottrina, faccia parte di quanto possiede a chi lo istruisce (Gal 6, 6). Questo affinché non siamo più come fanciulli sballottati dalle onde e portati qua e là da qualsiasi vento di dottrina, secondo l’inganno degli uomini, con quella loro astuzia che tende a trarre nell’errore (Ef 4, 14). I fornicatori, i pervertiti, i trafficanti di uomini, i falsi, gli spergiuri e per ogni altra cosa che è contraria alla sana dottrina (1Tm 1, 10). Proponendo queste cose ai fratelli sarai un buon ministro di Cristo Gesù, nutrito come sei dalle parole della fede e della buona dottrina che hai seguito (1Tm 4, 6). Quelli che si trovano sotto il giogo della schiavitù, trattino con ogni rispetto i loro padroni, perché non vengano bestemmiati il nome di Dio e la dottrina (1Tm 6, 1). Se qualcuno insegna diversamente e non segue le sane parole del Signore nostro Gesù Cristo e la dottrina secondo la pietà (1Tm 6, 3). Annunzia la parola, insisti in ogni occasione opportuna e non opportuna, ammonisci, rimprovera, esorta con ogni magnanimità e dottrina (2Tm 4, 2). Verrà giorno, infatti, in cui non si sopporterà più la sana dottrina, ma, per il prurito di udire qualcosa, gli uomini si circonderanno di maestri secondo le proprie voglie (2Tm 4, 3). Attaccato alla dottrina sicura, secondo l’insegnamento trasmesso, perché sia in grado di esortare con la sua sana dottrina e di confutare coloro che contraddicono (Tt 1, 9). Questa testimonianza è vera. Perciò correggili con fermezza, perché rimangano nella sana dottrina (Tt 1, 13). Tu però insegna ciò che è secondo la sana dottrina (Tt 2, 1). Offrendo te stesso come esempio in tutto di buona condotta, con purezza di dottrina, dignità (Tt 2, 7). Non rubino, ma dimostrino fedeltà assoluta, per fare onore in tutto alla dottrina di Dio, nostro salvatore (Tt 2, 10). Ora, chi si nutre ancora di latte è ignaro della dottrina della giustizia, perché è ancora un bambino (Eb 5, 13). Della dottrina dei battesimi, dell’imposizione delle mani, della risurrezione dei morti e del giudizio eterno (Eb 6, 2). Chi va oltre e non rimane nella dottrina del Cristo, non possiede Dio. Chi invece rimane nella dottrina, possiede il Padre e il Figlio (2Gv 1, 9). Ma ho da rimproverarti alcune cose: hai presso di te seguaci della dottrina di Balaàm, il quale insegnava a Balak a provocare la caduta dei figli d’Israele, spingendoli a mangiare carni immolate agli idoli e ad abbandonarsi alla fornicazione (Ap 2, 14). Così pure hai di quelli che seguono la dottrina dei Nicolaìti (Ap 2, 15). A voi di Tiàtira invece che non seguite questa dottrina, che non avete conosciuto le profondità di satana - come le chiamano - non imporrò altri pesi (Ap 2, 24). Non basta annunziare una dottrina, perché questa sia vera. Ogni dottrina è attestata vera dalle prove che si portano in suo favore. I Giudei non portano alcuna prova. Gesù sempre porta la prova dei miracoli, di molti miracoli.</p>
<p class="C5 V17">^{17} **Ma Gesù disse loro: «Il Padre mio agisce anche ora e anch’io agisco».** / Ora Gesù porta una prova invisibile. I miracoli sono prova visibile. Quella che oggi porta Gesù è una prova invisibile. Oggi il Padre mio lavora e anch’io lavoro. Oggi è sabato, dice Gesù, e il Padre mio lavora. Se Lui oggi lavora, anch’io posso lavorare. Perché allora la Genesi dice che il settimo giorno il Signore si è riposato da ogni lavoro che aveva fatto? Quello era un lavoro di creazione. Ma non tutto il lavoro è di creazione. C’è il lavoro di amore, verità, giustizia, perdono, compassione, pietà, misericordia. Potrà mai il Padre riposarsi dall’amore, se Lui ama di amore eterno? Potrà riposarsi dal perdono? Solo apparentemente è una prova invisibile. È invisibile nell’agire di Dio. È visibile nei frutti che essa produce. Il Padre non ascolta le preghiere a Lui rivolte in giorno di sabato? Non gradisce i sacrifici e gli olocausti a lui offerti? Non risponde ad ogni richiesta di perdono, misericordia, aiuto, sostegno? Ha mai interrotto per un solo istante il suo lavoro di benedizione? Questa verità è essenza dell’agire di Dio e deve essere essenza dell’agire dell’uomo. Il Padre mio ama e anch’io amo. Il Padre mio è misericordioso e anch’io sono misericordioso. Il Padre mio vede le afflizioni degli uomini e anch’io le vedo. Quando vede tutto questo il Padre? Anche di sabato. Anch’io vedo di sabato. </p>
<p class="C5 V18">^{18} **Per questo i Giudei cercavano ancor più di ucciderlo, perché non soltanto violava il sabato, ma chiamava Dio suo Padre, facendosi uguale a Dio.** / Viene ora spiegato il motivo per cui i Giudei vogliono uccidere Gesù. Uno si fa uguale a Dio. Satana si è dichiarato uguale a Dio. Cosa ha fatto il Signore? Non lo ha accreditato. Lo ha tolto dal suo cielo, lo ha mandato nelle tenebre eterne, nel regno della perdizione e della morte per sempre. Gesù si fa uguale a Dio. Cosa fa il Padre dei cieli? Lo accredita non con un segno, ma con molti segni, con segni che né Mosè, né Elia, né Eliseo hanno mai compiuto. Dio non accredita chi è contro di Lui, ma chi è con Lui. Sarebbe sufficiente solo questa argomentazione per attestare che veramente Gesù è uguale a Dio. Se Dio accredita, può essere un uomo contro Dio? Se il Padre sempre esaudisce ogni richiesta di Gesù, può essere contro di Lui? La verità di una persona è sempre rivelata dalla storia. Storia e verità sempre camminano insieme. Dio è onnipotente. Lo attesta la creazione. Dio è Signore. Lo attesta la storia. Dio è Giudice, lo rivelano gli eventi ogni giorno. Gesù è il Figlio del Padre. Anche questa verità sarà attestata dalla storia. Che il Padre oggi opera, anche questa verità è attestata dalla storia di ogni uomo. Di sabato non si va a pregare nel tempio? Dio non esaudisce di sabato? I Giudei invece operano un ragionamento inverso. Quanto non è conforme alla nostra dottrina è falso. Se è falso non ha diritto di esistere. Va eliminato. Poiché Gesù è oltre la loro dottrina, va eliminato. Questione di potere e di governo. Se i Giudei dovessero dichiarare vera la dottrina di Gesù, necessariamente dovrebbero dichiarare falsa la loro. Perderebbero ogni potere religioso. Gesù sarebbe la sola verità della religione e della fede. Questa è la verità. </p>
<p class="C5 V19">^{19} **Gesù riprese a parlare e disse loro: «In verità, in verità io vi dico: il Figlio da se stesso non può fare nulla, se non ciò che vede fare dal Padre; quello che egli fa, anche il Figlio lo fa allo stesso modo.** / Discorso sull’opera del Figlio / Ora lo Spirito Santo mette sulla bocca di Gesù le giuste parole attraverso le quali dovrà essere noto al mondo intero e non soltanto ai Giudei che quanto lui opera e insegna è in tutto conforme alla Legge e alla divina volontà del Padre. “Gesù riprese a parlare e disse loro: ‘In verità, in verità vi dico’”. Prima annotazione: è, questo, vero giuramento di Cristo Signore. Vero oracolo. Verità purissima. Non è parola semplice. È Parola da Lui affermata solennemente. Il Figlio da se stesso non può fare nulla, se non ciò che vede fare al Padre, quello che egli fa, anche il Figlio lo fa allo stesso modo. Vi è una relazione di piena e assoluta “dipendenza” del Figlio dal Padre. Tutto è dal Padre. Prima opera il Padre. Il Padre comanda al Figlio di fare ciò che Lui ha fatto e il Figlio lo fa. Come lo ha fatto il Padre, così lo fa il Figlio, senza nulla aggiungere e nulla togliere, rispettando forme e modalità. L’imitazione è perfetta. Questa verità è posta a sigillo di tutta l’opera missionaria ed evangelizzatrice di Gesù Signore nel Vangelo secondo Giovanni. Questo sigillo segna la fine della missione pubblica. Dopo questo sigillo, si entra nel Cenacolo. (Gv 12,37-50) / Il Padre ha guarito l’infermo da trentotto anni alla piscina di Betzatà. Il Padre ha detto. Àlzati, prendi la tua barella e cammina. Il Padre lo ha detto nell’invisibile, il Figlio l’ha detto nel visibile e nell’udibile. Chi è allora il Figlio? Il Figlio è la visibilità e l’udibilità del Padre. Quanto il Padre dice e opera nell’invisibile, il Figlio è chiamato a dirlo e a farlo in modo udibile e visibile. Il figlio “riflette” nella storia ogni parola e ogni opera del Padre. </p>
<p class="C5 V20">^{20} **Il Padre infatti ama il Figlio, gli manifesta tutto quello che fa e gli manifesterà opere ancora più grandi di queste, perché voi ne siate meravigliati.** / Perché tutto questo avviene? Perché il Padre parla e opera per mezzo del Figlio? Perché il Padre ama il Figlio. In cosa consiste l’amore del Padre per il Figlio? Nel colmare il Figlio di ogni gloria, onore, benedizione, potenza, forza. Poiché il Padre ama il Figlio, gli manifesta tutto quello che fa. Non solo: “gli manifesterà opere ancora più grandi di queste, perché voi ne siate meravigliati. Il Padre con il Figlio opererà con segni mai compiuti finora. I Giudei vedranno queste opere e rimarranno meravigliati. Saranno senza parola. Il Figlio sarà infinitamente oltre tutto ciò che finora è stato fatto. Poiché si tratta di opere, esse necessariamente dovranno essere fatte nella storia. Sarà la storia ad attestare questa verità. Essa veramente dirà che ogni Parola di Gesù è verità. D’altronde Gesù lo ha giurato e ogni giuramento si compie prima nella storia e poi nell’eternità. La storia renderà vero il giuramento. Questa regola si applica anche al discepolo di Gesù. Ogni sua parola dovrà essere confermata dalla storia. Senza la storia rimane solo parola. La parola è verità se si fa storia. Se rimane solo parola, non potrà mai dirsi verità.</p>
<p class="C5 V21">^{21} **Come il Padre risuscita i morti e dà la vita, così anche il Figlio dà la vita a chi egli vuole.** / Ecco la prima grande opera che il Padre fa e che anche il Figlio è chiamato a fare. La risurrezione dei morti è opera che avviene nella storia. La risurrezione finale è l’ultimo evento della storia, prima che si entri in modo definitivo nell’eternità. Il Padre risuscita i morti e dà la vita. Anche il Figlio dà la vita a chi egli vuole. La vita il Figlio la dona a tutti come offerta. A chi la dona realmente, a chi Lui la vuole dare? A quanti, nella conversione, accolgono la sua Parola, credono in essa, prestano ad essa ogni obbedienza. La vita è nella Parola ascoltata e messa in pratica. La Parola è la via della vita. Non si ascolta la Parola, non si obbedisce ad essa, non si crede in essa, si rimane nella morte. Oggi questo legame tra la Parola di Gesù e la vita è stato rotto. La vita si dice data senza la Parola, senza conversione né obbedienza. Questo legame tra Parola di Gesù, conversione, obbedienza, vita deve essere nuovamente ricomposto. È la sola via data agli uomini per entrare nella vita. Se il legame rimane rotto, nessuna vita potrà mai passare da Cristo all’uomo.</p>
<p class="C5 V22">^{22} **Il Padre infatti non giudica nessuno, ma ha dato ogni giudizio al Figlio,** / Ciò che prima era invisibile e non conosciuto, ora diviene udibile e conosciuto. Nell’Antico Testamento il Padre tutto faceva per il Figlio nello Spirito Santo. Questa verità non era stata ancora rivelata. Era però nascosta in esso. Ora questa verità viene messa pienamente in luce: “Il Padre infatti non giudica nessuno, ma ha dato ogni giudizio al Figlio”. Qual è il primo giudizio che il Figlio dovrà esercitare? La separazione tra pensiero di Dio e pensiero degli uomini. La netta distinzione e il perfetto discernimento tra volontà di Dio e volontà degli uomini, tra verità secondo Dio e falsità secondo gli uomini. Tra ciò che viene dal cuore di Dio a ciò che viene dal cuore degli uomini. Giudizio necessario. L’altro giudizio è quello morale tra bene e male, giusto e ingiusto, luce e tenebra, santità e peccato, bontà e malvagità, perdono e vendetta. Questo giudizio è più che necessario. La confusione, il miscuglio nuoce alla vera fede. Infine vi è il giudizio di vita e di morte eterna alla sera della vita di ognuno e nell’ultimo giorno per ogni uomo, dinanzi al mondo intero. Oggi questo giudizio è stato cancellato, dichiarato inesistente. Alla fine tutti saranno beati e santi. Avendo tolto ogni giudizio a Dio, anche a Cristo Gesù è stato tolto. Tolto ogni giudizio a Dio e a Cristo, anche alla Chiesa è stato tolto. Con quali risultati? Ognuno vive come gli pare, trasformando il male in bene e il bene in male. </p>
<p class="C5 V23">^{23} **perché tutti onorino il Figlio come onorano il Padre. Chi non onora il Figlio, non onora il Padre che lo ha mandato.** / Quale frutto storico ed eterno il Padre vuole che il suo amore verso il Figlio suo produca e generi? Ecco il frutto: Padre e Figlio dovranno essere esaltati con lo stesso onore. Nessuna differenza di onore. L’onore che va dato al Padre deve essere dato al Figlio. Chi non onora il Figlio, non onora il Padre che lo ha mandato. Tutto è dalla volontà del Padre. Non si onora il Figlio, non si obbedisce al Padre. Il solo vero onore verso il Padre è l’obbedienza alla sua volontà. Di certo non onora il Padre chi disobbedisce alla divina volontà, perché non onora il Figlio, conferendogli gli stessi poteri divini, Il disonore del Figlio è anche del Padre. È questa la verità divina e umana, eterna e storica del Figlio: essere tutto e sempre dalla volontà e dal pensiero del Padre. Qual è l’essenza vera di ogni Giudeo? Essere anche lui dalla parola, dalla volontà, dal pensiero del Padre. Un Giudeo che non onora Cristo Gesù non è dalla volontà del Padre. È dalla propria volontà. Per questo odia Cristo e lo vuole uccidere, perché non conosce, non ama, non rispetta, non obbedisce alla volontà del Padre. Chi è dalla volontà del Padre sempre onorerà il Figlio come lo onora il Padre. Chi non onora il Figlio attesta di non essere da Dio. Ma se lui non è da Dio, neanche la religione che lui dice di servire è da Dio. Neanche la Legge lo sarà. Poiché il sabato dei Giudei non è il sabato di Dio, ma anche poiché la religione dei Giudei non è la religione del Dio di Abramo, di Mosè e dei Profeti, necessariamente dovrà nascere l’opposizione a Cristo e alla sua Parola. Il Dio che si adora è diverso. Gesù adora il vero Dio. I Giudei adorano un falso Dio. Gesù conosce il pensiero del Padre e la sua volontà. I Giudei conoscono falsamente, erroneamente. Gesù conosce la Legge, essi non la conoscono. </p>
<p class="C5 V24">^{24} **In verità, in verità io vi dico: chi ascolta la mia parola e crede a colui che mi ha mandato, ha la vita eterna e non va incontro al giudizio, ma è passato dalla morte alla vita.** / Ora Gesù unisce l’ascolto della sua parola e la fede nel Padre suo che l’ha mandato. Non sono due parole, ma una sola Parola. Non sono due voci, ma una sola Voce. Non sono due obbedienze, ma una sola Obbedienza. “In verità, in verità io vi dico”: è il secondo giuramento di Gesù. Il secondo oracolo. Quando Gesù annunzia una verità sotto giuramento, essa è verità immortale, eterna, infallibile. Mai verrà meno. È verità del Padre. Ecco cosa avviene in chi ascolta la Parola di Gesù e crede a colui che lo ha mandato. Chi crede ha la vita eterna e non va incontro al giudizio, Ma è passato dalla morte alla vita. La vita eterna è dalla fede nel Padre. Chi è il Padre. Colui che ha mandato Gesù. Chi crede nel Padre? Chi ascolta la Parola di Gesù. A chi ascolta la Parola di Gesù, a chi crede nel Padre è data la vita eterna. Non va incontro al giudizio. Il giudizio è per la morte eterna. Attraverso la fede nel Padre per la Parola di Cristo Gesù si opera il passaggio dalla morte alla vita. Gesù sta annunziando con parole diverse quanto già aveva annunziato a Nicodemo. Le parole sono diverse. La verità è la stessa. (Gv 3,16-21) / Chi non ascolta la Parola di Gesù non crede nel Padre che lo ha mandato. Non credendo, verrà condannato per la sua non fede. Ha rifiutato la Parola della vita eterna e di questo rifiuto è responsabile. La rivelazione è anche questa verità. Oggi non solo questa verità è stata cancellata dalle verità essenziali per la salvezza di ogni uomo, si è giunti a dichiarare che ognuno può andare a Dio senza passare per la fede nella Parola di Gesù. Ogni via è buona. Queste affermazioni, essendo combattimento contro la verità conosciuta, sono peccato contro lo Spirito Santo. Condannano l’uomo a rimanere per sempre nel peccato e di conseguenza nella morte. Non si nasce a vita nuova nello Spirito. </p>
<p class="C5 V25">^{25} **In verità, in verità io vi dico: viene l’ora – ed è questa – in cui i morti udranno la voce del Figlio di Dio e quelli che l’avranno ascoltata, vivranno.** / Terzo giuramento di Gesù Signore. Terza parola divina ed eterna. È questo il passaggio dalla morte dello spirito alla vita dello spirito, nello Spirito Santo, per la fede nella Parola del Figlio. In questo versetto non si parla più di Figlio, ma di Figlio di Dio. Il Figlio di Dio non è semplicemente il Messia. Il Figlio di Dio è il Figlio Unigenito del Padre, il Verbo che in principio è Dio ed è presso Dio. Chi passa dalla morte alla vita? Chi ascolta la voce del Figlio di Dio. A chi parla il Figlio di Dio? Ai morti. Chi sono i morti? Ogni uomo. Le parole sono diverse, differenti, la verità è una. La salvezza, la vita, la redenzione dell’uomo avviene per l’ascolto della voce del Figlio di Dio. Chi è il Figlio di Dio? È Gesù di Nazaret. Chi è Gesù? Il Verbo che si è fatto carne. È giusto ricordare che nei quattro Vangeli il giuramento di Gesù ricorre ben settantasette volte. Nei Vangeli sinottici cinquantatré nella forma semplice: in verità. In Giovanni ventiquattro volte nella forma complessa: in verità, in verità. Ascoltare non è solo udire con gli orecchi del corpo. Si ascolta con gli orecchi del corpo ma per far giungere la Parola agli orecchi dello spirito e dell’anima. Ascoltare è credere. Credere è obbedire. Obbedire è vivere la Parola. </p>
<p class="C5 V26">^{26} **Come infatti il Padre ha la vita in se stesso, così ha concesso anche al Figlio di avere la vita in se stesso,** / Ora Gesù entra nell’eternità. Chi è il Padre? il Padre è: “Io sono colui che sono”. Il Padre è colui che non ha ricevuto, che non riceve, che mai riceverà la vita da qualcun altro. Lui è la vita eterna. Vita senza inizio. Vita senza fine. Chi è il Figlio? Anche il Figlio è: “Io sono colui che sono”. Anche il Figlio, pur essendo nato dal Padre prima di tutti i secoli, è la vita eterna. Vita senza principio. Vita senza fine. Lui è eterno come eterno è il Padre. (Es 3,13-15) / Il Padre è il Principio Eterno che non riceve la vita da nessun altro. Il Figlio è anche Lui Principio eterno. Ma è Principio eterno dal Principio del Padre per generazione eterna. Il Figlio è luce da Luce, generato, non creato. È Dio da Dio, Dio vero da Dio vero, della stessa sostanza del Padre. Come infatti il Padre ha la vita in se stesso, così ha concesso anche al Figlio di avere la vita in se stesso. Il Figlio ha la via in se stesso per volontà del Padre. Ma qui siamo nel mistero della Santissima Trinità. Noi infatti confessiamo, crediamo, predichiamo che il Dio vivo e vero, Il Dio Creatore e Signore dell’universo è uno nella natura divina e trino nelle persone divine eterne. Il Figlio ha la vita in se stesso. Il Figlio è vero Dio. Noi sappiamo che il vero Dio si è fatto vero uomo. Il Verbo si è fatto carne ed è venuto ad abitare in mezzo a noi, pieno di grazia e di verità. Lui è la vita, la grazia, la verità nella carne.</p>
<p class="C5 V27">^{27} **e gli ha dato il potere di giudicare, perché è Figlio dell’uomo.** / Come Verbo incarnato il Padre ha dato al Figlio il potere di giudicare, perché è Figlio dell’uomo. Al Verbo incarnato il Padre ha dato ogni potere. Lo ha costituito mediatore universale tra Lui e l’intero universo. Tutto è stato messo nelle mani del Verbo Incarnato. In cosa consiste il potere di giudicare? Il primo potere è quello di separare ciò che è volontà del Padre da ciò che è volontà degli uomini, ciò che è legge di Dio da ciò che non è. Lui deve separare il sabato vissuto o da vivere secondo Dio e il sabato da vivere secondo gli uomini. Guarire un ammalato è sabato secondo Dio. Proibire di amare perché sabato non è secondo Dio, è secondo gli uomini. Giudicare significa anche separare chi crede in Lui da chi non crede in Lui. La vita va data a chi crede in Lui. Chi non crede in Lui rimane nella morte. Giudicare infine significa separare per l’eternità i beati dai dannati.</p>
<p class="C5 V28">^{28} **Non meravigliatevi di questo: viene l’ora in cui tutti coloro che sono nei sepolcri udranno la sua voce** / Questo è il giudizio finale. Verrà il figlio dell’uomo e opererà la risurrezione di quanti giacciono nella morte. Anche questo potere il Padre ha posto nelle mani del Figlio dell’uomo, cioè nelle mani del suo Figlio Unigenito. “Non meravigliatevi di questo: viene l’ora in cui tutti coloro che sono nei sepolcri udranno la sua voce”, cioè la voce di Cristo Signore. Questa voce non è più per la salvezza, la redenzione, è invece per il giudizio ultimo e definitivo. Questa voce non è un invito ad accogliere la Parola della salvezza. È invece un comando. Il Signore darà l’ordine e avverrà la risurrezione dei corpi. Sappiamo che la risurrezione dei corpi avverrà nell’ultimo giorno. Poi sarà l’eternità. / Non vogliamo, fratelli, lasciarvi nell’ignoranza a proposito di quelli che sono morti, perché non siate tristi come gli altri che non hanno speranza. Se infatti crediamo che Gesù è morto e risorto, così anche Dio, per mezzo di Gesù, radunerà con lui coloro che sono morti. Sulla parola del Signore infatti vi diciamo questo: noi, che viviamo e che saremo ancora in vita alla venuta del Signore, non avremo alcuna precedenza su quelli che sono morti. Perché il Signore stesso, a un ordine, alla voce dell’arcangelo e al suono della tromba di Dio, discenderà dal cielo. E prima risorgeranno i morti in Cristo; quindi noi, che viviamo e che saremo ancora in vita, verremo rapiti insieme con loro nelle nubi, per andare incontro al Signore in alto, e così per sempre saremo con il Signore. Confortatevi dunque a vicenda con queste parole (1Ts 4,13-18). </p>
<p class="C5 V29">^{29} **e usciranno, quanti fecero il bene per una risurrezione di vita e quanti fecero il male per una risurrezione di condanna.** / Ricevuto il comando, i corpi usciranno dai sepolcri trasformati in spirito, “quanti fecero il bene per una risurrezione di vita e quanti fecero il male per una risurrezione di condanna”: questa verità è essenza di tutta la rivelazione. Non vi è alcuna differenza tra la rivelazione dell’Antico Testamento e quella del Nuovo. Anzi possiamo dire che la rivelazione è una sola. Nella tenda eterna del Signore entreranno solo quanti si sono astenuti dal male. Quanti invece hanno abbandonato la via del bene e della luce, finiranno nelle tenebre eterne. Non è rivelazione data a noi per mezzo degli Apostoli. È dottrina di Gesù Signore, sua Parola, sua rivelazione, sua verità. (Ap 22,6-16)</p>
<p class="C5 V30">^{30} **Da me, io non posso fare nulla. Giudico secondo quello che ascolto e il mio giudizio è giusto, perché non cerco la mia volontà, ma la volontà di colui che mi ha mandato.** / Chi è Gesù? È il Figlio dell’uomo che tutto ha ricevuto dal Padre. Nulla è da Lui. Anche nell’eternità Lui è eternamente dal Padre. È Dio da Dio. È Luce da Luce. È Vita eterna da Vita eterna. Altrimenti avremmo due dèi distinti e separati. “Da me, io non posso fare nulla”: sono dal Padre. Sono dalla volontà del Padre. “Giudico secondo quello che ascolto dal Padre e il mio giudizio è giusto, perché non cerco la mia volontà, ma la volontà di colui che mi ha mandato”. Il Padre giudica secondo giustizia. È verità rivelata e attestata dalla storia. Il Padre è giusto giudice. Perché anche Gesù è giusto giudice? Perché altro non fa che applicare il giudizio del Padre. Gesù ascolta e applica. È questo oggi il nostro errore. Errore gravissimo che sta distruggendo tutta la cristianità. I nostri giudizi sia nella morale che nella verità non vengono dall’ascolto di Cristo. Non vengono dalla Scrittura e neanche dallo Spirito Santo. Noi abbiamo dichiarato la Scrittura fuori corso, fuori luogo, fuori tempo, fuori moda. Al posto della Scrittura, dello Spirito Santo, della volontà di Cristo, della rivelazione, abbiamo posto il nostro pensiero e la nostra volontà. Ecco la differenza sostanziale tra noi e Cristo. Cristo Gesù giudicava ascoltando il Padre e facendo quanto il Padre gli diceva. Noi ascoltiamo noi stessi e facciamo quanto ci suggerisce il nostro cuore. Muore la verità. </p>
<p class="C5 V31">^{31} **Se fossi io a testimoniare di me stesso, la mia testimonianza non sarebbe vera.** / Gesù sta dicendo o rivelando queste altissime verità. Sono esse degne di fede. Ora Lui si appella alla Legge antica. Nessuno può rendere testimonianza su se stesso. La testimonianza di una sola persona non ha alcun valore in giudizio. Chi sono i testimoni di Gesù? “Se fossi io a testimoniare di me stesso, la mia testimonianza non sarebbe vera”: non sarebbe ritenuta vera. Sarebbe ritenuta testimonianza di parte. Noi sappiamo che il sinedrio non ha pensato così. Ha condannato a morte Gesù per la sua testimonianza. Significa che lo stesso sinedrio sarà nel giorno del giudizio condannato per non aver creduto in tutte le altre parole di Gesù Signore. Vengono dalla stessa bocca e stesso cuore. (Mt 26,59-66). </p>
<p class="C5 V32">^{32} **C’è un altro che dà testimonianza di me, e so che la testimonianza che egli dà di me è vera.** / Ora Gesù presenta i suoi testimoni. Perché la testimonianza data a Gesù da Giovanni il Battista è vera? Su quali principi si fonda? I fondamenti della verità della testimonianza di Giovanni sono la voce e la visione. La voce gli ha detto chi è il Messia del Signore. La visione ha confermato la voce. Non solo la voce, ma anche la visione. La testimonianza di Giovanni è duplice: per voce e per visione. Sono il Padre e lo Spirito Santo. Il Padre gli ha parlato. Lo Spirito Santo si è fatto vedere mentre scendeva e si posava su Gesù. Testimonianza perfettamente valida.</p>
<p class="C5 V33">^{33} **Voi avete inviato dei messaggeri a Giovanni ed egli ha dato testimonianza alla verità.** / Ora Gesù passa alla storia. Sappiamo che Giovanni prima di ogni cosa ha affermato che Lui non è né il Profeta, né Elia, né il Cristo. Lui è solo voce di uno che creda nel deserto: “preparate la via al Signore”. Poi ha aggiunto che il Cristo è prima di Lui, e si tratta di un “prima” eterno, divino. Al Messia lui non è degno di slegare il laccio del sandalo. Poi alla fine ha reso testimonianza presentando Cristo Gesù come l’Agnello di Dio che toglie il peccato del mondo. Ma tutto questo è stato possibile per rivelazione dall’alto. Nulla viene dal cuore di Giovanni. Tutto è dal Cielo.</p>
<p class="C5 V34">^{34} **Io non ricevo testimonianza da un uomo; ma vi dico queste cose perché siate salvati.** / Gesù non ha bisogno di ricevere testimonianza da Giovanni il Battista. Né tanto meno da altri uomini. La salvezza è dall’ascolto della sua parola. Per ascoltare, i Giudei devono credere. Per credere, devono sapere che Lui è il Cristo di Dio, il Figlio di Dio, il suo Messia. Dicendo Gesù che la testimonianza di Giovanni è vera, essi, se vogliono, possono ascoltare e credere. È un aiuto che Gesù dona loro. Perché lo dona? Perché Lui non è venuto per giudicare il mondo, ma perché tutti si salvino per mezzo di Lui. La volontà salvifica di Cristo Gesù si attesta anche attraverso questo aiuto di verità. </p>
<p class="C5 V35">^{35} **Egli era la lampada che arde e risplende, e voi solo per un momento avete voluto rallegrarvi alla sua luce.** / Ora Gesù dice chi è Giovanni il Battista: “Egli era la lampada che arde e risplende”. Giovanni è vero profeta del Signore. Vero annunciatore della sua Parola. Vero indicatore della via della salvezza e della redenzione. “E voi solo per un momento avete voluto rallegravi alla sua luce”: la luce ardeva e risplendeva, ma voi per un momento lo avete accolto. Poi lo avete abbandonato. Perché i Giudei hanno abbandonato Giovanni il Battista? Perché lui chiedeva una conversione sincera, vera. Lui ha ripudiato la loro conversione di finzione, ipocrisia, apparenza. I Giudei ripudiano tutto ciò che in qualche modo mette in crisi la loro dottrina fatta di precetti umani.</p>
<p class="C5 V36">^{36} **Io però ho una testimonianza superiore a quella di Giovanni: le opere che il Padre mi ha dato da compiere, quelle stesse opere che io sto facendo, testimoniano di me che il Padre mi ha mandato.** / Ora Gesù attesta qual è la sua vera testimonianza. Qual è stata la testimonianza che Mosè veniva da Dio? Le opere che lui ha compiuto in Egitto. Anche i maghi del faraone hanno constatato che Mosè agiva con il dito di Dio. “Quelle stesse opere che io sto facendo testimoniano di me che il Padre mi ha mandato”. È quanto ha detto Nicodèmo a Gesù: “Maestro, noi sappiamo che sei un uomo venuto da Dio. Nessuno infatti può fare le opere che tu fai, se Dio non è con lui”. Poiché le opere di Gesù solo Dio le può compiere, Gesù è da Dio. Prova di questa verità sono tutti i Giudei. Poiché essi non sono da Dio, non fanno le opere di Dio. Non sono dalla sua verità e non fanno la sua verità. Non sono dalla sua luce e non camminano nella luce. Avanzano nelle tenebre.</p>
<p class="C5 V37">^{37} **E anche il Padre, che mi ha mandato, ha dato testimonianza di me. Ma voi non avete mai ascoltato la sua voce né avete mai visto il suo volto,** / Quando il Padre ha testimoniato per Gesù? Il giorno dopo il Battesimo al fiume Giordano. Ha anche testimoniato sul monte, il giorno della sua trasfigurazione. E' questa la grande differenza tra Gesù e i Giudei. Questi parlano di Dio neanche per sentito di dire. Parlano dal loro cuore macchiato di falsità e menzogna. Almeno parlassero dalla lettera della Scrittura. Neanche questo fanno. Ma noi possiamo dire di aver superato i Giudei quando parliamo del nostro Dio e Cristo. Neanche più parliamo di Dio. Oggi si parla solo dell’uomo dall’uomo.</p>
<p class="C5 V38">^{38} **e la sua parola non rimane in voi; infatti non credete a colui che egli ha mandato.** / Altra modalità di essere dei Giudei: “E la sua parola non rimane in voi”. Perché la parola non rimane in loro? Quale Parola non rimane? “Infatti non credete a colui che egli ha mandato”: voi siete senza la Parola perché non mi ascoltate. Ora la Parola di Dio è la Parola di Cristo Gesù. Se la Parola di Cristo non rimane nel cuore di chi ascolta, il cuore è senza la Parola. Non vi sono due Parole, una di Dio e l’altra di Cristo, ma una sola. Quella di Cristo Gesù. La Parola di Gesù è Parola di Dio. La Parola di Dio è Parola di Gesù. Non due Parole, ma una sola. Chi non ha la Parola di Gesù, non ha la Parola di Dio. Gesù è la Parola di Dio viva, attuale, realizzata, promessa, compiuta. Questo vale oggi anche per la Chiesa una, santa, cattolica, apostolica. Se non abbiamo la Parola della Chiesa non abbiamo la Parola di Cristo Gesù, non abbiamo la Parola di Dio. Per la Chiesa vale la stessa regola di Gesù. Come Gesù è la Parola del Padre, così la Chiesa deve essere la Parola di Cristo. Mai si potrà avere la Parola di Cristo, se non si ha la Parola della Chiesa. Mai la Chiesa potrà essere Parola di Cristo se si separa da Cristo. Come Cristo è eternamente dal Padre, così la Chiesa dovrà essere eternamente da Cristo, dalla sua Parola. È dalla sua Parola se è nello Spirito Santo. Chiesa, Vangelo, Scrittura, Spirito Santo devono essere una cosa sola. Non più cose, ma una cosa sola, così come Cristo, il Padre, lo Spirito Santo, la Parola, la Verità, la vita sono una cosa sola. Non più cose, ma una cosa sola. Quando vi è separazione dalla Parola del Vangelo vi è separazione da Cristo. </p>
<p class="C5 V39">^{39} **Voi scrutate le Scritture, pensando di avere in esse la vita eterna: sono proprio esse che danno testimonianza di me.** / Giovanni è testimone della verità di Cristo Gesù. Il Padre è testimone della stessa verità con le opere e con la Parola. Ora Gesù chiama a testimoniare la Scrittura. Tutta la vita di Gesù è racchiusa nella Scrittura Antica. Leggendo Legge, Profeti, Salmi, chi è onesto di mente e puro di cuore deve attestare che ogni Parola parla di Cristo. Ma deve anche attestare che Cristo Gesù vive per dare compimento alle Scritture. Non c’è Parola della Scrittura che da Lui non sia stata compiuta o che non si sia compiuta in Lui. Ogni Parola è sua vita, sua storia. Nessuno potrà mai negare questa verità. Basta iniziare a leggere il Vangelo secondo Matteo e dalla prima Parola viene riferito che Gesù Cristo è figlio di Davide, figlio di Abramo. In Lui si compiono tutte le antiche profezie.</p>
<p class="C5 V40">^{40} **Ma voi non volete venire a me per avere vita.** / Queste versetto inchioda i Giudei alla loro responsabilità, ma inchioda ogni altro uomo. I Giudei possono, ma non vogliono. Possono conoscere la verità, ma non vogliono conoscerla. Ogni uomo riceve tante di quelle prove da parte del Signore sulla sua verità. Solo che l’uomo non vuole pervenire alla verità. Non vuole perché le sue opere sono malvagie. Giunge alla verità chi ama la verità, chi la desidera. Le tenebre non amano la verità. La odiano. La verità mai potrà entrare in un cuore infangato dal peccato. Se i Giudei odiano la verità, non vogliono venire a Cristo, la causa è il peccato che governa il cuore. Il peccato è grande ostacolo. Quando c’è avversione verso la verità, quando si odia chi porta la luce, è il segno che si è passati dal regno di Dio nel regno delle tenebre. Dalla grazia si è scivolati nel male. È sempre il male che è di ostacolo nel cammino verso Gesù.</p>
<p class="C5 V41">^{41} **Io non ricevo gloria dagli uomini.** / La gloria è la proclamazione della verità di un uomo così come essa è davanti a Dio. Può un uomo rendere perfetta gloria a Cristo Gesù? Può rendergli una gloria parziale, poca in verità dinanzi alla gloria eterna e divina che possiede. La gloria perfetta è frutto di conoscenza perfetta. Più si conosce e più la gloria che si rende è pura, vera, santa. Meno si conosce e anche la gloria sarà meno perfetta, meno pura, meno santa. Dio conosce il Figlio. Il Figlio conosce Dio. Poiché la conoscenza che il Padre ha del Figlio e che il Figlio ha del Padre è perfettissima, anche la gloria che il Padre dona al Figlio e il Figlio dona al Padre è purissima. È perfetta secondo la perfezione eterna della loro conoscenza. Ma è perfetta da parte del Figlio verso il Padre anche quanto ad obbedienza piena e totale. Il Figlio consacra tutta la sua vita al Padre. La gloria più grande il Figlio la riceve al momento della sua gloriosa risurrezione. </p>
<p class="C5 V42">^{42} **Ma vi conosco: non avete in voi l’amore di Dio.** / Gesù conosce ogni uomo perché vero Dio, ma anche perché sempre assistito dalla luce purissima dello Spirito Santo. A Lui è sufficiente ascoltare una sola parola di un uomo e in essa è svelato il suo cuore, il suo spirito, la sua anima. Inoltre il Signore conosce ogni uomo, perché sa quali sono i frutti del peccato in esso. Il peccato crea un vero squilibrio, una vera disarmonia nei pensieri, nei desideri, nella volontà. Orienta verso il male, distoglie dal bene. “Ma vi conosco: non avete in voi l’amore di Dio”. Quando non si ha l’amore di Dio nel cuore, mai si potranno amare le cose di Dio. Poiché Cristo Gesù appartiene interamente al Padre, chi ama il Padre ama anche Cristo Signore. Chi non ama il Padre, mai potrà amare Cristo Signore. Gesù è la visibilità piena del Padre. Gesù non è da se stesso, viene dal Padre. Gesù vive per amare il Padre. Ama il Padre facendo la sua volontà, ascoltando la sua voce. Non avendo i Giudei l’amore di Dio in essi, mai potranno amare il suo Cristo. Se uno non ama Dio, neanche ciò che appartiene a Dio si ama secondo verità. I Giudei neanche se stessi, neanche gli altri uomini potranno mai amare. Essi appartengono a Dio, sono di Dio. Dovrebbero amarsi secondo la volontà di Dio. Non conoscendo Dio, non amano se stessi secondo Dio. Anche ogni altro uomo è di Dio. Non amando Dio, non possono amare nessuno secondo Dio. Questa verità mai va dimenticata. Chi vuole amare tutto ciò che è di Dio, secondo la volontà di Dio, deve iniziare ad amare Dio secondo la volontà di Dio. Chi non ama Dio secondo la sua volontà, nessun altro amerà secondo Dio.</p>
<p class="C5 V43">^{43} **Io sono venuto nel nome del Padre mio e voi non mi accogliete; se un altro venisse nel proprio nome, lo accogliereste.** / Ecco il primo frutto dell’amore di Dio che non è in essi: la non accoglienza di Gesù. “Io sono venuto nel nome del Padre mio e non mi accogliete”. Perché Gesù non è accolto? Perché il Padre non è accolto. Dio non è accolto. (1Gv 4,1-6) / Ecco l’altra conseguenza: non si accoglie chi viene nel nome di Dio. Si accoglie chi viene nel proprio nome: “Se un altro venisse nel proprio nome, lo accogliereste”. Perché? Perché il peccato riconosce ciò che è suo. La luce accoglie la luce. Le tenebre accolgono le tenebre. Il peccato accoglie il peccato. Le tenebre odiano la luce. Le tenebre amano le tenebre. Essendo i Giudei privi della luce di Dio, non possono accogliere chi viene da Dio. Essendo essi nelle tenebre, accoglieranno sempre coloro che vengono dalle tenebre. È questo il motivo per cui la falsità entra nei cuori falsi, mentre la verità da essi viene respinta. Tenebre con le tenebre. Luce con la luce.</p>
<p class="C5 V44">^{44} **E come potete credere, voi che ricevete gloria gli uni dagli altri, e non cercate la gloria che viene dall’unico Dio?** / Tutti i mali dei Giudei sono il frutto dell’amore di Dio che non vive in essi. La gloria che viene dagli uomini è gloria falsa. È gloria effimera e bugiarda. È gloria di adulazione. È gloria di inganno. Gli uomini lodano con la bocca, disprezzano con il cuore. Lusingano con le parole, uccidono con i desideri. Chi cerca la gloria degli uomini sempre rinnega Dio. Un uomo che cerca la gloria dagli uomini mai potrà cercare la gloria che viene da Dio. La gloria che viene da Dio è frutto di purissima conoscenza della volontà di Dio e obbedienza ad essa. La verità esclude ogni falsità. La verità obbliga a rimanere sempre nella verità, la Parola ad abitare nella Parola. L’uomo invece dona gloria senza la verità e senza la Parola. Cristo Gesù mai potrà amare la falsità. Deve portare in essa la divina verità. Per questo non può entrare in accordo con i Giudei. Dovrebbe rinnegare la verità del Padre e la verità di se stesso. La ricerca della gloria di Dio è esigente. Obbliga a rimanere in eterno nella verità e nella volontà del Padre. Chi ama Dio è obbligato alla verità di Dio. Non può piegarsi alla falsità e alla menzogna degli uomini. Se lo facesse, uscirebbe dalla verità, entrerebbe nella falsità. È questo oggi il più grande rinnegamento del Signore. </p>
<p class="C5 V45">^{45} **Non crediate che sarò io ad accusarvi davanti al Padre; vi è già chi vi accusa: Mosè, nel quale riponete la vostra speranza.** / Perché Mosè accusa e condanna i Giudei? Li accusa e li condanna perché essi a lui si appellano per condannare, contrastare, uccidere, togliere di mezzo Gesù Signore. Ora Mosè è per Cristo. Di Lui parla. Lui annunzia. Lui profetizza. Si tratta però di una speranza falsa. I Giudei sperano in Mosè come punto di opposizione contro Gesù. Ora nessun profeta dell’Antico Testamento, nessun giusto, nessun sapiente, nessun’altra persona di Dio del passato potrà mai essere contro Cristo. Non vi è nessuna Parola della Scrittura sulla quale si potrà condannare Gesù.</p>
<p class="C5 V46">^{46} **Se infatti credeste a Mosè, credereste anche a me; perché egli ha scritto di me.** / Viene così svelato qual è il peccato dei Giudei: l’uso cattivo, falso, menzognero della Legge, dei Profeti, dei Salmi. L’uso peccaminoso, perché interessato, della Scrittura. La Scrittura dello Spirito Santo è tutta per Gesù. La Scrittura letta senza lo Spirito Santo, contro lo Spirito Santo, è tutta contro Gesù. Si tratta però di una Scrittura trasformata in tenebre dal peccato dell’uomo. La Scrittura Santa è tutta luce che orienta e guida a Cristo Signore. Il riferimento a Mosè non è solo ai primi cinque Libri della Bibbia o al solo Deuteronomio. Le Parole di Gesù si riferiscono a tutta la Scrittura. Tutta la Scrittura è profezia su Cristo. Ogni Parola lo manifesta e lo rivela, sia nel suo mistero eterno che nel suo mistero di Incarnazione, Passione, Morte, Risurrezione, Ascensione al cielo. Chi conosce la Scrittura conosce Cristo. </p>
<p class="C5 V47">^{47} **Ma se non credete ai suoi scritti, come potrete credere alle mie parole?».** / Ora Gesù ci offre la dimostrazione al contrario. Gesù sposta l’asse dalla storia alla Scrittura, dalla vita alla profezia. La Scrittura parla di Lui, annunzia Lui. Non solo lo annunzia e parla. Descrive tutta la vita del Cristo di Dio. Non c’è un evento della vita del Messia che non sia o annunziato e prefigurato. Chi crede nella Scrittura con fede semplice e pura dovrà confessare che Gesù è il Cristo. Il vero problema allora non è l’accoglienza o la non accoglienza di Cristo Gesù, ma della verità della Scrittura. I Giudei non sono nella Scrittura. Non essendo nella Scrittura, neanche possono gustare il frutto della Scrittura. La Scrittura è l’albero. Gesù è il frutto. Non avendo i Giudei l’albero della Scrittura nel loro cuore, mai potranno gustare il frutto della Scrittura che è Cristo Signore. Mancano della verità dell’albero. Albero falso, frutto falso. Il problema dei Giudei è solo di Scrittura. Avendo una Scrittura falsa, anche la loro religione è falsa. Avendo elevato la falsità a verità, necessariamente dovranno abbassare la verità a falsità. La falsa religione ucciderà Cristo.</p>
<p class="C6 V1">^{1} **Dopo questi fatti, Gesù passò all’altra riva del mare di Galilea, cioè di Tiberìade,** / La moltiplicazione dei pani / Quanto è narrato nel Capitolo V avviene in Gerusalemme. Dalla Giudea Gesù ritorna nuovamente in Galilea. Da una riva del mare di Galilea, cioè di Tiberìade, si sposta all’altra riva. Gesù è solito spastarsi da una riva all’altra. Gesù non si sposta da un luogo ad un altro per sua volontà o per ragionamenti umani. Lui si sposta perché sempre mosso dallo Spirito Santo. Lui va dove lo Spirito lo spinge. Anche per Lui vale quanto detto a Nicodèmo. Il vento soffia dove vuole e ne senti la voce, ma non sai da dove viene né dove va (Gv 3,8). Gesù, più di ogni altro uomo, è sempre sopra le ali del vento dello Spirito Santo. Lo Spirito lo porta e Lui si lascia portare, condurre, spingere.</p>
<p class="C6 V2">^{2} **e lo seguiva una grande folla, perché vedeva i segni che compiva sugli infermi.** / Gesù non è solo. È seguito da una grande folla. Viene detto il motivo per il quale la folla segue Gesù: “perché vedeva i segni che compiva sugli infermi”. Possiamo applicare a Gesù la frase del Salmo. Tutti da te aspettano che tu dia loro cibo a tempo opportuno. Tu lo provvedi, essi lo raccolgono; apri la tua mano, si saziano di beni. Nascondi il tuo volto: li assale il terrore; togli loro il respiro: muoiono, e ritornano nella loro polvere. Mandi il tuo spirito, sono creati, e rinnovi la faccia della terra. Sia per sempre la gloria del Signore; gioisca il Signore delle sue opere. (Sal 104 (103)). Per le folle Gesù è visto come vera Provvidenza del Signore. Non c’è miracolo che Lui non possa compiere. Tutti a Lui si rivolgono e tutti ritornano a casa con la richiesta esaudita. Veramente Gesù nutre di Dio ogni cuore.</p>
<p class="C6 V3">^{3} **Gesù salì sul monte e là si pose a sedere con i suoi discepoli.** / Il monte è il luogo della dimora di Dio. Gesù sale sul monte, si reca presso il Padre suo. Là si pone a sedere con i suoi discepoli. È cosa giusta operare una comparazione tra ciò che dice Matteo con le stesse parole e Giovanni. (Mt 5,1-16) / Nel Vangelo secondo Matteo Gesù dona ai discepoli la Legge perché da essi fosse donata al mondo intero, come vera via della vita. Oggi sul monte Gesù dona il pane perché i discepoli lo distribuiscano alla folla. Tra il Padre e i discepoli vi è Gesù. Tra Gesù e il mondo vi sono i discepoli. Come Gesù è il Mediatore del Padre presso i discepoli, così i discepoli sono mediatori di Cristo presso il mondo. Gesù è fedele al Padre, in tutto. I discepoli devono essere fedeli a Gesù in tutto. Se i discepoli escono dalla fedeltà a Cristo, non avviene il passaggio né della grazia né della verità. Un discepolo non mediatore di Cristo a nulla serve, né a Cristo né all’uomo. </p>
<p class="C6 V4">^{4} **Era vicina la Pasqua, la festa dei Giudei.** / Viene ora indicato il momento storico in cui Gesù è condotto dallo Spirito Santo all’altra parte del mare di Galilea, cioè di Tiberìade e sale sul monte. È vicina la Pasqua dei Giudei. Ci si sta avvicinando al primo mese dell’anno. Anche oggi nel calendario lunare, non solare, il primo mese dell’anno è marzo. Nel nome dei mesi viene attestato da settembre, ottobre, novembre, dicembre. Nel calendario solare sono il nono, il decimo, l’undicesimo, il dodicesimo. La Pasqua è detta la festa dei Giudei per distinguerla dalla festa dei cristiani, che è sostanzialmente differente dalla Pasqua ebraica. Quella dei Giudei è solo figura della vera Pasqua che è quella di Cristo Gesù. La Pasqua di Gesù, la vera Pasqua, è il passaggio di Cristo Gesù dalla vita alla morte per crocifissione e dalla morte alla vita nuova. Il ritorno in vita di Cristo è avvenuto con un corpo glorioso, spirituale, incorruttibile, immortale.</p>
<p class="C6 V5">^{5} **Allora Gesù, alzàti gli occhi, vide che una grande folla veniva da lui e disse a Filippo: «Dove potremo comprare il pane perché costoro abbiano da mangiare?».** / Gesù alza gli occhi e vede che una grande folla veniva a lui. Alzare gli occhi e vedere dal cuore del Padre è vocazione di ogni discepolo di Gesù. Questa verità ce la ricorda il profeta Osea. Il popolo di Dio non sa alzare lo sguardo. Il mio popolo è duro a convertirsi: chiamato a guardare in alto, nessuno sa sollevare lo sguardo (Os 11,7). Se il cristiano non impara a guarda dal cuore di Cristo Gesù e dalla sua verità, mai potrà portare salvezza sulla terra. Ora Gesù dice a Filippo: “Dove potremo comprare il pane perché costoro abbiano da mangiare?”. Osserviamo bene. Gesù chiede a Filippo una soluzione umana, della terra. Non chiede una soluzione divina, celeste, soprannaturale. Se i discepoli non sanno trovare soluzioni umane ai problemi che la storia presenta loro, mai potranno trovare quella divina. Quella divina viene sempre dopo la soluzione umana. Prima si passa per la soluzione umana, sempre. Esaurite tutte le soluzioni umane, si può passare alle soluzioni divine. Se una persona ha del pane e un affamato gliene chiede un tozzo, non può rimandarlo alla preghiera. Prima si spezza quello che si possiede, poi si ricorre al Signore.</p>
<p class="C6 V6">^{6} **Diceva così per metterlo alla prova; egli infatti sapeva quello che stava per compiere.** / Gesù vuole conoscere che soluzioni gli avrebbe offerto Filippo. Filippo, ricordiamolo, è il primo Apostolo chiamato direttamente da Gesù. Perché Gesù mette alla prova Filippo? Non sa che per Filippo non ci sono soluzioni umane? Gesù lo sa nello Spirito Santo. Chi non lo sa è Filippo. È Filippo che deve conoscere se stesso, che deve sperimentare i suoi limiti. Quando il Signore ci mette alla prova, lo fa perché Lui vuole che noi ci conosciamo. Dalla conoscenza di noi stessi, entriamo in una storia nuova. La storia del figlio minore che torna a casa è differente da quella del prima. Per il figlio minore il Signore si è servito della carestia e dei porci per aiutarlo a ritornare da Lui. Per noi di cosa si deve servire perché ci decidiamo a tornare alle sorgenti della nostra fede, della nostra verità, della nostra missione? Per il popolo del Signore si è servito di un esilio lungo settanta anni in terra di Babilonia. In questa terra di schiavitù e idolatria, a poco a poco il popolo rientrò in se stesso, si convertì, ritorno al suo Dio e riprese la via verso la sua terra.</p>
<p class="C6 V7">^{7} **Gli rispose Filippo: «Duecento denari di pane non sono sufficienti neppure perché ognuno possa riceverne un pezzo».** / Ecco la soluzione umana proposta da Filippo: “Duecento denari di pane non sono sufficienti neppure perché ognuno possa riceverne un pezzo”. È come se Filippo dicesse a Gesù. Umanamente è impossibile sfamarli. Anche se spendessimo una somma così alta, neanche potremmo sfamarli. Qual è la conclusione del suo dire. Non possiamo fare nulla. Lascia, Gesù, che ognuno provveda secondo le sue possibilità e con mezzi propri. Cosa c’è che in questa risposta di Filippo non funziona? Non funziona la non conoscenza perfetta di Gesù da parte di Filippo. Questi deve sapere che Gesù mai pone una domanda inutile. La sua sapienza è infinitamente oltre la nostra. Se Gesù chiede è perché Lui la soluzione l’ha già trovata. Filippo avrebbe dovuto rispondere appellandosi alla sapienza di Gesù. Signore, tu lo sai che la mia sapienza è limitata. La tua è oltre, infinitamente oltre. Dimmi e io farò. Ecco la vera saggezza di un uomo, frutto in lui dello Spirito Santo: relazionarsi con gli altri dalla verità. La verità può essere piena, meno piena, carente, del tutto assente. Questo dono va sempre chiesto allo Spirito Santo. Ma per possederlo, chi lo chiede deve lui per primo crescere nella sua verità. Nella verità personale si deve essere perfetti. Si chiede per noi la crescita nella verità. Si chiede la saggezza di parlare secondo le verità degli altri.</p>
<p class="C6 V8">^{8} **Gli disse allora uno dei suoi discepoli, Andrea, fratello di Simon Pietro:** / Interviene nel discorso tra Gesù e Filippo uno dei discepoli, Andrea, fratello di Simon Pietro. Evidentemente Andrea aveva ascoltato la domanda posta da Gesù a Filippo e anche la risposta data da Filippo a Gesù. Quando si vive insieme è sempre facile ascoltare i dialoghi che intercorrono tra le diverse persone. È anche cosa comune intervenire. La vita è anche questa. Si chiede, si risponde, si interviene, aggiungendo, chiarificando, spiegando.</p>
<p class="C6 V9">^{9} **«C’è qui un ragazzo che ha cinque pani d’orzo e due pesci; ma che cos’è questo per tanta gente?».** / Andrea riferisce a Cristo Gesù che c’è un ragazzo che ha cinque pani d’orzo e due pesci. Questa la storia. Ora il commento di Andrea: “ma che cos’è questo per tanta gente?”. Di certo con cinque pani e due pesci nulla si può fare. La materia da distribuire è poca, la gente è molta. Umanamente è impossibile intervenire. Anche Andrea non parla a Cristo Gesù dalla verità di Cristo Gesù. Qual è la verità di Cristo Gesù? La sua capacità di operare qualsiasi miracolo. Eppure Andrea aveva già partecipato al primo miracolo di Gesù. Alle nozze di Cana l’acqua era stata trasformata in vino. Chi può trasformare l’acqua in vino può anche moltiplicare i pani. Non vi sono limiti dinanzi a Gesù Signore. Chi vuole progredire in sapienza deve sempre ricordarsi di ciò che è avvenuto. Ma anche deve servirsi della sua razionalità. Se Gesù è dal Padre, è dal Padre sempre. Chi è il Padre? L’Onnipotente, il Signore, Il Creatore dell’universo. Se il Padre ha creato il cielo e la terra e quanto vi è in essi e non da materia preesistente, può sempre moltiplicare il pane come ha già fatto con Eliseo. Anche con Elia ha moltiplicato in modo invisibile farina e olio per tre anni e più.</p>
<p class="C6 V10">^{10} **Rispose Gesù: «Fateli sedere». C’era molta erba in quel luogo. Si misero dunque a sedere ed erano circa cinquemila uomini.** / Ora Gesù prende in mano la storia ed è Lui a governarla. Risponde Gesù: Fateli sedere. Prima di compiere il miracolo, Gesù vuole che vi sia ordine nella folla. Se tutti stanno seduti, non ci sarà calca. Ognuno sarà al suo posto. Gesù è sapiente e sempre agisce dalla sapienza perfetta dello Spirito che dimora in Lui. Anche questa sapienza dobbiamo chiedere allo Spirito Santo: farci operare ogni cosa con grande ordine. La confusione non è della sapienza. “C’era molta erba in quel luogo. Si misero dunque a sedere ed erano circa cinquemila uomini”: cinque pani, cinquemila uomini. La proporzione è uno per mille. Due pesci per cinquemila. La proporzione è duemilacinquecento per uno. Sfamare cinquemila uomini con cinque pani d’orzo e con due soli pesci è cosa umanamente impossibile. Neanche sarebbe sufficiente dare a ciascuno una mollica. La folla può essere nutrita solo per un grande miracolo di Gesù.</p>
<p class="C6 V11">^{11} **Allora Gesù prese i pani e, dopo aver reso grazie, li diede a quelli che erano seduti, e lo stesso fece dei pesci, quanto ne volevano.** / Il miracolo si compie in modo quasi invisibile. Allora Gesù prende i pani. Rende grazie. Rendendo grazia chiama il Padre perché sia Lui a intervenire. Li dona a coloro che erano seduti. E lo stesso fece dei pesci, quanto ne volevano. L’Evangelista Giovanni omette due particolari sempre vissuti da Gesù: alzare gli occhi al cielo e spezzare il pane. Gesù sempre prendeva il pane ringraziando il Padre suo e spezzandolo con i suoi discepoli. Il pane si spezza sempre. Perché l’Evangelista Giovanni omette questi particolari, assieme all’altro della distribuzione dei pani divisi operata dai suoi discepoli? Tanti particolari sono omessi perché il fine non è nel racconto in sé, ma in ciò che segue dopo. La moltiplicazione dei pani, vista in se stessa, anche se privata delle modalità storiche complete del suo compiersi, rivela Gesù come il Cristo che deve venire. In più prepara i cuori al grande discorso di Gesù sul pane vero. </p>
<p class="C6 V12">^{12} **E quando furono saziati, disse ai suoi discepoli: «Raccogliete i pezzi avanzati, perché nulla vada perduto».** / Alla fine, quando furono saziati, Gesù dona comando ai suoi discepoli: “Raccogliete i pezzi avanzati, perché nulla vada perduto”. Grandissimo insegnamento. Il dono di Dio va sempre trattato come dono di Dio. Non perché vi sia abbondanza si deve sciupare la grazia del Signore. Non perché uno è sazio tutti gli altri sono sazi. Sempre si deve pensare a quanti sono privi del dono di Dio e farci noi Provvidenza di Dio per essi. Sciupare le cose, usarle in modo disordinato, dilapidare i beni in nostro possesso, spendere oltre il necessario, ammassare oltre il dovuto, è peccato contro la Provvidenza del nostro Dio. La Provvidenza divina è per tutti. Il Signore vuole che sia l’uomo a farsi Provvidenza, a mostrare la vicinanza del suo Dio verso ogni altro uomo che è nel bisogno. Gesù è vera Provvidenza del Padre per l’intera umanità, sia nelle cose materiali che spirituali. Questo comando è stato assunto dalla Chiesa in relazione all’Eucaristia. I ministri dell’altare pongono ogni attenzione affinché nessun frammento del Corpo di Cristo vada sciupato. In un solo frammento vi è tutto Cristo. Così anche in un solo pezzo avanzato sulla nostra tavola vi è tutta la provvidenza del Padre. La Provvidenza non è solo per noi, ma anche per gli altri. Dio si fa nostra Provvidenza perché noi lo siamo per il mondo intero.</p>
<p class="C6 V13">^{13} **Li raccolsero e riempirono dodici canestri con i pezzi dei cinque pani d’orzo, avanzati a coloro che avevano mangiato.** / I discepoli obbediscono e riempiono dodici canestri con i pezzi dei cinque pani d’orzo, avanzati a coloro che avevano mangiato. Dodici sono le dodici tribù d’Israele. Dodici sono gli Apostoli del Signore. Dodici è numero perfetto. Se noi raccogliessimo quanto avanza anche sulla nostra tavola potremmo anche noi sfamare molta gente. Basta un poco di attenzione. È sufficiente solo un po’ di amore e di rispetto verso la provvidenza del Signore. Tutti i mali del mondo sono il frutto di un ateismo pratico ormai radicato nel nostro cuore, nella nostra anima, nel nostro spirito. Viviamo come se Dio non esistesse, ma anche come se fossimo solo noi sulla faccia della terra. Dodici ceste significa che tutto Israele e tutta la Chiesa può anche nutrirsi. Ma cosa è tutta questa abbondanza? Il frutto di un cuore che ama Dio. Il Padre ama Gesù. Gesù ama il Padre. Il Padre tutto dona a Gesù per il suo amore. Quando un uomo ama Dio alla stessa maniera di Gesù Signore, anche a Lui il Padre risponde con il suo eterno amore e tutto pone nelle sue mani. Anzi non pone tutto nelle sue mani, pone tutto se stesso nelle mani di chi lo ama.</p>
<p class="C6 V14">^{14} **Allora la gente, visto il segno che egli aveva compiuto, diceva: «Questi è davvero il profeta, colui che viene nel mondo!».** / Il miracolo fa nascere una fede nuova nella folla. Questa confessione della folla non è sufficientemente chiara. Dio non ha solo promesso un profeta pari a Mosè, ha anche promesso il Messia. Se da una parte la folla confessa che Gesù è il profeta, dice anche che Gesù è colui che viene nel mondo.  Gesù è il profeta o anche il Messia? Noi sappiamo che Gesù è insieme il Sacerdote, il Re e il Profeta del Padre suo. Nella Scrittura sono però tre ministeri separati. Come ministero separato era quello del Servo Sofferente e anche quello del Giusto perseguitato. La folla vede Gesù come il profeta che deve venire secondo la profezia di Mosè, ma lo vede anche come il Cristo, il Messia promesso. Essa vede, ma non distingue. Vede Gesù nelle antiche profezie, ma ancora in modo confuso.</p>
<p class="C6 V15">^{15} **Ma Gesù, sapendo che venivano a prenderlo per farlo re, si ritirò di nuovo sul monte, lui da solo.** / Che la visione della folla sia confusa lo attesta la sua decisione. Il profeta non è re. Il re può essere profeta. Ma non re il profeta. Mosè non ha promesso un re, ma un profeta. Dio a Davide ha promesso un re, non un profeta. Prima la folla confessa che Gesù è il profeta. Poi lo vuole acclamare suo re. È questa la confusione che regna nel cuore della folla. A noi non interessa più di tanto ciò che pensa la folla. Interessa invece la decisione di Cristo Gesù. Gesù non è re per acclamazione della folla. È re per volontà del Padre e secondo la volontà del Padre dovrà vivere la sua regalità. Dovendo essere sempre e tutto del Padre e dal Padre, si ritira presso Dio, presso il Padre, da solo, e si mette in dialogo di preghiera e ascolto. Sempre Gesù dovrà essere dalla volontà del Padre, mai dalla volontà degli uomini. Questa regola vale per ogni Apostolo e discepolo del Signore. Mai essi dovranno essere dalla volontà degli uomini, ma sempre dalla volontà di Gesù. Gesù è del Padre e dal Padre. Apostoli e discepoli sono di Cristo e da Cristo. Essere di Cristo e da Cristo è relazione di essenza, natura, verità, grazia, luce, vita eterna. Se Apostoli e discepoli non sono più di Cristo e da Cristo, perché diventano del mondo, dal mondo, la loro missione mai produrrà salvezza.</p>
<p class="C6 V16">^{16} Gesù raggiunge i discepoli camminando sul mare / **Venuta intanto la sera, i suoi discepoli scesero al mare,** / Gesù sale sul monte da solo. Non viene però riportato alcun ordine o comando dato da Lui ai suoi discepoli. La moltiplicazione dei pani è avvenuta sul monte, in luogo deserto. Non essendo riportato alcun comando di Gesù, dobbiamo pensare o che i discepoli abbiamo deciso da se stessi di scendere dal monte, o che sia stato Gesù a dare loro l’ordine di scendere e di precederlo sull’altra riva. Poiché i discepoli dipendono in tutto dal loro Maestro e nulla fanno senza un suo comando, si deve necessariamente supporre che l’ordine sia stato donato, ma che l’Evangelista Giovanni lo ritenga sottinteso, perché modalità abituale. </p>
<p class="C6 V17">^{17} **salirono in barca e si avviarono verso l’altra riva del mare in direzione di Cafàrnao. Era ormai buio e Gesù non li aveva ancora raggiunti;** / Scesi dal monte, salgono in barca e si avviano verso l’altra riva del mare in direzione di Cafàrnao. Viene riferito che i discepoli sono soli. Essi sono scesi dal monte. Ma Gesù, pur essendo ormai buio, non li aveva ancora raggiunti. In questi versetti c’è qualcosa che sfugge alla mente di chi legge. C’è come una separazione dei discepoli da Gesù. Perché i discepoli sono scesi dal monte? Perché decidono di salire sulla barca e dirigersi in direzione di Cafàrnao? Perché è detto che Gesù non li aveva ancora raggiunti? Aveva forse dato Gesù un ordine di aspettarlo? Sono tutte domande senza risposte. Viene manifestato un fatto, ma non le ragioni che lo pongono in essere. Forse lo Spirito Santo vuole insegnarci che, nella vita della Chiesa, apostoli e discepoli prendono iniziative dal loro cuore? Forse ci vuole rivelare l’impossibilità di raggiungere una meta senza Cristo Signore? Possiamo farci mille domande. Rimane il fatto che tutto diviene supposizione. La realtà è ben diversa. Sul monte c’è Gesù. Nella storia ci sono i discepoli. Appare che essi stanno camminando senza il loro Maestro e Signore.</p>
<p class="C6 V18">^{18} **il mare era agitato, perché soffiava un forte vento.** / Dobbiamo chiederci: il vento soffiava prima di iniziare il viaggio o si è alzato dopo? Se fosse stato già forte prima di iniziare, sarebbe stata azione stolta mettersi in mare. Dobbiamo allora pensare che il viaggio è iniziato in condizioni favorevoli e che solo dopo si sia alzato il forte vento. Con il forte vento è difficile navigare. Difficile è rimanere in mezzo al mare, ma anche difficile raggiungere la riva. I discepoli sono da soli e neanche questa volta possono svegliare il loro Maestro perché comandi al vento di calmarsi. Lo ripetiamo. Non sappiamo se sia stato per comando o per loro libera scelta l’iniziativa di attraversare il mare. Come Giovanni omette i dettagli sulle modalità storiche della moltiplicazione dei pani perché lo scopo è ben diverso, così omette i dettagli di questa decisione perché i suoi intenti sono altri. C’è un fatto. Come Gesù viene in aiuto? A volte si possono prendere decisioni senza Cristo Gesù. Ma la soluzione mai potrà avvenire senza Cristo Gesù. Anche se decidiamo senza di Lui, poi sempre abbiamo bisogno di Lui per dare soluzione di verità a quanto deciso.</p>
<p class="C6 V19">^{19} **Dopo aver remato per circa tre o quattro miglia, videro Gesù che camminava sul mare e si avvicinava alla barca, ed ebbero paura.** / I discepoli, nonostante il forte vento, sono tutti impegnati a raggiungere l’altra riva. Perché hanno paura? Perché mai prima avevano visto una cosa simile. Mai prima d’ora nella Scrittura Santa qualcuno ha camminato sulle acque. Solo di Dio è detto che cammina sulle ali del vento e che ha la sua casa sulle acque. (Sal 304 (303) 1-4). / Le acque sono quelle del cielo, non quelle della terra o dei mari. Nei Vangeli Sinottici si dice che essi pensano sia un fantasma. Ecco spiegato il motivo della paura. Vedono Gesù, ma non credono che sia Gesù. L’immagine è però sua.</p>
<p class="C6 V20">^{20} **Ma egli disse loro: «Sono io, non abbiate paura!».** / Gesù rassicura i suoi discepoli. L’uomo può anche non riconoscere il Signore. È obbligo del Signore farsi riconoscere. L’uomo può anche non riconoscere Cristo Gesù. È obbligo di Cristo Gesù farsi riconoscere. L’uomo può anche non riconoscere la Chiesa. È obbligo della Chiesa farsi riconoscere. Questa legge vale per ogni discepolo di Gesù. L’uomo può anche non riconoscere il cristiano. È obbligo del cristiano farsi riconoscere. Altra regola dalla verità manifestata da Gesù è la verità del Padre. Dalla verità manifestata dalla Chiesa è la verità di Gesù. Dalla verità manifestata dal cristiano è la verità della Chiesa. Tutto è dalla verità del cristiano. Se il cristiano non manifesta la sua verità, non abbiamo la verità della Chiesa, non abbiamo la verità di Gesù, non abbiamo la verità del Padre. Poiché oggi il cristiano non manifesta la sua verità, nessuna divina verità sarà mai conosciuta. Grande è la responsabilità del cristiano. Per la sua verità è la verità della Chiesa. Dalla verità della Chiesa è la verità di Cristo Gesù. Dalla verità di Cristo Gesù è la verità del Padre. Dalla verità del Padre è la verità dell’intero universo.</p>
<p class="C6 V21">^{21} **Allora vollero prenderlo sulla barca, e subito la barca toccò la riva alla quale erano diretti.** / Viene ora manifestata una verità che deve essere fatta verità di ogni discepolo di Gesù. Tutto in questa frase è posto sul verbo “vollero”. Gesù non sale sulla barca della Chiesa senza che la Chiesa lo voglia. Oggi appare con tutta evidenza che molti figli della Chiesa non vogliono più Gesù sulla loro barca e Gesù rimane a camminare sulle acque del mare della storia. I discepoli sono con un barca in un mare agitato senza poter approdare a riva, ma Gesù nulla può fare per essi. Gesù mai potrà violare la loro volontà. Se essi vogliono, Lui sale. Se essi non vogliono, lui continua a camminare sulle acque. Tutto è dalla volontà dell’uomo. Oggi spesso si dice: perché il Signore non sale sulla nostra barca? La risposta è semplice da offrire: perché noi non vogliamo che Lui salga. Ognuno deve chiedere che Lui salga. Lo chiediamo, Lui sale. Dio sempre vuole camminare con l’uomo. Quando l’uomo decide di camminare da solo, Dio si ritira. Lascia che l’uomo faccia tutte le sue esperienze di morte. Poi, quando l’uomo si deciderà ad accoglierlo, Lui si lascerà accogliere. </p>
<p class="C6 V22">^{22} Discorso nella sinagoga di Cafàrnao / **Il giorno dopo, la folla, rimasta dall’altra parte del mare, vide che c’era soltanto una barca e che Gesù non era salito con i suoi discepoli sulla barca, ma i suoi discepoli erano partiti da soli.** / La folla cerca Gesù. Ma non lo trova. Anche in questo caso alcuni dettagli ci sfuggono. Non viene riferita la fonte della conoscenza della folla. Essa vede che vi è una barca soltanto. Non viene detto con quante barche Gesù aveva fatto la traversata per giungere in quel luogo. È detto che Gesù non era salito con i suoi discepoli sulla barca. Non viene però detto su quale notizia storica, se diretta o indiretta, questa conoscenza ha il suo fondamento. Conosce anche che i discepoli erano partiti da soli. La storia è da essi conosciuta perfettamente. A noi però mancano i riferimenti, le fonti di questa scienza. Anche questi dettagli omette l’Evangelista Giovanni. Perché lui in questo frangente storico già pensa al grande discorso di Gesù. Lo Spirito Santo ci rivela le cose più essenziali. Essenziali sono tre cose in questa narrazione: la moltiplicazione dei pani, la confessione di Gesù come vero profeta e la volontà di farlo re, la ricerca di Gesù. Il resto si omette.</p>
<p class="C6 V23">^{23} **Altre barche erano giunte da Tiberìade, vicino al luogo dove avevano mangiato il pane, dopo che il Signore aveva reso grazie.** / Altra notizia storica. La notizia della moltiplicazione dei pani si era diffusa rapidamente. Ogni miracolo operato da Gesù si diffonde all’istante in mezzo al popolo. Esso va ben oltre gli stessi confini della Galilea. Dai Vangeli Sinottici sappiamo che da Gesù si accorreva da ogni luogo, anche dai Paesi stranieri limitrofi. Qui è detto che molte barche erano giunte da Tiberìade. Si deve concludere che la notizia, giunta in Tiberìade, aveva spinto molti abitanti della città a recarsi sul luogo dove Gesù aveva moltiplicato i pani. Era un evento straordinario. Era un evento rivelatore della verità di Gesù. Con questo evento Gesù si rivelava profeta più di ogni altro profeta del passato. Profeta più grande di Elia e di Eliseo. Profeta uguale a Mosè, se non superiore a Lui. </p>
<p class="C6 V24">^{24} **Quando dunque la folla vide che Gesù non era più là e nemmeno i suoi discepoli, salì sulle barche e si diresse alla volta di Cafàrnao alla ricerca di Gesù.** / Gesù non è sul posto e neanche i suoi discepoli. La folla vede e decide: quando dunque la folla vede che Gesù non è più là e nemmeno i suoi discepoli, sale sulle barche e si dirige alla volta di Cafàrnao, alla ricerca di Gesù. Perché si dirige alla volta di Cafàrnao e non in altre direzioni? Perché tutti sanno che Cafàrnao è luogo dove Gesù ama rimanere. Possiamo ben dire che questa città era per Gesù il punto da cui partire e punto al quale ritornare. Questa decisione ci dice che Gesù non era un estraneo per le folle. La gente tutto conosceva di Lui. Sapeva i suoi spostamenti, i luoghi in cui amava ritirarsi. Nulla le sfuggiva di ciò che Cristo faceva. Gesù era uomo pubblico. Questa verità nessuno la dovrà dimenticare. Quando si è persone pubbliche, tutto si conosce. Nulla rimane nel nascondimento. Ciò che si vuole non si conosca, mai dovrà essere fatto. Quanto viene fatto, sempre viene conosciuto.</p>
<p class="C6 V25">^{25} **Lo trovarono di là dal mare e gli dissero: «Rabbì, quando sei venuto qua?».** / La folla aveva compreso bene. Gesù è in Cafàrnao. La domanda nasce da ciò che essi hanno constatato. Gesù non era partito con i discepoli e neanche da solo. Da dove la folla attinge questa scienza storica? Dalla constatazione che solo una barca era partita e non due. L’altra era rimasta a riva sul luogo dove era avvenuta la moltiplicazione dei pani. Senza barca come fa Gesù ad essere là? Ancora una volta siamo chiamati a riflettere, meditare, pensare. Quando una persona esce dalla sfera del privato e diviene pubblica, è obbligata a operare sempre secondo il più grande bene. Di essa tutto appare e si manifesta.</p>
<p class="C6 V26">^{26} **Gesù rispose loro: «In verità, in verità io vi dico: voi mi cercate non perché avete visto dei segni, ma perché avete mangiato di quei pani e vi siete saziati.** / Gesù agisce con la folla come ha agito in ogni altro dialogo. Conduce Lui la conversazione. Così è avvenuto nel dialogo con Nicodemo e anche con i Giudei dopo la guarigione del paralitico presso i portici della piscina di Betzatà. Vi sono fin da subito due verità che vanno messe in chiara luce o evidenza. La prima verità ci dice che Gesù sta parlando sotto giuramento. Il suo non è un discorso semplice. È un discorso in cui Lui impegna tutto se stesso, il suo presente e anche la sua eternità. Un giuramento falso è perdizione eterna. La seconda verità ci dice che le folle hanno un modo falso di seguire Gesù. Esse non lo seguono per il segno, cioè non lo seguono perché Gesù è vero profeta e può indicare loro la via della luce e della vita eterna. Lo cercano invece per un motivo umano, terreno. Lo cercano per avere altro pane. Questa è una ricerca vana di Gesù. Un pane tutti possono darlo. La luce della verità e della vita eterna solo Gesù la può dare. Per questo va cercato. Queste parole di Gesù si applicano anche a noi. Per quale motivo noi cerchiamo Gesù? Per una grazia per il corpo o per ricevere la grazia e la verità della nostra eterna salvezza e redenzione? Gesù va cercato per la sua verità. Ma anche ogni altro uomo va cercato per la sua verità, secondo la sua verità. Un Apostolo del Signore va cercato per la sua verità di essere Apostolo del Signore. Un ministro della grazia e della verità va cercato per questo ministero. Un uomo va cercato perché uomo, non perché donna e una donna perché donna e non perché uomo. Un animale va cercato per la sua verità. Oggi tutto e tutti stiamo perdendo la nostra verità, anzi ci viene addirittura negata. Si vuole dare ad ogni realtà esistente, sia persone che individui, una verità artificiale, di peccato, menzogna, falsità, inganno. Solo l’uomo di Dio dona verità ad ogni cosa. L’uomo di Satana dona falsità a tutto il creato. </p>
<p class="C6 V27">^{27} **Datevi da fare non per il cibo che non dura, ma per il cibo che rimane per la vita eterna e che il Figlio dell’uomo vi darà. Perché su di lui il Padre, Dio, ha messo il suo sigillo».** / Ecco la seconda parte del giuramento di Gesù: “Datevi da fare non per il cibo che non dura, ma per il cibo che rimane per la vita eterna e che il Figlio dell’uomo vi darà”. Perché questo cibo lo darà il Figlio dell’uomo? Perché su di Lui il Padre, Dio, ha messo il suo sigillo. Procediamo con ordine: c’è un cibo che non dura ed è il pane per il corpo. Cercare questo pane è ricerca inutile, vana, infruttuosa. È un pane che non dura. Gesù non è venuto per dare il pane che non dura. Lui è venuto per dare il pane che rimane per la vita eterna. Questo pane solo Lui lo potrà donare. Perché solo Lui lo potrà donare? Perché su di Lui il Padre, Dio, ha messo il suo sigillo. Cioè il Padre, Dio, ha costituito solo Lui datore di questo cibo che dura per la vita eterna. Gesù non è da se stesso, dalla sua volontà. Non dice queste cose perché vengono dal suo cuore. Quanto Gesù dice viene dal cuore del Padre. Il Padre vuole, ha stabilito, ha decretato con decreto eterno che solo il Figlio dell’uomo potrà dare e darà questo cibo che dura per la vita eterna. Altri possono dare il pane che non dura. Nessuno potrà dare il pane che dura. Perché nessun altro potrà dare il pane che dura? Perché nessun altro è questo pane che dura per la vita eterna. Il pane che dura non è una cosa, una materia. Il pane che dura è lo stesso Figlio dell’uomo e solo il Figlio dell’uomo. Il Figlio dell’uomo è questo cibo che dura e solo il Figlio dell’uomo, sempre per volontà del Padre, per decreto del Padre, darà questo cibo, donandosi in cibo. Ora comprendiamo perché questa verità è stata data sotto solenne giuramento.</p>
<p class="C6 V28">^{28} **Gli dissero allora: «Che cosa dobbiamo compiere per fare le opere di Dio?».** / Gli interlocutori spostano ora il discorso: dal cercare il pane che dura per la vita eterna, passano alle opere da compiere. Gesù non ha parlato di opere. Ha solo detto loro che la ricerca è errata. Essi stanno cercando un cibo inutile. Essi non devono compiere per fare le opere di Dio. Devono compiere per accogliere l’opera di Dio o il cibo di Dio. Essi devono andare oltre se stessi. Fare le opere di Dio significa che tutto è nel soggetto che agisce, e il soggetto che agisce è l’uomo. Accogliere l’opera di Dio significa che il soggetto agente non è colui che riceve. L’opera la fa il Signore. Essi devono accoglierla. L’uomo fa qualcosa che ancora non esiste. L’uomo accoglie qualcosa che esiste e che non è stata fatta da lui. Cosa Gesù chiede alla folla di accogliere? Il pane che dura per la vita eterna e che è un dono del Figlio dell’uomo. Il Figlio dell’uomo non fa questo dono dalla sua volontà. Lo fa per comando, decreto, statuto eterno del Padre. Dio gli ha chiesto di darsi agli uomini come cibo che dura per la vita eterna e Lui si dona. Loro devono accoglierlo.</p>
<p class="C6 V29">^{29} **Gesù rispose loro: «Questa è l’opera di Dio: che crediate in colui che egli ha mandato».** / Quando Gesù riceve una domanda, mai risponde secondo i desideri dell’uomo, sempre invece secondo i desideri e la volontà di Dio. Gesù sposta completamente l’asse: non si tratta più di indicare cosa fare, ma di dire in chi essi devono credere. Non si crede in una verità. Neanche in un comandamento. Si deve credere in una persona. Non in una qualsiasi persona. L’opera di Dio è credere in colui che Egli ha mandato. Che significa credere in colui che Dio ha mandato? Significa ascoltare ogni Parola che esce dalla sua bocca. Si crede nella persona per credere nella sua Parola, in ogni sua Parola. La Parola di Dio oggi è la Parola di colui che Dio ha mandato. Chi ha mandato Dio? Dio ha mandato il Figlio dell’uomo. Chi è il Figlio dell’uomo? Il Figlio dell’uomo è Gesù di Nazaret. Chi è Gesù di Nazaret? Gesù di Nazaret è il Figlio eterno del Padre. Chi è il Figlio eterno del Padre? È il Verbo che si è fatto carne ed è venuto ad abitare in mezzo a noi, pieno di grazia e di verità. È il Verbo che è nel seno del Padre e il solo che rivela Dio. Alla folla Gesù chiede di credere in Lui, perché è Lui il pane che dura per la vita eterna ed è Lui anche preposto dal Padre a dare se stesso come pane che dura per la vita eterna. Qui parliamo di Cristo. Ancora non si parla di Eucaristia.</p>
<p class="C6 V30">^{30} **Allora gli dissero: «Quale segno tu compi perché vediamo e ti crediamo? Quale opera fai?** / Ora intervengono gli interlocutori. Gesù, per chiedere una fede incondizionata nella tua persona, non basta una semplice moltiplicazione di pani in un luogo isolato e deserto. Occorre per noi molto di più. Devi fondare bene ciò che dici. Se tu vuoi che noi crediamo in te, devi compiere dinanzi ai nostri occhi un segno dal quale appare chiaramente che tu sei da Dio. Gesù di opere ne aveva compiute molte, moltissime. Purificava i lebbrosi. Libera dagli spiriti immondi. Dava la vista ai ciechi e l’udito ai sordi e la parola ai muti. Sanava i paralitici. Risuscitava i morti. Nessuno mai ha fatto questo. Tutte queste opere non suono sufficienti per la folla. Essi vogliono un segno inconfutabile. Anche se Gesù avesse fatto cadere il sole dal cielo, essi non avrebbero creduto. Il cuore è rimasto incirconciso e per esso non ci sono segni. Quando il cuore è indurito a causa dell’idolatria, del peccato, dell’immoralità, non ci sono segni che possono convertirlo. Manca la volontà del vero ritorno alla verità. La moltiplicazione è già segno che Gesù è da Dio.</p>
<p class="C6 V31">^{31} **I nostri padri hanno mangiato la manna nel deserto, come sta scritto: Diede loro da mangiare un pane dal cielo».** / Tu Gesù hai moltiplicato i pani per cinquemila uomini. I nostri padri hanno mangiato la manna nel deserto non per un solo giorno, ma per ben quarant’anni. Essa nutriva non una parte del popolo, ma tutto il popolo. Era il pane di Dio che cadeva dal cielo. Se tu vuoi che noi crediamo in te, devi compiere un’opera più grande di questa. Devi andare oltre i quarant’anni. Devi nutrire tutto il popolo. Se sei più grande di Mosè, devono attestarlo le tue opere. (Es 16,1-16) (Sap 16,20-21) / Il loro è un discorso razionale, logico. Gesù accoglierà la loro proposta? Compirà questo segno? Sappiamo che Gesù lo compirà. Non sarà però un segno visibile e invisibile. Non durerà solo per quarant’anni o più. Durerà fino all’avvento dei nuovi cieli e della terra nuova. Non nutrirà solo il popolo dei figli di Abramo, nutrirà il mondo intero. Quanti crederanno in Lui saranno nutriti da questo pane per tutta la vita, per tutta la storia.</p>
<p class="C6 V32">^{32} **Rispose loro Gesù: «In verità, in verità io vi dico: non è Mosè che vi ha dato il pane dal cielo, ma è il Padre mio che vi dà il pane dal cielo, quello vero.** / Nella risposta di Gesù, vi sono tre verità da mettere in luce. La prima verità è di origine storica: Mosè non ha dato nessuna manna. La manna è stato l’unico miracolo assieme a quello delle quaglie, compiuto direttamente da Dio. Seconda verità anch’essa di origine storica: la manna cadeva dal cielo, ma non veniva dal Cielo, dall’Eternità, dallo stesso mistero del Padre. La manna era materia e come materia era creazione di Dio. La materia nutre la materia. Terza verità: “Ma è il Padre mio che vi dà il pane dal cielo, quello vero”. Cosa è questo pane dal cielo? Questo pane non è una cosa, ma una persona. Questo pane è il Figlio dell’uomo, il Figlio Unigenito del Padre, il Verbo fattosi carne. Questo Pane è Dio stesso che si dona come nutrimento dell’uomo per la vita eterna. Nutrendosi del Figlio eterno del Padre si riceve la vita eterna, ci si nutre della vita eterna che è Dio. Questo pane è dono del Padre al mondo intero. Dio ha tanto amato il mondo da dare il suo Figlio Unigenito, perché chiunque crede in lui non muoia, ma abbia la vita nel suo nome. Il pane che discende dal cielo come purissimo dono del Padre è il suo Figlio Unigenito, il suo Verbo. </p>
<p class="C6 V33">^{33} **Infatti il pane di Dio è colui che discende dal cielo e dà la vita al mondo».** / Ora Gesù chiarisce quanto già annunziato. Chi discende dal cielo? Il Verbo che si è fatto carne. Il Figlio di Dio discende facendosi carne, vero uomo. Questo versetto del Vangelo contiene in sé tutto il Prologo del quarto Vangelo. La discesa dal cielo non è solo discesa spirituale. Dio molte volte discendeva dal cielo. La discesa del Verbo è nella carne, divenendo carne, vero uomo. Il Figlio discende dal Cielo, dal seno del Padre, divenendo Verbo Incarnato. Come Verbo incarnato si fa pane di vita eterna per ogni uomo. La vita è nel pane, ma il pane diviene, si fa pane di vita per la fede in Lui.</p>
<p class="C6 V34">^{34} **Allora gli dissero: «Signore, dacci sempre questo pane».** / Quanti ascoltano queste parole di Gesù, vogliono questo pane: “Signore, dacci sempre questo pane”. Essi però sono in tutto simili alla donna Samaritana. Anche lei chiede a Gesù che le doni l’acqua, ma si tratta di acqua per il corpo. Gesù parla in termini spirituali. Essi comprendono in termini materiali. La materia la vogliono. Così hanno risolto un grande problema che è quello del pane. Anche gli Ebrei nel deserto il pane lo volevano. La Parola la rifiutavano.</p>
<p class="C6 V35">^{35} **Gesù rispose loro: «Io sono il pane della vita; chi viene a me non avrà fame e chi crede in me non avrà sete, mai!** / Gesù accoglie la loro richiesta e subito dona loro il pane da essi cercato. Prima verità: è Gesù il pane della vita. Come si riceve questo pane di vita eterna? Andando a Lui. Come si va a Lui? Credendo in Lui. Come si crede in Lui? Accogliendo nel cuore ogni sua Parola. Perché va accolta ogni sua Parola? Perché è Lui la Parola del Padre. Questa verità va letta e completata sia con quanto Gesù afferma nel Vangelo secondo Giovanni a Natanaele e sia con quanto rivela nel Vangelo secondo Matteo. Gesù è il Mediatore unico nella verità e nella grazia tra Dio e l’umanità. Senza questa fede, senza prendere su di sé il giogo di Cristo – anche la verità sull’Eucaristia e sul pane della vita è giogo da assumere nella fede – l’uomo sarà sempre un affamato e un assetato. Il suo cuore è vuoto e inquieto sempre.</p>
<p class="C6 V36">^{36} **Vi ho detto però che voi mi avete visto, eppure non credete.** / Gesù risolve anche la questione del segno di credibilità. Il Segno è stato loro dato. Essi hanno visto. Ma solo per un momento hanno creduto: “Vi ho detto però che voi mi avete visto, eppure non credete”. Cosa hanno visto di Gesù? Hanno visto la differenza che vi è tra Lui e ogni altro uomo e anche con ogni suo discepolo. Solo Gesù ha operato il miracolo della moltiplicazione dei pani. Ora possiamo anche comprendere perché i discepoli sono esclusi. La folla doveva concentrarsi solo su Cristo Signore. Lui solo doveva vedere all’opera. Nessun’altro avrebbe dovuto essere di impedimento alla loro fede. Nessuno avrebbe dovuto pensare ad un miracolo fatto da altri. Il miracolo è stato fatto. Gesù è stato visto che lo operava da solo. Eppure essi non credono. Non credono perché la fede obbliga alla conversione e la conversione richiede l’abbandono di tutto ciò che è di ieri. Oggi è oggi. Su questo miracolo compiuto da Gesù e da Lui solamente, possiamo applicare una frase del Salmo. Anche il Signore grida al suo popolo che solo Lui lo ha salvato e con Lui non vi era alcun dio straniero. Solo Lui. Solamente per Lui. (Dt 32,8-14) / La conversione oggi significa, per quanti stanno ascoltando Gesù, abbandonare tutte le altre Parole precedentemente dette dal Padre e accogliere la Parola di Gesù. Poi dalla Parola di Gesù leggere tutte le antiche Parole. La verità delle antiche Parole è nella Parola di Gesù. Si rifiuta la Parola di Gesù, tutte le antiche Parole rimangono senza verità, perché la verità di ogni Parola antica di Dio è solo Cristo Gesù, che è la Parola di verità eterna del Padre. </p>
<p class="C6 V37">^{37} **Tutto ciò che il Padre mi dà, verrà a me: colui che viene a me, io non lo caccerò fuori,** / Tutto è del Padre. Cosa è di Cristo Gesù? Tutto ciò che il Padre gli dona. Perché non lo caccerà fuori? Perché è un dono del Padre. Cosa farà Gesù? Lo servirà, si porrà a suo servizio secondo la volontà del Padre. Quanti il Padre gli dona, Gesù li servirà donando se stesso come vero cibo di vita eterna. Ad essi consacrerà la sua vita. Per essi si farà olocausto di salvezza eterna. Chi dona il Padre a Cristo Gesù? Tutti coloro che si lasciano donare. Come si lasceranno donare? Ascoltando la Parola di Gesù e convertendosi ad essa. Gesù per volontà del Padre dona la Parola. Alla Parola ci si deve convertire. Ci si converte alla Parola, il Padre dona a Cristo Gesù. Chi è dato a Cristo, da Cristo è custodito nell’amore del Padre, ma sempre se si rimane fedeli alla Parola. Il Padre dona nella fede. Il Figlio custodisce per la fede nella Parola. Se non si accoglie la Parola con vera, reale, sincera conversione, il Padre non dona. Se cadiamo dalla fede, Cristo non può custodirci, perché non siamo più suoi. Nella fede siamo donati. Nella fede siamo custoditi, guidati, condotti. </p>
<p class="C6 V38">^{38} **perché sono disceso dal cielo non per fare la mia volontà, ma la volontà di colui che mi ha mandato.** / Viene ora rivelata qual è la relazione tra Gesù e il Padre. Gesù vive per fare la volontà del Padre. Chi è il discepolo di Gesù? Colui che vive per fare la volontà di Cristo Gesù. Non però una volontà immaginata, pensata, fantasticata. Ma la volontà scritta nel rotolo del Vangelo e a lui spiegata dallo Spirito allo stesso modo che lo Spirito la spiegava a Gesù. Questa verità la troviamo profetizzata già dal Salmo, ripreso dalla Lettera agli Ebrei. Noi siamo salvati per la purissima obbedienza di Gesù alla volontà del Padre. San Paolo rivela che Gesù si è fatto obbediente fino alla morte di croce. (Eb 10,5-10)  (Fil 2,6-11) / Il Figlio vive per fare la volontà del Padre. Qual è la volontà del Padre? Che Lui offra la sua vita in riscatto per tutti. Se Gesù offre la sua vita in riscatto per tutti, potrà mai trascurare un solo uomo che il Padre suo gli affida per la salvezza?</p>
<p class="C6 V39">^{39} **E questa è la volontà di colui che mi ha mandato: che io non perda nulla di quanto egli mi ha dato, ma che lo risusciti nell’ultimo giorno.** / Gesù ora rivela qual è la volontà del Padre suo. La vita eterna si compie nella risurrezione. La morte è separazione, sconfitta della vita. La risurrezione è ricomposizione della separazione, vittoria della vita. Quando però leggiamo una frase del Vangelo, mai dobbiamo dimenticare quanto Gesù ha precedentemente detto. In verità, in verità io vi dico: chi ascolta la mia parola e crede a colui che mi ha mandato, ha la vita eterna e non va incontro al giudizio, ma è passato dalla morte alla vita. In verità, in verità io vi dico: viene l’ora – ed è questa – in cui i morti udranno la voce del Figlio di Dio e quelli che l’avranno ascoltata, vivranno. Come infatti il Padre ha la vita in se stesso, così ha concesso anche al Figlio di avere la vita in se stesso, e gli ha dato il potere di giudicare, perché è Figlio dell’uomo. Non meravigliatevi di questo: viene l’ora in cui tutti coloro che sono nei sepolcri udranno la sua voce e usciranno, quanti fecero il bene per una risurrezione di vita e quanti fecero il male per una risurrezione di condanna. Da me, io non posso fare nulla. Giudico secondo quello che ascolto e il mio giudizio è giusto, perché non cerco la mia volontà, ma la volontà di colui che mi ha mandato. (Gv 5,24-30) / Nella fede il Padre dona. Per la fede Gesù risuscita l’anima alla vita della grazia e della verità. Questa è la prima risurrezione. Avviene nel tempo, mentre l’uomo è in vita. Poi viene la morte. Essa separa l’anima dal corpo, che diviene cenere. Nell’ultimo giorno Gesù chiamerà il corpo dalla cenere, lo trasformerà in spirito, lo rivestirà della sua stessa gloria, lo darà all’anima, si ricompone la vita. Questa è la risurrezione dell’ultimo giorno. Questa risurrezione è solo per i giusti. Per quanti si sono consegnati all’ingiustizia, alla cattiveria, al male, la risurrezione non sarà di vita, per la vita, sarà di morte, per la morte eterna. Sarà una risurrezione di infamia e di disonore, per la dannazione per sempre.</p>
<p class="C6 V40">^{40} **Questa infatti è la volontà del Padre mio: che chiunque vede il Figlio e crede in lui abbia la vita eterna; e io lo risusciterò nell’ultimo giorno».** / La volontà del Padre è di salvezza universale. La salvezza universale è però condizionata. Chiediamoci: con la gloriosa ascensione al cielo il Figlio non è più visibile. Come è possibile vedere l’invisibile se è proprio dell’invisibile non essere visto? Si risponde che, da oggi fino alla fine del mondo, visibilità di Cristo è il cristiano. Primo di ogni altro, visibilità di Cristo è il Papa, poi vengono i Cardinali, poi gli Arcivescovi, poi i Vescovi, poi i Parroci, poi i diaconi, poi i cresimati, poi i battezzati. Ognuno deve mostrare Cristo in pienezza di verità e grazia. Manifestato Cristo nel suo corpo, visto Cristo nel suo corpo, chi crede nella Parola di Cristo e si lascia battezzare per nascere da acqua e da Spirito Santo, riceve in dono la vita eterna. Gesù lo risusciterà nell’ultimo giorno. Ricordiamolo. Nell’ultimo giorno tutti risusciteranno. Ma la risurrezione non sarà per tutti uguale. Sarà gloriosa per quanti hanno fatto il bene. Sarà di vergogna per quanti si sono dedicati al male. Oggi questa verità è cancellata, annullata.</p>
<p class="C6 V41">^{41} **Allora i Giudei si misero a mormorare contro di lui perché aveva detto: «Io sono il pane disceso dal cielo».** / Ora Giovanni cambia il linguaggio. Passa dal particolare all’universale. Passa dagli interlocutori ai Giudei. I Giudei è il mondo di quanti non solo non credono in Gesù, ma anche lo combattono perché nessuno creda in Lui. “Allora i Giudei si misero a mormorare contro di lui perché aveva detto: ‘Io sono il pane disceso dal cielo’”. La mormorazione è segno evidente che essi non credono. La non fede nasce da uno sguardo secondo la carne, dal peccato. Essi potevano vedere Gesù secondo lo Spirito Santo, nello Spirito Santo, a condizione che avessero usato l’intelligenza, la sapienza. Ma chi è nel peccato non possiede lo Spirito e di conseguenza neanche possiede la sapienza. La sapienza dice che nessun uomo è capace di moltiplicare cinque pani e con essi sfamare in un deserto cinquemila uomini e raccogliere alla fine dodici ceste di pani avanzati a coloro che si erano saziati. È umanamente impossibile. Necessariamente Dio, il Dio di Abramo, il Dio di Mosè, il Dio di Elia, il Dio di Eliseo, dovrà essere con Cristo. Se il loro Dio è con Cristo Gesù, significa che non solo in Lui vi è l’Onnipotenza, ma anche la Parola vera di Dio. Gesù non dice una Parola vera e una falsa. Una che viene dal suo cuore e una che viene dal cuore del Padre. Chi è di Dio e da Dio, è sempre di Dio e da Dio. Se ogni giorno l’Onnipotenza del Padre è con Gesù, anche la Parola è con Lui.</p>
<p class="C6 V42">^{42} **E dicevano: «Costui non è forse Gesù, il figlio di Giuseppe? Di lui non conosciamo il padre e la madre? Come dunque può dire: “Sono disceso dal cielo”?».** / Questa visione dalla carne secondo la carne è anche nei Vangeli Sinottici. Evidentemente i Giudei sono privi di ogni conoscenza storica. Secondo la carne tutti i loro Antichi Padri erano piccoli, poveri, umili. Chi era Mosè? Chi era Davide? Mosè era un pastore di greggi nel deserto. Anche Davide era un giovanissimo pastore di greggi. Questa la loro grandezza. È stato il Signore che li ha fatti grandi. Mentre per Gesù è stato il Signore che lo ha fatto piccolo. È Dio e lo fa vero uomo. È il Figlio e lo fa servo dalla croce. È immortale e lo fa mortale. È ricco e lo fa poverissimo. È eterno e lo riveste di tempo. In Cristo il Padre procede al contrario. Era altissimo e lo fa bassissimo, umilissimo. I Giudei sono tentati dal visibile umano, terreno di Gesù. Questa tentazione sempre prende l’uomo. La fede sempre lavora nell’invisibile. La tentazione invece vuole condurci dall’invisibile al visibile. Anche Gesù da Satana fu tentato perché passasse dall’invisibile al visibile. È il Signore che fa grande una persona, ma la fa grande sempre nel cuore, nella mente, nello spirito, nella volontà, nella fede, nella carità, nella speranza, nella giustizia, nella verità, nella luce, nella misericordia, nella pietà. </p>
<p class="C6 V43">^{43} **Gesù rispose loro: «Non mormorate tra voi.** / Gesù non si dedica a spiegare il suo mistero, la sua vera origine. Non si crede per spiegazione, ma per visione. Essi hanno visto il segno dei pani. Hanno sperimentato la sua onnipotenza. Dal segno si può passare alla fede. Si limita a invitarli a non mormorare tra di loro. Perché va evitata la mormorazione? Perché essa oltre che essere frutto di grande stoltezza e insipienza, può trasformarsi in tentazione per quanti vorrebbero credere. Questo dobbiamo sempre sapere. Per una nostra parola l’altro si salva e per una nostra parola si può perdere. Il silenzio è anche strumento di salvezza. Il silenzio è la non parola detta che può aiutare l’altro nel processo della fede. La mormorazione è porre la nostra sapienza, intelligenza, razionalità, discernimento, esperienza al posto della sapienza, intelligenza, razionalità, discernimento, conoscenza del nostro Dio e Signore e anche degli uomini. La nostra mente è giudicata misura infallibile di verità, giustizia, decisione. Ogni altra misura è dichiarata non vera, non buona, non santa. Le parole di Gesù non sono buone. Buone sono invece le parole dei Giudei. </p>
<p class="C6 V44">^{44} **Nessuno può venire a me, se non lo attira il Padre che mi ha mandato; e io lo risusciterò nell’ultimo giorno.** / Gesù riporta la questione nella sua verità di origine: “Nessuno può venire a me, se non lo attira il Padre che mi ha mandato; e io lo risusciterò nell’ultimo giorno”. La conversione a Cristo Gesù è dono del Padre. Solo dono del Padre. Chi il Padre dona a Cristo Gesù perché Lui lo risusciti nell’ultimo giorno, facendolo ad immagine della sua gloriosa risurrezione? Chi dal Padre si lascia donare. Il Padre vuole donare ogni uomo al suo Divin Figlio, nessuno escluso. Chi si lascia donare dal Padre? Chi vuole abbandonare le opere delle carne per lasciarsi condurre dallo Spirito Santo. Chi accoglie l’invito alla conversione e alla fede nella Parola di Gesù. Senza la volontà dell’uomo non c’è dono. Il Padre vuole che ogni uomo conosca la verità e giunga alla salvezza. Questa divina volontà si infrange contro due grandi scogli: la non volontà dell’uomo e la non volontà dei discepoli di Gesù di annunziare la Parola di Cristo Gesù.</p>
<p class="C6 V45">^{45} **Sta scritto nei profeti: E tutti saranno istruiti da Dio. Chiunque ha ascoltato il Padre e ha imparato da lui, viene a me.** / Ora Gesù fa appello ai profeti e unisce la sua dottrina e la dottrina del Padre. Chi si lascia istruire dalla dottrina del Padre accoglie la dottrina di Cristo Gesù. Chi rifiuta la dottrina del Padre rifiuterà la dottrina di Gesù Signore. (Is 54,1-17) (Ger 31,31-34) / Imparare dal Padre è imparare dalle Scritture Sante. Si conoscono le Scritture nello Spirito Santo, si conosce il Padre, si conosce Cristo Gesù. Non si conoscono le Scritture, non si conosce il Padre, non si conosce Gesù Signore. Ascoltare il Padre è ascoltare le Scritture. Ascoltare le Scritture è ascoltare Cristo Gesù, nel quale ogni Parola del Padre si compie. La lontananza dalle Scrittura è lontananza da Dio ed è lontananza da Cristo Gesù. Gesù lo ha già detto ai Giudei. Essi sono senza il Padre perché sono senza le Scritture. Sono senza Mosè perché sono senza le Scritture. Sono senza Cristo Signore, si oppongono a Lui, perché sono senza le Scritture Sante. (Gv 5,36-47) / Il Padre, la Scrittura, Cristo Gesù. Cristo Gesù, la Scrittura, il Padre. Se viene falsificata la Scrittura, Dio viene falsificato e anche Cristo Gesù. Se il Padre è confessato nella sua verità anche Cristo è confessato nella sua verità.</p>
<p class="C6 V46">^{46} **Non perché qualcuno abbia visto il Padre; solo colui che viene da Dio ha visto il Padre.** / Siamo tutti ammaestrati da Dio per mezzo dell’annunzio della Parola di Dio e per l’opera invisibile dello Spirito Santo. Non per visione diretta del Padre o perché ammaestrati personalmente da Lui. Non è questa la via di Dio. Non solo lo ha visto. Oggi vede il Padre perché è nel seno del Padre. Aver visto il Padre non basta per essere con il Padre. Il ricordo può modificare. Gesù non ha visto il Padre, non si ricorda del Padre. Gesù vede il Padre. È il solo che vede il Padre perché è nel seno del Padre. Lui non ricorda la verità del Padre. La vede. Non la studia. La vede. Non la pensa. La vede. Questa verità è solo di Gesù e di nessun altro. In Cristo non c’è memoria di ciò che è stato e neanche ricordo di ciò che ha visto. In Lui c’è un presente eterno, un suo dimorare eterno nel seno del Padre. La sua scienza è visione perfetta.</p>
<p class="C6 V47">^{47} **In verità, in verità io vi dico: chi crede ha la vita eterna.** / Ora Gesù apre il suo discorso alla fede. In che cosa si deve credere per avere la vita eterna? La fede che Gesù chiede è in ogni sua Parola. La sua Parola è la sola Parola della fede. Si crede nella sua Parola, si ha fede, si ha la vita eterna. Non si crede nella sua Parola, non si ha fede, neanche si ha la vita eterna. La sola vera fede è nella parola di Cristo Gesù. Si crede in Cristo, si crede nella sua Parola, si ha la vita. Non si crede in Cristo, non si crede nella sua Parola, non ci si converte ad essa, si rimane nella morte. Chi è allora il discepolo di Gesù? Chi porta ad ogni uomo la Parola della vita che è la Parola di Gesù Signore. Missione di vita eterna.</p>
<p class="C6 V48">^{48} **Io sono il pane della vita.** / Ecco in cosa devono credere i Giudei, ai quali Gesù sta parlando. Essi devono credere che Gesù è il Pane della vita. Se Gesù è il Pane della vita, chi mangia Lui ha la vita eterna. Altrimenti rimane senza vita. Ancora qui non siamo direttamente nel discorso eucaristico. Siamo in un discorso più ampio. Tutto Gesù è il Pane della vita. La sua Parola è il Pane della vita. Il suo Vangelo è il Pane della vita. La sua verità è il Pane della vita. Si accoglie la Parola, si mangia il Vangelo, ci si nutre della sua verità, si entra nella vita. Si rimane fuori della sua Parola, si disprezza il Vangelo, si rinnega la sua verità, si rimane nella morte, perché si è già nella morte.</p>
<p class="C6 V49">^{49} **I vostri padri hanno mangiato la manna nel deserto e sono morti;** / Ora Gesù opera una sostanziale differenza tra la manna e Se stesso che è il Pane disceso dal cielo, il Pane vero: Quel pane non ha dato loro la vita eterna. Quel pane nutriva il corpo. Avrebbe dovuto nutrire l’anima e lo spirito, se fosse stato mangiato come segno dell’Onnipotenza e della Santità del loro Dio, che è fedele in ogni sua Parola. Essi mangiavano il pane, ma non credevano in Dio. Mangiavano il pane, ma non si fidavano della Parola del loro Signore e per questo morirono tutti nel deserto a causa della loro non fede. Il pane era solo pane. Non era segno della presenza amorevole del loro Dio e Signore.</p>
<p class="C6 V50">^{50} **questo è il pane che discende dal cielo, perché chi ne mangia non muoia.** / Chi è Gesù? Il Pane vero. Il Pane vivo. Il Pane della vita eterna. Questo è il Pane che discende dal cielo, perché chi ne mangia non muoia. Gesù è il Pane che discende dal cielo perché è il Dio vivo e vero che discende dal Cielo. Discende nella carne, che è vera, reale, sostanziale carne. Veramente Gesù è il Figlio Unigenito del Padre, il suo Verbo Eterno che si è fatto carne ed è venuto ad abitare in mezzo a noi per nutrire noi di grazia, verità, luce, vita eterna. Come Ezechiele ha mangiato il rotolo della Legge, come Giovanni ha mangiato il Libro della Parola del Signore, a noi è chiesto di mangiare tutto Cristo che per noi è grazia, verità, giustizia, luce, vita eterna, santità, carità del Padre. Chi mangia Cristo, vera Parola del Padre, vive. Chi non mangia Cristo, vera Parola di Dio, rimane nella morte. Cristo va mangiato in ogni sua Parola, suo gesto, sua opera. I Giudei devono mangiare Cristo moltiplicazione dei pani. Essi invece hanno mangiato il pane moltiplicato, ma non Cristo Moltiplicatore del pane. Non sono passati dal segno alla Persona, alla Realtà, alla Verità. Sono rimasti nella carne. Non hanno fatto il passaggio alla Parola. </p>
<p class="C6 V51">^{51} **Io sono il pane vivo, disceso dal cielo. Se uno mangia di questo pane vivrà in eterno e il pane che io darò è la mia carne per la vita del mondo».** / Ora finalmente Gesù opera il secondo passaggio essenziale per definire il significato completo sia del Pane vivo disceso dal cielo e sia del Pane che si deve mangiare realmente, sostanzialmente e non solo spiritualmente. Solo Gesù discende dal cielo. Non solo è disceso, sempre discende dal cielo. Nessun altro uomo discende dal cielo. Ogni altro uomo viene dalla terra e viene già concepito nel peccato. Si mangia il Pane vivo disceso dal cielo, si vivrà in eterno. Non si mangia questo pane, si rimane nella morte. La carne non si mangia in modo spirituale. Si mangia in modo reale, vero, sostanziale. Veramente, realmente, sostanzialmente si deve mangiare la carne di Cristo per avere la vita eterna. È questo il grande mistero dell’Eucaristia. La Parola di Gesù e Gesù Parola del Padre si mangia spiritualmente, ascoltando e credendo in essa. Gesù, carne di vita eterna, si mangia non spiritualmente, ma fisicamente, realmente, veramente, sostanzialmente.</p>
<p class="C6 V52">^{52} **Allora i Giudei si misero a discutere aspramente fra loro: «Come può costui darci la sua carne da mangiare?».** / I Giudei ascoltano. Comprendono le parole di Gesù non in un senso spirituale, ma reale. Per questo discutono aspramente. Per un Ebreo solamente immaginare di mangiare la carne di un uomo era fuori anche della sua immaginazione e fantasia. Toccare un cadavere già lo rendeva impuro. Il sommo sacerdote non poteva toccare neanche il cadavere del padre. La fede che Gesù chiede ai Giudei è oltre la loro mente, il loro cuore, la loro anima, il loro spirito, la loro cultura, la loro tradizione. Gesù chiede loro un rinnegamento di tutta la loro storia. Il passato va considerato morto. </p>
<p class="C6 V53">^{53} **Gesù disse loro: «In verità, in verità io vi dico: se non mangiate la carne del Figlio dell’uomo e non bevete il suo sangue, non avete in voi la vita.** / Gesù non spiega le modalità del mangiare la sua carne. Aggiunge che si deve bere anche il suo sangue. Con questa seconda aggiunta il rinnegamento è ancora più grande. Anche la Legge di Mosè dovrà essere rinnegata. Mangiare la carne, bere il sangue, non in senso spirituale, ma reale, sostanziale, vero. Qui siamo oltre tutto. Oltre l’umanamente possibile. Se esaminiamo bene le parole di Gesù, dobbiamo confessare che quanto Lui sta dicendo è umanamente impossibile che avvenga. Neanche realmente potrà avvenire. L’umanità è miliardi e miliardi di uomini. Se per tutto il tempo della storia, si deve mangiare la carne e bere il sangue di Cristo Gesù, si comprende che umanamente non è possibile. Occorre un miracolo perenne e grandissimo. Il corpo di Cristo è uno, uno solo. Il sangue di Cristo è uno, uno solo. Come potranno mangiare sette miliardi di uomini un solo corpo? Come possono dissetarsi con il solo sangue di Cristo? Occorre un miracolo mai visto prima. Ecco perché il discorso di Gesù è stato preceduto dalla moltiplicazione dei pani. Quale moltiplicazione dovrà fare Cristo del suo corpo e del suo sangue? Ma si tratta di moltiplicazione? L’Eucaristia non è moltiplicazione. Il corpo è uno. Uno rimane in eterno. Cristo Gesù va mangiato per intero. In tutta la sua carne. In tutto il suo sangue. Non c’è alcuna divisione. L’Eucaristia è miracolo inimmaginabile. Ogni miracolo può essere immaginato, l’Eucaristia mai.</p>
<p class="C6 V54">^{54} **Chi mangia la mia carne e beve il mio sangue ha la vita eterna e io lo risusciterò nell’ultimo giorno.** / Ora il linguaggio di Gesù è chiaro, perché reale. La carne di Cristo realmente va mangiata e il suo sangue realmente va bevuto. La risurrezione gloriosa è frutto di questo atto di purissima fede. L’intelligenza non comprende il mistero. Gli occhi neanche lo vedono. Solo la fede ci dice che è vera carne e vero sangue perché vera Parola di Gesù Signore. L’Eucaristia rimarrà in eterno mistero oltre la mente, oltre il cuore, oltre il nostro spirito, oltre la nostra immaginazione, oltre la nostra scienza, oltre ogni cosa che è nell’uomo, anche oltre l’uomo perfettamente illuminato dallo Spirito Santo. Mangiare la carne di Gesù e bere il suo sangue è condizione necessaria per essere avvolti dalla gloriosa risurrezione di Cristo Signore. Rifiutare questo dono è rinunciare alla gloriosa risurrezione. È rimanere nella morte. San Paolo dona le regole perché l’Eucaristia venga mangiata secondo verità. Mangiare l’Eucaristia in modo non degno o non secondo la sua verità è mangiare la propria condanna. Santo è il Dono e santamente va mangiato. (1Cor 10,14-22) (1Cor 11,17-34) / La fede obbliga alla fede, la verità alla verità, la santità alla santità. il Dono obbliga a riceverlo secondo purezza di fede, verità, santità. Il Dono secondo verità produce in noi la verità contenuta in esso: la gloriosa risurrezione.</p>
<p class="C6 V55">^{55} **Perché la mia carne è vero cibo e il mio sangue vera bevanda.** / Gesù ribadisce la verità del suo Dono. La verità non è solo spirituale, è anche verità reale, sostanziale. La carne è vera carne. Si mangia la vera carne. Il sangue è vero sangue. Si beve il vero sangue. Nessuna trans-figurazione o trans-finalizzazione e neanche alcuna allegoria o simbolismo. Il sangue è sostanzialmente vero sangue e la carne è sostanzialmente vera carne. Gesù però non rivela le modalità del suo Dono. Le modalità a nulla servono per l’atto di fede, che va posto solo sulla Parola di Gesù. Poi le modalità vengono dette in seguito sia da Cristo Gesù e sia dallo Spirito Santo. Nel Cenacolo scopriamo la modalità sia della vera carne che del vero sangue. Il pane è trasformato in carne e il vino in sangue. Lo Spirito Santo ci dirà in seguito che si tratta di vera transustanziazione. Il divenire è reale e sostanziale. </p>
<p class="C6 V56">^{56} **Chi mangia la mia carne e beve il mio sangue rimane in me e io in lui.** / Il primo frutto dell’Eucaristia è la gloriosa risurrezione dell’ultimo giorno. Ora Gesù ci rivela qual è il secondo suo frutto: chi mangia la sua carne e beve il suo sangue rimane in Cristo Gesù e Cristo Gesù rimane in lui. “Chi mangia la mia carne e beve il mio sangue rimane in me e io in lui”: Gesù rimane in chi mangia la sua carne e beve il suo sangue come la vita rimane e vive nei tralci e come i tralci rimangono e vivono sulla vite. È un vero rimanere di vita nella vita. Il tralcio attinge vita dalla vera vite, la vera vite vive tutta nei tralci perché è attraverso di essi che essa produce la buona uva e il buon vino della salvezza, della redenzione, della verità, della vita. Un tralcio separato dalla vera vite non produce alcun frutto. Ma anche una vite dai tralci tagliati non produce alcun frutto. La vite e i tralci sono una cosa sola. Questo significa rimanere. Se si rimane, si produce molto frutto.</p>
<p class="C6 V57">^{57} **Come il Padre, che ha la vita, ha mandato me e io vivo per il Padre, così anche colui che mangia me vivrà per me.** / Ora Gesù ci rivela qual è il terzo frutto dell’Eucaristia: cosa vuole insegnarci Gesù con questa rivelazione? Gesù non è vita autonoma, separata, tagliata dal Padre. È vita eterna eternamente dal Padre. La vita del Figlio è vita dal Padre per generazione eterna. È impossibile pensare al Figlio separato dal Padre. Il Padre e il Figlio sono una cosa sola. Il Figlio vive per il Padre e il Padre vive per il Figlio. Così è anche per il discepolo di Gesù. È impossibile pensare che il discepolo possa vivere senza Gesù, tagliato da Lui. Sono vite e tralcio. Ma come il discepolo potrà vivere per Cristo? Vivendo in Cristo e con Cristo. Come potrà vivere in Cristo e per Cristo? Mangiando Cristo. Si mangia Cristo, si vive in Cristo, si vive per Cristo. Non si mangia Cristo, non si vive per Cristo. Ma cosa significa vivere per Cristo? Significa essere e rimanere per sempre tralcio vivo di Cristo perché Cristo possa produrre la buona uva e il buon vino. Il cristiano beve il buon vino di Cristo e lo trasforma in frutto di vita eterna. Cristo trasforma la vita del Padre in vita eterna per l’umanità attraverso la sua carne e il suo sangue. Anche il discepolo di Gesù, mangiando la carne e bevendo il sangue di Gesù, farà vita eterna la sua carne e il suo sangue. Cristo Gesù vita eterna del Padre. Il discepolo vita eterna del suo Maestro e Signore. Cristo Gesù dona la vita Padre, nello Spirito Santo. Il discepolo dona la vita del Maestro, che è dono della vita del Padre, nello Spirito Santo.  Se viene meno il discepolo perché non mangia la carne di Gesù e non beve il suo sangue, né il Padre può dare vita eterna né Cristo Signore. Manca il tralcio legato alla vera vite. Tutto è dal mistero dell’Eucaristia. </p>
<p class="C6 V58">^{58} **Questo è il pane disceso dal cielo; non è come quello che mangiarono i padri e morirono. Chi mangia questo pane vivrà in eterno».** / I Padri dei Giudei mangiarono la manna e sono morti spiritualmente. Sono morti alla fede, alla verità, alla fedeltà. Chi invece mangia la carne e beve il sangue di Gesù mai morirà spiritualmente. Sempre rimarrà nella vera vita della fede. “Questo è il pane disceso dal cielo; non come quello che mangiarono i padri e morirono. Chi mangia questo pane vivrà in eterno”: non è però il mangiare fisico che Gesù chiede. È il mangiare secondo verità, fede, giustizia, santità. Si mangia secondo verità il pane e si beve secondo verità il vino se mangiamo e beviamo prima tutta la Parola di Gesù facendola divenire nostro pensiero, nostra volontà, nostro desiderio. Il distacco dalla Parola è distacco da Cristo. Non si tratta di vita fisica, ma di vita spirituale. Chi mangia la carne di Cristo Gesù e beve il suo sangue sempre dimorerà in Cristo, mai si distaccherà da Lui. Mangiare e bere dovranno essere però sempre secondo la vera fede. </p>
<p class="C6 V59">^{59} **Gesù disse queste cose, insegnando nella sinagoga a Cafàrnao.** / Questo discorso con i Giudei, questa rivelazione singolarissima, questo dialogo è stato tenuto da Gesù insegnando nella sinagoga a Cafàrnao. Non è solamente un dialogo, ma vero è proprio insegnamento. Se è insegnamento, è dottrina, è verità necessaria al discepolo di Gesù per essere e rimanere vero discepolo. Significa che se il discepolo si allontana dall’Eucaristia o la vive male o non la vive, mai potrà essere vero discepolo. Se è via necessaria, si comprende anche perché Satana si è sempre scagliato contro l’Eucaristia, prima allontanando i cristiani da essa. Poi allontanando essa dai cristiani, togliendo il sacerdozio ordinato e rendendola puro simbolo. Oggi l’astuzia di Satana si è ancora più approfondita, più specializzata, più raffinata, più invisibile, più universale. Lui si sta insinuando nelle menti dei cattolici al fine di rendere il sacramento non sacramento, ma solo ritualità. Se sola ritualità, non c’è più né simulazione, né sacrilegio, né alcun limite perché ci si possa accostare all’Eucaristia. È solo una ritualità che non necessita di alcuna verità né sacramentale né tantomeno morale. In molti presbiteri Satana ha inoculato il suo falso principio che è il popolo che celebra. Il presbitero è solo un maestro di cerimonie. Poiché maestro di cerimonie, tutti possono essere questi maestri, nessuno escluso. La Chiesa cattolica questo dovrà sapere: quando anch’essa avrà smarrita la verità dell’Eucaristia, anche la sua verità sarà smarrita. La sua verità è dall’Eucaristia, è per l’Eucaristia. Si perde questa verità, tutto si perde. </p>
<p class="C6 V60">^{60} **Molti dei suoi discepoli, dopo aver ascoltato, dissero: «Questa parola è dura! Chi può ascoltarla?».** / Il cuore duro come pietra giudica dura la parola di Gesù. “Molti dei suoi discepoli, dopo aver ascoltato dissero: ‘Questa parola è dura! Chi può ascoltarla?’”. Vi è evidente contraddizione con quanto afferma Gesù. Gesù dice che il suo giogo è leggero e il suo carico è soave. Molti dei suoi discepoli dicono che la Parola di Gesù è dura e che non si può ascoltare. È dura la parola di Gesù perché per essi è dura la Parola della Scrittura. Per chi è dolce e soave la Parola di Dio, la Parola della Scrittura, sarà anche dolce e soave la Parola di Gesù. Quando i Comandamenti non vengono osservati, il cuore si trasforma in pietra e tutto ciò che è da Dio diviene un peso. È regola universale. Vale per ogni cristiano: se per il discepolo è pesante osservare i Comandamenti, è pesantissimo osservare il Vangelo. L’osservanza del Vangelo può costruirsi solo sul fondamento dei Comandamenti.</p>
<p class="C6 V61">^{61} **Gesù, sapendo dentro di sé che i suoi discepoli mormoravano riguardo a questo, disse loro: «Questo vi scandalizza?** / Gesù lo ha già detto: “E beato chi non trova in me motivo di scandalo”. “Gesù, sapendo dentro di sé che i suoi discepoli mormoravano riguardo a questo, disse loro: ‘Questo vi scandalizza?’”: questo vi ostacola nella vostra fede in me? Se questo avviene, è perché voi vedete secondo la carne, non vedete secondo lo Spirito. La carne neanche vi fa vedere la verità storica che accompagna la mia persona. La moltiplicazione dei pani vi ha forse scandalizzato? Sempre ci si scandalizza quando si guarda l’altro secondo la carne e non secondo lo Spirito. Ma per guardare secondo lo Spirito dobbiamo dimorare nei Comandamenti e nella Legge del Signore. Altrimenti ci governa la carne.</p>
<p class="C6 V62">^{62} **E se vedeste il Figlio dell’uomo salire là dov’era prima?** / Ora Gesù rivela ai Giudei che Lui non è solo il figlio di Giuseppe. Lui ha delle origini più lontane. Prima di divenire carne, Lui era in principio presso Dio. Quando Gesù sale? Al momento della sua gloriosa ascensione. La sua missione verso il mondo però finisce il giorno della sua morte. Con la gloriosa risurrezione si dedica solo alla cura dei suoi discepoli. Cristo è nella carne, ma oltre la carne. È nel tempo, ma prima del tempo e dopo il tempo. Lui è dall’Eternità per l’eternità. Lui è in principio presso Dio. Prima della creazione Lui è. Tutta la creazione fu fatta per mezzo di Lui. Ma questa è verità invisibile. </p>
<p class="C6 V63">^{63} **È lo Spirito che dà la vita, la carne non giova a nulla; le parole che io vi ho detto sono spirito e sono vita.** / Se voi, dice Gesù ai Giudei, non pensate secondo lo Spirito, nello Spirito, non potete entrare nella vita che viene dalle mie Parole. Se pensate dalla carne, secondo la carne, mai entrerete nella vita. La carne non giova a nulla. È lo Spirito che dà la vita, la carne non giova a nulla. Le parole che io vi ho detto sono spirito e sono vita. Se voi accogliete nello Spirito le mie parole, allora voi conoscerete che esse sono spirito e sono vita. Sono la verità dell’uomo. Se l’uomo vuole rivestirsi di un spirito nuovo e entrare in una vita nuova, deve necessariamente aprirsi all’accoglienza delle parole di Gesù. Non di una sola parola, ma di tutte le sue parole. Sono le sue parole la Parola della vita.</p>
<p class="C6 V64">^{64} **Ma tra voi vi sono alcuni che non credono». Gesù infatti sapeva fin da principio chi erano quelli che non credevano e chi era colui che lo avrebbe tradito.** / Ora Gesù si rivela Persona che conosce ciò che c’è in ogni uomo. Questa verità è già stata rivelata dall’Evangelista nel Capitolo II, dopo la purificazione del Tempio. “Ma tra voi vi sono alcuni che non credono”: in cosa non credono? In Gesù che ha parole di vita eterna. In Gesù che è il Pane vero, il Pane vivo disceso dal cielo. In Gesù che darà la sua carne da mangiare e il suo sangue da bere. In Gesù che non è solo figlio del falegname. Lui è prima. Questo versetto ci rivela che Gesù non ha bisogno di una conoscenza storica. La sua conoscenza è in principio. È nel momento in cui chiama Giuda che Lui sa che lo avrebbe tradito. È nel momento in cui parla ai discepoli, prima ancora di parlare, che sa che molti non avrebbero creduto. Lui cammina nella storia con conoscenza perfetta di essa.</p>
<p class="C6 V65">^{65} **E diceva: «Per questo vi ho detto che nessuno può venire a me, se non gli è concesso dal Padre».** / Ora Gesù ricorda che è il Padre che dona a Lui i cuori. Ogni persona che viene a Lui è un dono del Padre. Tutto è dal Padre. Cristo Gesù è il dono del Padre ad ogni uomo. Ogni uomo è dono a Cristo da parte del Padre. Il Padre dona Cristo agli uomini. Cristo si lascia donare. Il Padre vuole dare tutti gli uomini a Cristo. Molti non si lasciano donare. È questo il tremendo mistero della volontà dell’uomo, dalla quale dipende tutta la sua vita sia quella del tempo che quella dell’eternità. Questo mistero è l’essenza stessa dell’uomo. Si priva l’uomo della volontà, egli non è più uomo. Non solo dipende la vita della singola persona dalla volontà della singola persona, ma dipende la vita e la morte dell’intera umanità. Per la volontà di una sola persona tutta la terra potrebbe essere distrutta, rasa al suolo. Basta una sola decisione per creare vita e una sola decisione per creare morte. Ecco perché il mistero della volontà è oltremodo tremendo. La vita della salvezza del mondo è interamente posta nella volontà di Cristo Gesù. Ma anche oggi la vita e la salvezza del mondo sono interamente poste nella volontà di ogni discepolo di Gesù. Per la sua volontà la salvezza viene sulla terra. Ma anche per la sua volontà nessuna salvezza viene operata. Ogni discepolo di Gesù, per la sua missione, la sua conformazione sacramentale a Cristo Signore, il carisma ricevuto, il ministero assunto è responsabile del mondo intero. Tutto è nella sua volontà. Perché Dio ci ha dotato di volontà? Perché volessimo sempre la sua divina volontà come unica e sola Legge della nostra vita. Dalla volontà di Dio è la vita. Dalla volontà di Satana è la morte. O volontà di Dio o volontà di Satana. O dalla volontà di bene – e il bene è solo quello stabilito da Dio per decreto eterno – o dalla volontà di male – e male è tutto ciò che viene da Satana e dai suoi Angeli di tenebra – altre alternative o altre vie non esistono. </p>
<p class="C6 V66">^{66} **Da quel momento molti dei suoi discepoli tornarono indietro e non andavano più con lui.** / Gesù sa che molti verranno meno. Ma non può accomodare la sua Parola, la sua verità, la sua offerta di vita eterna. Può il sole smettere di essere sole, perché alcuni uomini non amano il suo calore e odiano la sua luce? Dal suo calore e dalla sua luce dipende la vita di tutta la terra. Può l’acqua smettere di essere acqua? L’aria di essere aria? Se l’acqua smettesse di essere acqua, scomparirebbe la vita sulla terra, e così, se l’aria smettesse di essere aria, la terra diventerebbe un deserto. Così dicasi anche dell’acqua. Non vi sarebbe più alcuna vita sulla terra. La stessa cosa vale per Gesù: può Lui rinunciare ad essere verità, grazia, vita eterna per ogni uomo solo perché alcuni non credono? Se Gesù rinunciasse per avere questi discepoli dietro di sé condannerebbe l’umanità alla morte. La stessa cosa vale per la Chiesa: può la Chiesa oggi rinunciare alla sua verità, che è verità di Cristo, per avere qualche discepolo di falsità e non di verità, di ingiustizia e non di giustizia, di morte e non di vita? Darebbe la morte al mondo. Ma noi preferiamo discepoli di falsità e non di verità, per la Geenna del fuoco e non per la luce eterna. Preferiamo discepoli senza la verità del Vangelo e dei sacramenti, perché preferiamo una Chiesa senza la verità della Chiesa. Ma anche questa scelta fa parte del tremendo mistero della volontà dell’uomo. Il Padre ha messo tutto se stesso nelle mani del Figlio. Il Figlio è stato fedele alla volontà del Padre. Cristo ha posto tutto se stesso nelle mani della sua Chiesa. Ogni discepolo di Gesù questo deve sapere. Il suo Signore ha posto se stesso nelle sue mani. Da lui dipende se Cristo è vita per il mondo, oppure se non conta più nulla, perché tutto deve essere fatto senza di Lui, contro di Lui. Tutto è dalla volontà di ogni singolo discepolo. Ogni singolo discepolo questo deve sapere: tutti gli altri discepoli del Signore potrebbero anche rinnegare il loro Maestro. Lui mai dovrà rinnegarlo. Dalla sua fedeltà Cristo dona vita.</p>
<p class="C6 V67">^{67} **Disse allora Gesù ai Dodici: «Volete andarvene anche voi?».** / Gesù mai vorrà rinunciare alla sua verità. Sappiamo che sarà per la confessione della sua verità che Lui sarà condannato a morte per crocifissione. Se lui rimarrà nella sua verità, sempre il Padre gli darà altri discepoli. Potete. Se non credete nelle mie Parole, a nulla serve avere dei discepoli. Se credete alle mie Parole, allora potete rimanere e seguirmi sino alla fine. Tutto è dalla fede. La fede è nelle Parole di Gesù. Gesù è inseparabile dalla sua Parola. Si crede nella sua Parola, che si compone di molte Parole, si crede in Gesù, si segue Gesù secondo verità di fede. Non si crede, non c’è fede. Non serve seguirlo. </p>
<p class="C6 V68">^{68} **Gli rispose Simon Pietro: «Signore, da chi andremo? Tu hai parole di vita eterna** / (La confessione di Pietro) A nome dei Dodici gli risponde Simon Pietro. Possiamo cercare un altro sulla terra che ha parole di vita eterna? Non c’è. Non esiste. Il Padre a nessun altro ha dato queste parole. Per lasciare te dovremmo trovare un altro con parole più cariche di vita eterna delle tue. Ma questo non è dato né a noi né agli altri. Il Padre è geloso della sua Parola e l’ha posta sulle tue labbra. Esse sono labbra di purissima verità. Tutte le altre labbra di ogni altro uomo sono labbra di falsità o di verità parziale, lacunosa, incapace di dare la vita eterna. Il Padre ha dato te a noi e noi a te. In questa volontà del Padre dobbiamo vivere e morire. Tutto è dal Padre. </p>
<p class="C6 V69">^{69} **e noi abbiamo creduto e conosciuto che tu sei il Santo di Dio».** / Continua la confessione di Pietro. Cosa vuole insegnare a noi Simon Pietro? Prima Lui e gli altri Apostoli hanno creduto che Gesù è il Santo di Dio. Lo attesta la storia. Noi sappiamo che Pietro e gli altri hanno creduto sulla Parola. Prima in loro è venuta la fede. Poi hanno conosciuto per via storica che veramente, realmente la loro fede era ben fondata. Gesù è veramente, realmente il Cristo di Dio. </p>
<p class="C6 V70">^{70} **Gesù riprese: «Non sono forse io che ho scelto voi, i Dodici? Eppure uno di voi è un diavolo!».** / È come se Gesù volesse dire a Pietro: attento Pietro! Non pensare dal tuo cuore, pensa dalla verità. Ma tu la verità non la conosci. Tu hai detto che voi avete creduto e conosciuto che io sono il Santo di Dio. Sappi che uno di voi, pur essendo stato scelto da me, non crede in me. Mi segue, ma senza alcuna fede. È un diavolo. È un apostolo mimetizzato. Come Satana si è mimetizzato da serpente nel giardino dell’Eden per ingannare Eva, così uno di voi si mimetizza da Apostolo, per ingannare voi e il mondo e trarre un profitto personale dal suo essere un apostolo mimetizzato.</p>
<p class="C6 V71">^{71} **Parlava di Giuda, figlio di Simone Iscariota: costui infatti stava per tradirlo, ed era uno dei Dodici.** / Viene svelato il nome, non da Gesù, ma dall’Evangelista, di questo apostolo mimetizzato: “Parlava di Giuda, figlio di Simone Iscariota: costui infatti stava per tradirlo, ed era uno dei Dodici”. Gesù conosce. Pietro non conosce.</p>
<p class="C7 V1">^{1} **Dopo questi fatti, Gesù se ne andava per la Galilea; infatti non voleva più percorrere la Giudea, perché i Giudei cercavano di ucciderlo.** / Nel Capitolo VI Gesù prima è sul monte per la moltiplicazione dei pani. Poi cammina sul mare. Infine insegna il grande mistero del suo corpo e del suo sangue nella Sinagoga di Cafàrnao. Nel Capitolo V era a Gerusalemme. Nel Capitolo IV dalla Giudea si reca in Galilea, passando per la Samaria. Nel Capitolo II prima è a Cana di Galilea, poi a Gerusalemme. Il Capitolo III è senza alcuna indicazione. Alla fine del Capitolo è presso il Giordano. Nel Capitolo I, agli inizi è nel territorio della Giudea. Nella seconda parte si trova in Galilea. Ma appare con tutta evidenza che i racconti seguono più uno schema teologico che di altro genere. Ora Gesù è in Galilea. Viene indicato il motivo: “infatti non voleva più percorrere la Giudea, perché i Giudei cercavano di ucciderlo”. Sulla testa di Gesù pende una sentenza di morte. Ogni occasione è buona perché questa sentenza diventi realtà.</p>
<p class="C7 V2">^{2} **Si avvicinava intanto la festa dei Giudei, quella delle Capanne.** / Questa festa ricordava la lunga permanenza dei figli d’Israele nel deserto. Questa veniva vissuta costruendo delle capanne e dimorando in esse per qualche giorno. Le feste dei Giudei non erano solo memoria della mente o del cuore. Non erano solo ricordo di quanto era stato vissuto dai padri. Erano anche vita attuale di quegli eventi. Era come se quegli eventi avvenissero oggi per la prima volta. Oggi il Signore libera il popolo dalla schiavitù. Oggi il popolo dimora nel deserto. Oggi il mare è diviso in due. Oggi passa l’angelo sterminatore. Oggi. È un ricordo vivo, non morto. Oggi si vive quell’evento come evento attuale.</p>
<p class="C7 V3">^{3} **I suoi fratelli gli dissero: «Parti di qui e va’ nella Giudea, perché anche i tuoi discepoli vedano le opere che tu compi.** / Ora entrano in scena i fratelli di Gesù, cioè i suoi parenti. In verità i discepoli sono sempre con Gesù e vedono ciò che lui fa. Da quando il Maestro li ha chiamati essi sono sempre con lui. Non lo lasciano un istante. Non solo in Giudea Gesù compie miracoli, ma anche in Galilea. Perché allora i suoi fratelli lo invitano a recarsi in Giudea? Una cosa dobbiamo noi tenerla come infallibilmente vera. Gesù può essere invitato o tentato a fare qualsiasi cosa. Lui è sempre e solo mosso dallo Spirito Santo, secondo la volontà del Padre suo. Gesù non è dagli uomini, mai.</p>
<p class="C7 V4">^{4} **Nessuno infatti, se vuole essere riconosciuto pubblicamente, agisce di nascosto. Se fai queste cose, manifesta te stesso al mondo!».** / È questa una vera tentazione. Perché è tentazione? Perché il fine di Gesù non è manifestare se stesso al mondo, ma è invece di manifestare il Padre al mondo. Il Padre però va manifestato secondo la volontà e le modalità stabilite dallo Spirito Santo, sempre in comunione con il Padre. Gesù deve andare dove lo spinge lo Spirito Santo, non dove vuole lui o vogliono i suoi fratelli. Deve fare sempre ciò che gli suggerisce lo Spirito Santo, non ciò che gli chiede la gente. Gesù mai è dalle creature. Lui è sempre da Dio. </p>
<p class="C7 V5">^{5} **Neppure i suoi fratelli infatti credevano in lui.** / Che significato allora ha per noi questo invito dei fratelli? Lo tentano perché si bruci in Gerusalemme, provando i Giudei che Lui non viene da Dio o altro? Una cosa per noi rimane sempre vera: quando il cuore è cattivo anche le parole che escono da esso sono cattive. I suoi fratelli non amano Gesù, perché non credono in Lui. Lo invitano perché in Gerusalemme appaia realmente chi Lui è. Possiamo pensare che i fratelli invitino Gesù perché si rechi a Gerusalemme, così là scribi, farisei, capi dei sacerdoti sapranno come coglierlo in fallo. In galilea questo è assai difficile possa accadere. In Giudea tutto è più semplice.</p>
<p class="C7 V6">^{6} **Gesù allora disse loro: «Il mio tempo non è ancora venuto; il vostro tempo invece è sempre pronto.** / Gesù respinge la tentazione in modo assai semplice, rinviando alla volontà del Padre. Perché questa diversità di relazionarsi? Il tempo dei suoi fratelli è sempre pronto perché essi sono dalla loro volontà. Ciò che decidono, lo fanno senza rendere conto a nessuno. Gesù invece non decide neanche un attimo della sua vita. Chi decide per Lui è il Padre suo. I suoi fratelli possono recarsi in Gerusalemme e anche altrove in qualsiasi momento del giorno o della notte. Gesù invece ogni passo lo fa perché lo comanda lo Spirito Santo. Anche le modalità vengono dallo Spirito del Signore.</p>
<p class="C7 V7">^{7} **Il mondo non può odiare voi, ma odia me, perché di esso io attesto che le sue opere sono cattive.** / Ora Gesù fa una differenza sostanziale tra Lui e i suoi fratelli. Qual è il motivo di questo odio? Perché di esso io attesto che le sue opere sono cattive. Il mondo ama ciò che è suo. I fratelli di Gesù sono del mondo e il mondo li ama, non li odia. Il mondo odia chi lo contrasta, chi si oppone ad esso. Il mondo odia il mondo ma solo quando esso è sfidato nelle sue opere. Il male odia coloro che ostacolano il suo male. Se il mondo non odiasse il mondo, sarebbe veramente la fine. Il male si coalizzerebbe e sarebbe una potenza veramente invincibile. Invece il Signore ha confuso le lingue del male e questa divisione è la sua debolezza. Gesù invece è odiato dal mondo perché lui attesta di esso che le sue opere sono cattive. Non opere secondo Dio. Qui il mondo è anche la religione così come essa veniva insegnata e vissuta dai maestri del tempo. Scribi, farisei, capi dei sacerdoti, anziani del popolo, sadducei, erodiani, zeloti odiano Gesù perché manifesta che la loro religione non è secondo la verità del Padre suo. È una religione artefatta, pensata da cuori senza divina verità.</p>
<p class="C7 V8">^{8} **Salite voi alla festa; io non salgo a questa festa, perché il mio tempo non è ancora compiuto».** / Gesù prende le distanze dai suoi fratelli. Come vanno comprese queste parole di Gesù? Qual è il loro vero significato? Ci poniamo questa domanda perché poi Gesù salirà a questa festa. Perché allora dice: “Io non salgo a questa festa, perché il mio tempo non è ancora compiuto”? Prima di ogni cosa ritorniamo alla verità prima di Gesù. Chi governa il suo tempo è lo Spirito Santo. Lo Spirito non gli ha comandato ancora di andare. Seconda verità. Gesù non dovrà morire durante la festa delle capanne, ma durante la festa di Pasqua. Quale tempo conosce Gesù? Gesù conosce il tempo della sua morte e sa che questo tempo è durante la festa della Pasqua. Questa festa non gli appartiene. Non è la sua festa. Se però lo Spirito Santo vuole che Lui vada, Gesù sotto sua mozione si recherà. Gesù non dice una cosa e poi ne fa un’altra. Quante volte noi diciamo di non volere fare oggi una cosa, ma poi cambiano le circostanze e la cosa si fa? In questo momento Gesù non deve scendere. Fra un altro momento invece dovrà. Significa che Gesù vive ogni momento dallo Spirito Santo e non dal suo cuore, dalla volontà del Padre e non dalla sua, dalla scienza e conoscenza dello Spirito del Signore, non dal suo desiderio o sue personali riflessioni.</p>
<p class="C7 V9">^{9} **Dopo aver detto queste cose, restò nella Galilea.** / In verità Gesù non scende alla festa. Non si mette in viaggio verso Gerusalemme. Questo attesta che le sue parole erano purissima verità. Realmente questa non è la sua festa. Veramente il tempo per lui non è ancora compiuto. Gesù tutto vive in prospettiva del suo sacrificio che si compirà nella grande festa della Pasqua. è Lui il vero Agnello di Dio che deve operare la liberazione dell’uomo dal peccato. </p>
<p class="C7 V10">^{10} **Ma quando i suoi fratelli salirono per la festa, vi salì anche lui: non apertamente, ma quasi di nascosto.** / I suoi fratelli partono per la festa senza di Lui. Non sappiamo quanto tempo sia trascorso prima che Gesù venga mosso dallo Spirito Santo perché si rechi alla festa. Il Vangelo ci rivela che Lui parte senza di loro, da solo. Vi salì non apertamente, perché non si unì a nessuna carovana nel viaggio. Vi salì quasi di nascosto perché solo con i discepoli. Queste scelte di Gesù non possono essere valutate da nessuna mente umana. Sono infatti scelte operate dallo Spirito Santo. Noi ignoriamo quali pericoli reali vi fossero per Gesù. Lo Spirito li conosce e sa come condurre Cristo Signore. Leggere il Vangelo è facile. Difficile è leggere nel Vangelo. È difficile perché si deve leggere nel cuore dello Spirito Santo, che sempre attinge ogni decisione dal cuore del Padre. Ma chi può leggere nel cuore del Padre? Solo lo Spirito.</p>
<p class="C7 V11">^{11} **I Giudei intanto lo cercavano durante la festa e dicevano: «Dov’è quel tale?».** / L’assenza di Gesù alla festa viene notata. L’odio dei Giudei è così grande contro Gesù da non far loro pronunziare neanche il suo nome. Gesù è quel tale. L’odio è la misura della cattiveria del cuore e della sua malvagità. Più è grande l’odio e più grande è la cattiveria e la malvagità del cuore. Il cuore malvagio è incapace di ogni verità, giustizia, amore, luce. È capace solo di ogni male.</p>
<p class="C7 V12">^{12} **E la folla, sottovoce, faceva un gran parlare di lui. Alcuni infatti dicevano: «È buono!». Altri invece dicevano: «No, inganna la gente!».** / Perché la folla parla sotto voce? Perché i Giudei avevano preso delle decisioni di espulsione dalla sinagoga – ce lo riferisce Giovanni nel Capitolo IX – contro tutti coloro che avessero riconosciuto che Gesù è il Cristo di Dio. È la paura dei Giudei che li obbliga a parlare sottovoce. Nicodemo non andò di notte da Gesù proprio per la paura dei Giudei? E la folla, sottovoce, faceva un grande parlare di lui. Alcuni erano a Lui favorevoli. Altri erano con molte riserve. Interroghiamoci: una persona che opera miracoli in favore della gente può ingannare la gente? Una persona che difende la gente liberandola da ogni falsità e menzogna può ingannare mai un solo uomo? Una persona che chiede solo di convertirsi alla sua parola, ma senza alcun interesse personale, di certo non inganna alcuno. L’inganno è quando si lavora non per il bene dell’uomo, ma si vuole il suo male o si curano i propri particolari interessi. Gesù non ha mai detto: “Dovete venire da me” o “con me”. Ha sempre detto: “se volete la vita eterna”. Lui ha sempre indicato la via della vera vita. Anche nel discorso sull’Eucaristia, Lui promette solo il bene più grande della gente: la risurrezione gloriosa nell’ultimo giorno e ogni forza per vivere nella vera Parola del Signore.</p>
<p class="C7 V13">^{13} **Nessuno però parlava di lui in pubblico, per paura dei Giudei.** / La paura dei Giudei è tanta. Essi sono capaci di ogni male. Per questa paura, nessuno parlava di lui in pubblico. Questa notizia ci dice che, quando la religione si corrompe, da strumento di liberazione se ne fa uno strumento di coercizione. Se ne può fare anche uno strumento di oppressione e di grande schiavitù. Per una religione corrotta si può giungere anche a condannare i suoi seguaci alla falsità e alla menzogna. Gesù dice che si fanno figli per la perdizione. Ognuno è obbligato a porre ogni attenzione perché la religione sia strumento di elevazione spirituale, morale, sociale, economica di ogni uomo, di tutto l’uomo: anima, spirito, corpo. Se questo non avviene, non si è nella verità. La verità sempre eleva e libera l’uomo da ogni schiavitù e oppressione. La falsità invece schiavizza e opprime. Chi opprime non è nella verità. Chi libera non è mai nella falsità. Chi è cattivo inganna. Chi è buono, salva sempre. </p>
<p class="C7 V14">^{14} **Quando ormai si era a metà della festa, Gesù salì al tempio e si mise a insegnare.** / Ora lo Spirito Santo comanda a Gesù di prendere la storia nelle sue mani: perché Gesù insegna nel tempio e non in altri luoghi? Perché il tempio è sicuro. Lì la folla è sempre molta. Nessuno gli potrà fare del male. Molti tra la folla sono dalla sua parte. Sappiamo che i Giudei temono la folla. Si guardano bene dal fare pubblicamente del male a Gesù. Loro sono figli delle tenebre e sanno ben lavorare nell’oscurità. Il tempio è il luogo della luce, della visibilità. Gesù lo sa e per questa ragione sceglie il tempio come cattedra per il suo insegnamento che è sempre rivolto a tutti.</p>
<p class="C7 V15">^{15} **I Giudei ne erano meravigliati e dicevano: «Come mai costui conosce le Scritture, senza avere studiato?».**  / Inizia ora il dialogo tra i Giudei e Gesù: scribi e farisei avevano le loro scuole e i loro discepoli. Gesù non è stato un loro discepolo. Poiché essi si ritenevano i detentori della dottrina e della santità, Gesù, a loro giudizio, non poteva essere né dotto né santo. Invece Gesù si rivela ai loro occhi più che dotto, più che maestro, e per questo si meravigliano. Come può uno che non ha frequentato le loro scuole essere così dotto da conoscere le Scritture? Quale altra scuola avrà mai frequentato?</p>
<p class="C7 V16">^{16} **Gesù rispose loro: «La mia dottrina non è mia, ma di colui che mi ha mandato.** / La risposta di Gesù è immediata: la dottrina è il complesso delle verità che compongono la fede. La fede non si fonda su una sola verità, ma su molte, armoniosamente unite. Ogni verità dona vigore alle altre. Quando una sola verità viene tolta alla fede, tutta la fede soffre. Ad esempio: Dio è Onnipotente e Santo. È Misericordioso e Fedele. È giusto e pietoso. Ma è anche Giudice giusto e imparziale. Se una sola verità viene tolta a Dio, Dio non è più il vero Dio. Cosa dice Gesù? La sua dottrina non viene dagli uomini, viene da colui che lo ha mandato. Viene da Dio, dal Padre suo. La sua dottrina è la verità del Padre suo. Noi sappiamo che nella verità del Padre suo vi è ogni altra verità. La verità del Figlio e dello Spirito Santo. La verità della creazione. La verità dell’uomo. La verità del tempo. La verità del Paradiso e dell’inferno. Ogni altra verità.</p>
<p class="C7 V17">^{17} **Chi vuol fare la sua volontà, riconoscerà se questa dottrina viene da Dio, o se io parlo da me stesso.** / La dottrina di Gesù è il Padre. È la verità del Padre. È la volontà del Padre. Ora Gesù sviluppa quanto ha appena affermato. Come fa a riconoscere, chi vuole fare la volontà di Dio, che la dottrina di Gesù viene da Dio? Attraverso la volontà scritta da Dio per ogni uomo. Volontà che è stata consegnata alla pietra, al papiro, alla pergamena, al bronzo, al ferro. Si prende tutta la Parola scritta da Dio, la si confronta con la Parola annunziata da Gesù, si riconoscerà che la Parola di Gesù è in tutto conforme alla volontà scritta o alla Parola scritta di Dio. Non vi è alcuna divergenza, neanche minima. Gesù sul fondamento della purissima verità e dottrina del Padre aggiunge ciò che ancora manca per la sua perfezione. Non solo. Mette bene in luce tutti quei dettagli della Legge, dei Profeti, dei Salmi ignorati dagli altri. Chi però potrà conoscere l’origine divina della dottrina di Gesù? Solo chi vuole fare la volontà del Padre. Chi non vuole fare la volontà del Padre, odia la luce. Mai verrà alla luce. Dovrebbe prima rinnegare le sue opere che sono di tenebre.</p>
<p class="C7 V18">^{18} **Chi parla da se stesso, cerca la propria gloria; ma chi cerca la gloria di colui che lo ha mandato è veritiero, e in lui non c’è ingiustizia.** / Se Gesù parlasse da se stesso, anche lui cercherebbe la sua gloria. Gesù non cerca la sua gloria. Se cercasse la sua gloria, saprebbe bene come ingannare, mentire, sedurre, attrarre. Non gli mancherebbe certo né intelligenza né scaltrezza. Invece Lui cerca solo la gloria del Padre suo e per questo viene perseguitato. Perché Gesù è veritiero? Perché fedele al mandato ricevuto. Questo mandato chiede la consegna della vita di Cristo alla volontà del Padre. Noi sappiamo che la consegna è fino alla morte di croce. Ora chi si consegna alla morte, agli insulti, agli sputi, al supplizio, al giudizio, alla condanna, all’infamia, attesta che è fedele. Se è fedele è anche veritiero. Di certo uno condannato a morte per crocifissione non cerca se stesso. Se cercasse se stesso farebbe di tutto per non essere crocifisso. Invece Gesù cerca solo la gloria del Padre suo. Non ha alcun personale interesse.</p>
<p class="C7 V19">^{19} **Non è stato forse Mosè a darvi la Legge? Eppure nessuno di voi osserva la Legge! Perché cercate di uccidermi?».** / Ora Gesù rivela perché i Giudei cercano di uccidere Gesù. Essi sono fuori dalla Legge del Signore: Questa è verità storica: la Legge del Sinai è stata da Dio a Mosè, scritta però sulla pietra. La legge è data per essere osservata. Ma i Giudei non la osservano. Gesù denunzia un distacco totale dalla volontà di Dio, non dalla volontà insegnata da Lui, ma dalla Legge scritta. L’obbedienza alla Legge scritta è essenza necessaria perché si possa credere nella Parola di Gesù, che è la Legge del Padre e i Profeti portati a compimento. Se nei Giudei c’è volontà di uccidere Cristo, essi sono contro la Legge.  La Legge del Padre è per la vita degli uomini, non per la morte. Perché cercate di uccidermi? Voi cercate di uccidermi secondo la vostra legge, che voi dite essere la Legge del Padre. La Legge di vita per voi è divenuta legge di morte. Come si può constatare, Gesù pone al centro della discussione o del dialogo non la sua Parola, bensì la Legge del Padre suo, Legge che i Giudei non osservano. Tutte le loro decisioni sono il frutto della disobbedienza alla Legge. Se non si crede alla Legge data da Dio per mezzo di Mosè, se ad essa non si obbedisce, si potrà mai credere nella Parola di Gesù? Mai. La Parola di Gesù non è Parola diversa da quella del Padre, ma la Parola portata a compimento.</p>
<p class="C7 V20">^{20} **Rispose la folla: «Sei indemoniato! Chi cerca di ucciderti?».** / Finora Gesù ha parlato con i Giudei, ora interviene la folla. È chiaro che queste sono parole sconnesse, parole insensate, illogiche, irrazionali, senza alcun fondamento nella realtà. Gesù ha detto due verità ai Giudei; prima verità: “Nessuno di voi osserva la Legge”; seconda verità sotto forma di domanda: “Perché cercate di uccidermi?”. La folla ignora la prima verità. Si sofferma sulla seconda che è una domanda. A partire dalla seconda domanda dice che Gesù è indemoniato. È evidente che non esiste alcuna relazione tra la domanda di Gesù e la risposta della folla. Anche se nessuno volesse la morte di Gesù, non per questo Lui è indemoniato. Sappiamo che il Demonio è il padre della menzogna. Ma neanche in questo caso Gesù potrebbe essere definito uomo di menzogna. Ha manifestato solo una sua certezza proveniente dal suo cuore. Così saremmo tutti indemoniati. Sull’altra verità – nessuno di voi osserva la Legge – cala il silenzio. È questa verità l’albero che produce l’altra verità. La volontà di uccidere Cristo Gesù è il frutto della non osservanza della Legge. Dalla Legge vissuta nasce solo amore. È evidente che la folla parla dall’ignoranza. Ignoranza della condizione spirituale dei Giudei. Ignoranza della volontà dei Giudei di uccidere Cristo Gesù. La volontà di uccidere Cristo Gesù è verità. La folla non conosce questa verità. Gesù la conosce perché Lui vive nello Spirito Santo, che è la verità divina e storica. Ancora i pensieri degli uomini non sono concepiti e Lui li conosce. Le loro decisioni non sono prese e Lui le conosce. Questa decisione è già presa.</p>
<p class="C7 V21">^{21} **Disse loro Gesù: «Un’opera sola ho compiuto, e tutti ne siete meravigliati.** / Ora Gesù passa a difendersi dall’accusa di violazione del sabato. È questa un’accusa grave. Potrebbe portare anche ad una condanna a morte. Lui sa che ai Giudei basta un nulla per emettere una sentenza di morte, proprio un nulla. In che senso sono meravigliati? In senso buono o in senso cattivo? Perché ha guarito il paralitico presso la piscina di Betzatà o perché ha violato il sabato? Di certo la folla è meravigliata per il miracolo compiuto. Se il miracolo è vero, reale, grande ai loro occhi, potrà mai essere un’opera contro Dio? Potrà essere un’opera di una persona che non onora Dio? Che non rispetta la sua Legge? Essendo il miracolo pura opera di Dio, necessariamente Gesù dovrà essere con Dio. Lo attesta l’opera che Dio ha compiuto per mezzo di Lui. Anche Nicodemo aveva confessato la stessa verità: “I segni attestano che Dio è con te, Gesù”. </p>
<p class="C7 V22">^{22} **Per questo Mosè vi ha dato la circoncisione – non che essa venga da Mosè, ma dai patriarchi – e voi circoncidete un uomo anche di sabato.** / Ora Gesù con divina sapienza espone un caso di due Leggi, l’una e l’altra provenienti da Dio. C’è la Legge della circoncisione che chiede che il bambino venga circonciso l’ottavo giorno. C’è la Legge del risposo in giorno di sabato. Ma c’è anche una terza Legge: quella della natura. La natura partorisce in giorno di sabato. Il parto è legge di vita e va fatto anche in giorno di sabato. Eppure per quanti assistono è un vero lavoro. La natura viola la Legge. Vi è stato mai uno scriba che ha detto alla natura che è proibito partorire in giorno di sabato? C’è la legge della circoncisione. Si nasce di Sabato. La circoncisione va fatta il sabato successivo, cioè l’ottavo giorno. Vi è stato mai uno scriba che ha detto che la Legge della circoncisione non va osservata in giorno di sabato? C’è la Legge di amare sempre, di fare sempre il bene. Perché, se si fa del bene in giorno di sabato, esso è giudicato peccato? Qual è la conclusione? Quale legge per voi viene prima? Quella della natura? Quella data da Dio ad Abramo? Quella data da Dio a Mosè sul monte Sinai? Quella data in seguito e che comanda di essere santi come Dio è santo? È evidente che la Legge del Sinai spesso viene trasgredita. </p>
<p class="C7 V23">^{23} **Ora, se un uomo riceve la circoncisione di sabato perché non sia trasgredita la legge di Mosè, voi vi sdegnate contro di me perché di sabato ho guarito interamente un uomo?** / Ecco la conclusione di Gesù. Ora, se un uomo riceve la circoncisione di sabato perché non sia trasgredita la Legge di Mosè, voi vi sdegnate contro di me perché di sabato ho guarito un uomo? La legge della santità di Dio ha valore? In fondo Gesù sta dicendo ai Giudei che Lui altro non ha fatto che osservare la Legge della santità di Dio, del Signore, che comanda ad ognuno di amare il prossimo suo come se stesso. Questa Legge non ha sabati da osservare. Questa Legge è prima e dopo la Legge del sabato. Questa Legge è il compendio di ogni altra Legge. Domani dirà San Paolo che chi ama ha adempiuto tutta la Legge, perché la Legge del Signore è solo amore. Non siate debitori di nulla a nessuno, se non dell’amore vicendevole; perché chi ama l’altro ha adempiuto la Legge. Infatti: Non commetterai adulterio, non ucciderai, non ruberai, non desidererai, e qualsiasi altro comandamento, si ricapitola in questa parola: Amerai il tuo prossimo come te stesso. La carità non fa alcun male al prossimo: pienezza della Legge infatti è la carità (Rm 13,8-10). </p>
<p class="C7 V24">^{24} **Non giudicate secondo le apparenze; giudicate con giusto giudizio!».** / È questo non un consiglio, ma un vero comando di Gesù. Quando si giudica secondo le apparenze? Quando si giudica con giusto giudizio? Si giudica secondo le apparenze quando si giudica dalla Legge falsamente letta, falsamente interpretata, falsamente compresa, falsamente vissuta. Dalla falsità sempre vi saranno giudizi secondo le apparenze. Apparentemente è così. In verità non è così. L’apparenza è superficialità. Il giusto giudizio invece è verità. Le apparenze nascono dal cuore. La giustizia nasce dalla Verità. Tra il cuore e la Verità vi è l’abisso divino da colmare. Può giudicare con giusto giudizio solo chi conosce la verità di Dio e di essa anche vive. Se i Giudei vivessero il comandamento della santità di Dio, di certo non condannerebbero Gesù, che ama il prossimo suo come se stesso. La questione è più seria di quanto non si pensi. La storia ogni giorno ci pone dinanzi a delle scelte secondo la Legge. Ma quale è Legge particolare che dobbiamo vivere in ogni particolare contesto storico o condizione di vita? Lo potrà sapere chi è nello Spirito Santo. Ma chi è nello Spirito Santo? Chi osserva sempre la Legge del Signore, ogni Legge. Gesù vive nella Legge, vive nello Spirito Santo, sa sempre quale Legge vivere per amare secondo verità. I Giudei non sanno giudicare secondo giusto giudizio. Non sono nella Legge né con il corpo, né con lo spirito, né con l’anima, né con la volontà, né con i desideri. Giudicheranno sempre le apparenze, dal loro cuore cattivo.</p>
<p class="C7 V25">^{25} (Discussioni popolari sull’origine del Cristo) **Intanto alcuni abitanti di Gerusalemme dicevano: «Non è costui quello che cercano di uccidere?** / Ora entrano in scena alcuni abitanti di Gerusalemme. Essi sono una vera risposta alla folla. Cosa aveva detto la folla a Gesù? “Sei indemoniato! Chi cerca di ucciderti?”. Gli abitanti di Gerusalemme sanno e parlano. Essi abitano nella città santa e conoscono i discorsi che fanno i Giudei su Gesù Signore. Conoscono la loro volontà e la rivelano. Questi abitanti ora attestano che Gesù non è un indemoniato. Lui sa quello che dice. Veramente i Giudei cercano di uccidere Gesù. Realmente lo vogliono togliere di mezzo. Nessuna calunnia da parte di Gesù, ma purissima verità.</p>
<p class="C7 V26">^{26} **Ecco, egli parla liberamente, eppure non gli dicono nulla. I capi hanno forse riconosciuto davvero che egli è il Cristo?** / A questa prima verità storica, ne aggiungono una seconda. Essi constatano una contraddizione tra le due verità storiche. La prima dice che i Giudei cercano di uccidere Cristo. La secondo sembra affermare il contrario. “Ecco, egli parla liberamente, eppure non gli dicono nulla”: se essi cercano di ucciderlo, perché non intervengono? Perché lo lasciano libero di operare? Dalla verità passano alla supposizione, al pensiero. Ma il pensiero è sempre verità? “I capi hanno forse riconosciuto davvero che egli è il Cristo?”: questa è supposizione, non verità. La supposizione diviene verità quando si possiede una verità storica. Questa verità manca loro. Non la possiedono. Attualmente essi si trovano dinanzi a due verità storiche. I Giudei cercano di uccidere Cristo. I Giudei lasciano Cristo Gesù libero di agire. Perché lo lasciano libero? I motivi possono essere centomila, non uno solo. Tuttavia dalla supposizione di questi abitanti si deve dedurre che il loro cuore tende verso il bene e non verso il male. Quando il cuore tende verso il male, anche le supposizioni tendono verso il male. Il loro cuore tende verso il bene.</p>
<p class="C7 V27">^{27} **Ma costui sappiamo di dov’è; il Cristo invece, quando verrà, nessuno saprà di dove sia». **/ Da una verità storica ora si passa ad una verità di Scrittura. Subito va confessato che la Scrittura non è conosciuta da questi abitanti, o per lo meno è interpretata male, anzi malissimo. La Scrittura dice tutto del Cristo di Dio. Nella Scrittura vi sono più di settanta profezie che tutto rivelano della vita del Messia del Signore. Il profeta Michea rivela che il Messia verrà da Betlemme. Non solo verrà da Betlemme. Dice anche che le sue origini sono dall’antichità. “Ma costui sappiamo di dov’è”: in verità non lo sanno. Gesù abita in Galilea, ma non è nato in Galilea. È nato a Betlemme. “Il Cristo invece, quando verrà, nessuno saprà di dove viene”: in verità di Cristo si sa ogni cosa. Per giudicare secondo giusti giudizi, dobbiamo non solo conoscere la verità storica, ma anche la Verità rivelata. Si deve stare attenti alla storia e alla Scrittura. In più si deve vivere sempre in ascolto dello Spirito Santo.</p>
<p class="C7 V28">^{28} **Gesù allora, mentre insegnava nel tempio, esclamò: «Certo, voi mi conoscete e sapete di dove sono. Eppure non sono venuto da me stesso, ma chi mi ha mandato è veritiero, e voi non lo conoscete.** / Ora interviene Gesù Signore. Questa conoscenza in parte è vera e in parte errata. È vera perché Lui viene dalla Galilea. È errata perché Lui non è nato in Galilea, ma in Betlemme. Poiché nato in Betlemme, può essere il Cristo di Dio. Perché sia il Cristo di Dio è necessario che si compiano in Lui tutte le Scritture, tutte le profezie, nessuna esclusa. Gesù però va oltre la storia. Dalla storia passa nell’eternità. Eppure non sono venuto da me stesso, ma chi mi ha mandato è veritiero, e voi non lo conoscete. Gesù è stato mandato dal Padre, da Dio. Essi non conoscono Dio. È questa ultima affermazione la chiave per leggere e comprendere la volontà dei Giudei di uccidere Cristo. Il falso Dio che essi adorano è fortemente in contrasto con il vero Dio adorato da Gesù e così dicasi della loro falsa legge. Il Dio dei Giudei e il Dio di Gesù non sono lo stesso Dio. La lotta è tra due Dèi. Qual è il vero Dio: quello dei Giudei o quello di Cristo Gesù? Il vero Dio è quello che avrà la vittoria finale. Qual è il vero Dio: quello di Mosè o del faraone? Il vero Dio è quello di Gesù. I Giudei hanno ucciso Gesù e il Dio del quale Lui si faceva difensore. Il Dio ucciso dai Giudei risuscita Gesù e lo costituisce Signore e Cristo. Il Dio dei Giudei è un falso Dio. È stato sconfitto dal Dio di Gesù. La risurrezione è la prova definitiva che Gesù è stato mandato dal Padre, da Dio, dal vero Dio. È anche la prova che il Dio di Gesù è il vero Dio. Sua è la vittoria, suo il regno, suo il dominio per i secoli dei secoli. Vero Dio!</p>
<p class="C7 V29">^{29} **Io lo conosco, perché vengo da lui ed egli mi ha mandato».** / I Giudei non conoscono il vero Dio. Non conoscono il vero Mosè. Non conoscono la vera Scrittura. Non conoscono la vera Legge. Gesù invece conosce il vero Dio, il vero Mosè, la vera Scrittura, la vera Legge. Ecco la sua verità: “Io lo conosco, perché vengo da lui ed egli mi ha mandato”. Viene da Lui non solo per vocazione. Viene da Lui perché viene dal suo seno eterno. Tutta la storia della salvezza è dalla volontà del Padre. È il Padre che ha mandato il suo Figlio Unigenito. È il Padre che ha tanto amato il mondo da dare il suo Figlio Unigenito. È il Padre che dall’eternità ha pensato la redenzione dell’uomo. È il Padre che ha predisposto la storia per Lui. Gesù è dalla volontà del Padre ed è anche dal suo seno eterno. Questa è la sua verità immutabile nei secoli ed è questa verità che lo fa differente da ogni altro uomo e da ogni altro inviato dal Padre. Lui di Dio è il Figlio Eterno. </p>
<p class="C7 V30">^{30} **Cercavano allora di arrestarlo, ma nessuno riuscì a mettere le mani su di lui, perché non era ancora giunta la sua ora.** / I Giudei ascoltano e sanno che, se lasciano che Lui parli, la sua popolarità aumenterà. Sarà poi difficile controllare la situazione. Decidono subito di arrestarlo. Lasciarlo ancora libero avrebbe provocato loro gravissimi danni. Nessuno ha potere su Cristo Gesù. Quando verrà la sua ora sarà Lui a consegnarsi. Si metterà lui nelle loro mani. Fino a quel momento lui dovrà rimanere libero per manifestare il Padre, la vera Scrittura, la vera Legge, il vero Mosè, la vera religione, la vera adorazione. Quando la sua missione sarà compiuta, allora lui ritornerà presso il Padre. L’impossibilità di arrestare Gesù già dovrebbe convincere i Giudei che non è nelle facoltà del loro Dio riuscire in questa impresa. Essi non hanno alcun potere su Gesù, perché ancora il Padre non ha dato alcun potere. </p>
<p class="C7 V31">^{31} (Gesù annuncia la sua prossima partenza) **Molti della folla invece credettero in lui, e dicevano: «Il Cristo, quando verrà, compirà forse segni più grandi di quelli che ha fatto costui?».** / Sentendo parlare Gesù, molti si lasciano conquistare il cuore dalle sue parole e si aprono alla fede. La fede in Gesù, Messia del Signore, non nasce solo dalla Parola e neanche solo dai segni. Nasce invece dai segni e dalle Parole. Nasce da ciò che si vede e ciò che si ascolta. Il segno manifesta che Dio è con Gesù. La Parola illumina il segno e lo conduce nella sua verità. Questa regola vale anche per ogni discepolo di Gesù. Anche lui, se vuole che qualcuno creda in lui come vero discepolo di Gesù, deve convincere attraverso i segni e le parole. Ecco il ragionamento della folla: Gesù è oltre Mosè, oltre Elia, oltre Eliseo. La grandezza antica di misura per attestare che una persona è da Dio è stata largamente superata. Potrà mai essere superata la misura di Gesù?</p>
<p class="C7 V32">^{32} **I farisei udirono che la gente andava dicendo sottovoce queste cose di lui. Perciò i capi dei sacerdoti e i farisei mandarono delle guardie per arrestarlo.** / I farisei ascoltano. Temono di perdere il popolo. Temono che passi con Gesù. Gesù va fermato fin da subito. Se lo si lascia operare, alla fine tutto il mondo gli andrà dietro. È la fine del loro impero, del loro Dio, della loro religione, del loro potere. Si deve intervenire con urgenza. Gesù va subito fermato. È questa la motivazione che darà domani Caifa, dopo la risurrezione di Lazzaro. Gesù va ucciso e ucciso subito. Se lo si lascia operare tutto il mondo gli andrà dietro. Per noi è finita. O Lui o noi. O noi o Lui. Non c’è altra scelta. Nella religione i contrasti spessissimo sono di potere, di governo, di autorità, di comando. Gesù ha tagliato questo albero alla radice. La sua religione è la religione del solo servizio. Servizio alla verità. Servizio all’amore.</p>
<p class="C7 V33">^{33} **Gesù disse: «Ancora per poco tempo sono con voi; poi vado da colui che mi ha mandato.** / Per un istante l’Evangelista lascia da parte la notizia sull’invio delle guardie per arrestare Gesù. Segue l’insegnamento di Cristo Signore. Riprendiamo il discorso di Gesù: Io lo conosco, perché vengo da lui ed egli mi ha mandato. Gesù Conosce il Padre. Il Padre lo ha mandato. Lui viene da Dio. Il poco tempo è dettato da quanto manca per la Pasqua. Con la sua morte Gesù non lascia la terra, non lascia la carne, non lascia la sua missione, non lascia i suoi discepoli. Torna al Padre rivestito del suo corpo risorto e glorioso. Rimane con noi per sempre con modalità invisibile. Se Lui non passa da questo mondo al Padre, la redenzione non si compie, lo Spirito Santo non è dato e l’uomo rimane nel suo peccato. Il passaggio attraverso la morte è necessario. Ogni parola della Scrittura si dovrà compiere.</p>
<p class="C7 V34">^{34} **Voi mi cercherete e non mi troverete; e dove sono io, voi non potete venire».** / Dopo che Gesù sarà andato al Padre, essi lo cercheranno, ma non lo troveranno. Non solo. “E dove sono io, voi non potete venire”. Perché non si può andare dove va Gesù? Si può andare dove Lui va, cioè dal Padre suo, percorrendo due vie: la via della conversione al suo Vangelo, sottoponendosi al rito del Battesimo per nascere da acqua e da Spirito Santo. Passando attraverso la morte fisica. La morte fisica prima o poi verrà. È legge della natura ereditata da Adamo. Bisogna però subire l’altra morte: quella al peccato, attraverso la fede nel Vangelo, fede in Cristo, rinascita per divenire nuove creature. Mai dobbiamo dimenticare le parole già annunziate da Cristo Gesù. Anche le parole proferite sul suo vero corpo e sulla sua vera carne vanno ricordate. Anche a queste parole ci si deve convertire. Sono purissimo Vangelo.  </p>
<p class="C7 V35">^{35} **Dissero dunque tra loro i Giudei: «Dove sta per andare costui, che noi non potremo trovarlo? Andrà forse da quelli che sono dispersi fra i Greci e insegnerà ai Greci?** / I Giudei ascoltano. Non comprendono. Non possono. Il linguaggio di Gesù è spirituale, carico di mistero. Si comprende solo nello Spirito Santo. Essi invece sono nella carne. La carne comprende secondo la carne. Lo spirito invece comprende secondo lo Spirito. Vale per tutti. Chi vive nella carne non può comprendere le cose dello Spirito. Anche se Gesù avesse spiegato il suo mistero, neanche in questo caso lo avrebbero compreso. Chi è nello Spirito comprende secondo lo Spirito. La carne dona carne. Anche oggi. Sono passati duemila anni di comprensione spirituale, a cosa è servita? Il cristiano è tornato nella carne e anche la Scrittura legge dalla carne. È una lettura di terra. Manca lo Spirito del Signore. La carne legge carne.</p>
<p class="C7 V36">^{36} **Che discorso è quello che ha fatto: “Voi mi cercherete e non mi troverete”, e: “Dove sono io, voi non potete venire”?».** / Il linguaggio di Gesù non li lascia però indifferenti. Vorrebbero comprendere e non hanno risposta. Chiediamoci: perché Gesù parla, pur sapendo che in questo istante il suo linguaggio non può essere compreso a motivo degli ascoltatori che vivono secondo la carne? Lui sa che domani verrà lo Spirito Santo e ricorderà tutto. Non solo ricorderà ai discepoli ogni sua Parola, darà loro l’intelligenza per comprenderle, viverle, insegnarle secondo purissima verità. Infatti la missione dello Spirito è di ricordare e condurre a tutta la verità. Domani comprenderanno.</p>
<p class="C7 V37">^{37} (La promessa dell’acqua viva) **Nell’ultimo giorno, il grande giorno della festa, Gesù, ritto in piedi, gridò: «Se qualcuno ha sete, venga a me, e beva** / Ora Gesù fa un dono non solo a quanti lo stanno ascoltando, ma ad ogni uomo di ogni tempo e ogni luogo. Come si va a Gesù? Attraverso la fede in Lui, la fede nella sua Parola, l’obbedienza a Lui, l’obbedienza ad ogni sua Parola. Quale acqua Lui darà? Lo Spirito Santo. Chi va a Lui, credendo e obbedendo, si disseterà con lo Spirito Santo. È la stessa promessa fatta alla donna di Samaria. Si compie la profezia di Ezechiele. Dove giunge l’acqua che dona Cristo ritorna la vita, ogni abbondanza. Anche il mare morto riprende vita. La fede in Lui dona vera vita. </p>
<p class="C7 V38">^{38} **chi crede in me. Come dice la Scrittura: Dal suo grembo sgorgheranno fiumi di acqua viva».** / Ecco cosa avviene in chi crede in Cristo Gesù. Chi deve bere, chi può bere? Chi crede in Cristo Signore. Come si crede in Cristo Signore? Credendo nella sua verità di vero Dio e di vero uomo e in ogni altra verità che è della sua Persona e della sua missione. La fede nella sua persona e missione è necessaria perché si possa bere. Cosa produce bere alla sua sorgente? Come dice la Scrittura: “Dal suo grembo sgorgheranno fiumi di acqua viva”. Chi crede in Cristo diviene corpo di Cristo, diviene tempio dello Spirito Santo. Anche da questo tempio sgorga il fiume. Si riceve lo Spirito Santo, si vive nello Spirito Santo, si dona lo Spirito Santo come Spirito di conversione e di adesione alla Parola. Lo Spirito Santo si può ricevere solo andando a Cristo e bevendo alla sua Parola, alla sua verità.</p>
<p class="C7 V39">^{39} **Questo egli disse dello Spirito che avrebbero ricevuto i credenti in lui: infatti non vi era ancora lo Spirito, perché Gesù non era ancora stato glorificato.** / È data luce sulle parole di Gesù. Quando avviene la glorificazione di Gesù? Quando Gesù versa lo Spirito Santo. Lo versa come nuovo tempio di Dio nel momento stesso della sua morte. Lo dona ai discepoli, alitando su di essi, il giorno della sua gloriosa risurrezione. Prima non veniva dato lo Spirito? Lo Spirito del Signore è stato sempre donato, ma come Spirito per compiere la missione affidata da Dio ad un uomo. Non era però Spirito trasmissibile da uomo a uomo. Era sempre il Signore che dava lo Spirito. Solo con Elia avvenne qualcosa di particolare. Eliseo chiese a Elia prima di salire al cielo che gli lasciasse due terzi del suo Spirito. Ma è sempre il Signore che dona. Elia pose le condizioni, ma non diede lo Spirito richiesto. Non era però lo Spirito della rigenerazione e della santificazione, della liberazione dal peccato di Adamo e dalla sua eredità. Tutto cambia con Cristo Gesù. Il Nuovo Testamento è infinitamente differente dall’Antico. Tutto avviene dal corpo di Cristo per formare il corpo di Cristo. Se non si forma il corpo di Cristo non agisce in noi lo Spirito di Cristo. Chi vuole sapere se è nello Spirito è sufficiente che osservi se lui forma o meno il corpo di Cristo.</p>
<p class="C7 V40">^{40} (Nuove discussioni sull’origine del Cristo) **All’udire queste parole, alcuni fra la gente dicevano: «Costui è davvero il profeta!».** / Le parole di Gesù suscitano sempre una discussione tra chi si apre alla fede in Lui e chi invece si chiude ad essa. Gesù è il profeta promesso da Mosè. Noi sappiamo che Gesù è vero Re, Sacerdote e Profeta. In Lui si uniscono e si compiono tutte le profezie. La gente di Gerusalemme ancora è assai distante da questa verità e distingue Profeta e Cristo. Gesù o è il Profeta o è il Cristo. </p>
<p class="C7 V41">^{41} **Altri dicevano: «Costui è il Cristo!». Altri invece dicevano: «Il Cristo viene forse dalla Galilea?** / Se alcuni confessano o credono che Gesù è il Profeta, altri invece dicono: “Costui e il Cristo!”. Nonostante vi sia differenza nella conoscenza di Cristo, vi è grande unità in una verità essenziale: Gesù viene da Dio. È mandato da Lui. Sia il Profeta che il Cristo sono due promesse del Padre. Non può essere il Profeta chi non viene da Dio e non può essere il Cristo chi non viene da Dio. In questa verità c’è unità. Gesù viene da Dio. Questa è la loro certezza. Altri però mettono in discussione che Gesù è il Cristo. La loro argomentazione è lineare: “Il Cristo viene forse dalla Galilea?”. Evidentemente costoro ignorano una verità storica essenziale di Gesù. Lui non è nato in Galilea.</p>
<p class="C7 V42">^{42} **Non dice la Scrittura: Dalla stirpe di Davide e da Betlemme, il villaggio di Davide, verrà il Cristo?».** / Riflettiamo. La Scrittura dice dove nascerà il Cristo. A Betlemme. Non dice dove esso vivrà. Dice però che la luce sarebbe venuta dalla terra di Zàbulon e di Nèftali, secondo il profeta Isaia. Inoltre la discendenza dalla stirpe di Davide non è visibile. È nascosta. Giuseppe è dalla discendenza di Davide. La storia è fatta di verità visibili e verità invisibili. Le sole verità visibili non sono la verità. Sono la verità della storia le verità visibili e invisibili. Gesù non ha mai chiesto che si credesse in Lui come Messia, ma come Persona inviata dal Dio. Lui stesso sempre si è detto il Figlio dell’uomo. Solo ai discepoli ha svelato la sua verità e alla donna di Samaria. Credendo in Lui come Persona mandata da Dio, passo dopo passo e verità dopo verità si potrà giungere alla verità piena.</p>
<p class="C7 V43">^{43} **E tra la gente nacque un dissenso riguardo a lui.** / Il dissenso nasce dalla non conoscenza delle verità nascoste che sono due: la nascita di Gesù in Betlemme e la non conoscenza che Giuseppe è vero figlio di Davide, suo vero discendente. Come si fa a portare il dissenso nella verità? Attraverso una via semplice. Trovando tutti una verità che ci accomuna. La verità che accomuna oggi è l’origine da Dio di Gesù. Si abbraccia questa verità, si lasciano le altre. Non deve interessare se Gesù è il Profeta o è il Cristo. Queste due verità vanno escluse. Si prende però la verità che è sia del Profeta che del Cristo. L’uno e l’altro vengono da Dio. Su questa verità si può iniziare a costruire la vera fede.</p>
<p class="C7 V44">^{44} **Alcuni di loro volevano arrestarlo, ma nessuno mise le mani su di lui.** / Dopo aver rivelato quanto succede attorno alla Persona di Gesù e al suo insegnamento, viene ripreso il discorso sulle guardie mandate per arrestare Gesù. Ancora una volta viene attestato che Gesù non è in potere degli uomini. Lui è sempre e solo sotto la custodia e protezione del Padre, nello Spirito Santo. Il Padre sa che la sua ora non è ancora giunta e nessuno lo potrà catturare. Le vie scelte dal Padre per custodire Gesù sono semplicissime. Oggi crea nelle guardie ammirazione per Gesù, facendolo vedere ai loro occhi Persona straordinaria, speciale, unica, innocente, santa, giusta, vera, senza colpa. Al Signore non manca certo la sapienza né la potenza per fare questo. Attorno a Gesù non avvengono tumulti e neanche risse tra chi crede in Lui e chi non crede. Non ha bisogno di alcuna difesa. Le guardie sono inoffensive. Si ripete, anche se con modalità differenti, quanto è già è avvenuto a Nazaret, quando si voleva gettare Gesù dal precipizio. Anche in quel caso la gente rimase immobile. Gesù passò in mezzo e se ne andò per la sua strada.</p>
<p class="C7 V45">^{45} **Le guardie tornarono quindi dai capi dei sacerdoti e dai farisei e questi dissero loro: «Perché non lo avete condotto qui?».** / Le guardie tornano dai capi dei sacerdoti e dai farisei senza Gesù. Non hanno eseguito alcun ordine. Perché avete disobbedito ad un ordine chiaro e inequivocabile? Essi chiedono ragioni e queste possono essere molte. Possono esserci impedimenti esterni o interni, ma anche di convenienza e di opportunità. L’obbedienza non è cieca. Essa è sempre un atto umano e di conseguenza va fatta con sapienza, intelligenza, scienza, discernimento, grande accortezza. Gesù non obbediva al Padre sempre mosso dalla sapienza e intelligenza dello Spirito Santo? Il Padre non colma Gesù di Spirito Santo, secondo la profezia di Isaia, perché la sua obbedienza sia perfetta in ogni parola, decisione, discernimento, modalità storica di azione? Il cristiano non è colmato per la stessa ragione?</p>
<p class="C7 V46">^{46} **Risposero le guardie: «Mai un uomo ha parlato così!».** / Le motivazioni non sono di ordine esteriore, ma interiore: “Risposero le guardie: ‘Mai un uomo ha parlato così!’”. Essi sono stati colpiti dall’insegnamento di Gesù. Non una sola guardia, ma tutte. Senza che nessuno parlasse con l’altro. Nessuna influenza dell’uno verso l’altro, nessuna parola rivolta dall’uno all’altro, nessuna considerazione, nessun giudizio, nessun pensiero. È questo il grande miracolo operato dal Padre. Tutte le guardie hanno avuto lo stesso stupore. Non c’è nessuna spinta e neanche nessun comando a ritirarsi. Insieme, in una sola volta, decidono di ritornare da chi le aveva mandate. Questo prodigio avrebbe dovuto far riflettere sia i capi che i farisei. Invece nulla. </p>
<p class="C7 V47">^{47} **Ma i farisei replicarono loro: «Vi siete lasciati ingannare anche voi?** / I farisei gridano all’inganno. Le guardie sono state colpite dalle parole di Gesù, non ingannate. Gesù non ha parlato direttamente a nessuna della guardie. Se leggiamo il versetto che segue, si comprende bene la natura dell’inganno. Cosa è inganno per i farisei? Credere che Gesù è da Dio. Credere che è un inviato da parte del Signore. Questo è per loro l’inganno. Inganno invece è lasciarsi governare dalla falsità anziché dalla verità, dal vizio invece che dalle virtù, dalla sentimento piuttosto che dalla razionalità, dalla stoltezza anziché dalla sapienza. Le guardie sono governate dal buon senso. </p>
<p class="C7 V48">^{48} **Ha forse creduto in lui qualcuno dei capi o dei farisei?** / Ora si va però ben oltre. I farisei pongono se stessi e i capi come unico principio di fede: se noi non crediamo, neanche voi dovete credere. Noi non ci siamo lasciati ingannare. La nostra non fede in Lui è sufficiente, basta per non cadere in inganno. Siamo noi che decidiamo ciò che è vero e ciò che è falso, ciò che viene e ciò che non viene da Dio. Qui siamo al sommo della superbia e della stoltezza. Purtroppo la storia conosce anche questa triste realtà. In nome della falsa religione si combatte quella vera. In nome della menzogna dell’uomo si oscura il sole della verità eterna. È successo, succede, succederà sempre. Fin quando ci sarà il peccato sulla terra, ci sarà sempre la falsità che combatte contro la verità, l’ingiustizia contro la giustizia, le tenebre contro la luce, il male contro il bene. Il peccato vuole imporre la sua tenebra in ogni cuore.</p>
<p class="C7 V49">^{49} **Ma questa gente, che non conosce la Legge, è maledetta!».** / Farisei e capi dei sacerdoti si dichiarano maledetti essi stessi. Se chi non conosce la Legge è maledetto, sono loro i primi che non conoscono la Legge. Non solo. Sono essi che la combattono, al fine di volerla distruggere. Mai il Signore ha pronunciato una simile maledizione. La maledizione antica era solo per i trasgressori della Legge e loro sono i primi trasgressori. Sempre il peccatore, maledicendo gli altri, si attira la maledizione su di sé. Nel Nuovo Testamento questo non può succedere, perché ogni discepolo di Gesù è invitato a benedire sempre, a non maledire mai. Il cristiano sa solo benedire.</p>
<p class="C7 V50">^{50} **Allora Nicodèmo, che era andato precedentemente da Gesù, ed era uno di loro, disse:** / Ora entra nel dialogo tra i capi dei sacerdoti, i farisei e le guardie Nicodèmo. Vorrebbe fare chiarezza. Vorrebbe riportare tutto nell’ambito della Legge, non solo in maniera estrinseca, formale, ma anche in maniera intrinseca, sostanziale. Nicodèmo vorrebbe liberare il caso-Gesù dalla volontà degli uomini e ricondurlo nella Legge di Dio. Alla Legge tutti si devono sottomettere. Nessuno è sopra la Legge. Tutti devono considerarsi servitori di essa. Chi si pone sopra la Legge del Signore è idolatra. Rinnega il Signore e ne prende il posto. La Legge dona certezza di giustizia.</p>
<p class="C7 V51">^{51} **«La nostra Legge giudica forse un uomo prima di averlo ascoltato e di sapere ciò che fa?».** / Procediamo secondo giustizia. Ascoltiamolo e sapremo ciò che fa, potremo decidere secondo verità. Quando non si procede secondo verità, mai si potrà procedere secondo giustizia. La giustizia è la verità naturale e soprannaturale applicata alla persona. L’ingiustizia è applicarle invece falsità naturale e soprannaturale. Se non si conosce la verità storica e soprannaturale di una persona, se la si dovesse giudicare, la si giudicherebbe sempre falsamente. Nicodèmo è uomo saggio e invita alla saggezza. Nell’ingiustizia mai si rende giustizia. </p>
<p class="C7 V52">^{52} **Gli risposero: «Sei forse anche tu della Galilea? Studia, e vedrai che dalla Galilea non sorge profeta!».** / Questa loro risposta è somma falsità. Il profeta è “creazione” di Dio sempre. Il Signore scende nella nostra storia, chiama un uomo, o anche una donna, e lo costituisce profeta in mezzo al suo popolo. Non ci sono luoghi in cui i profeti nascono e luoghi in cui non nascono. Balaam era un pagano. Solo del Cristo si dice che nascerà a Betlemme e dalla discendenza di Davide. Dalla Galilea può nascere ogni profeta. Non c’è Legge nella Scrittura che dica il contrario. Ma capi dei sacerdoti e farisei sono solo bestemmiatori arroganti.</p>
<p class="C7 V53">^{53} **E ciascuno tornò a casa sua.** / Con questa manifestazione di grande ignoranza da parte di coloro che si reputano luce del popolo, termina questo Capitolo VII. Ora ognuno torna a casa sua. Anche Cristo Signore può tornare a “casa sua”, nella sua missione. Gesù lo sapeva. Ora la sua scienza si è ulteriormente aggiornata. Capi dei sacerdoti, farisei, scribi non gli daranno tregua. Sempre lo cercheranno per ucciderlo e smetteranno solo quando sarà inchiodato sulla croce. Ma Gesù oggi, domani e il terzo giorno dovrà predicare il Regno di Dio e manifestare la verità del Padre. Quando il terzo giorno verrà, sarà Lui stesso a consegnarsi. Sarà in quel momento l’ora delle tenebre e dell’iniquità.</p>
<p class="C8 V1">^{1} **Gesù si avviò verso il monte degli Ulivi.** / Era un luogo solitario, nel quale Gesù poteva pregare e immergersi nella contemplazione della divina volontà, sempre confortato dallo Spirito Santo. Sappiamo che Gesù si ritirava spesso in questo luogo. Non era molto distante da Gerusalemme e gli permetteva di trovare rifugio, nell’attesta di ritornare in città per compiere ogni volontà del Padre suo, mosso dallo Spirito Santo.</p>
<p class="C8 V2">^{2} **Ma al mattino si recò di nuovo nel tempio e tutto il popolo andava da lui. Ed egli sedette e si mise a insegnare loro.** / Con il giorno sempre Gesù si dedicava all’insegnamento. Il tempio era un luogo sicuro. Vi era molta gente e scribi e farisei ponevano grande attenzione. Agli occhi della gente sempre loro volevano passare per santi, dotti, amanti della verità e della giustizia, difensori della più pura dottrina dei padri. Potevano operare contro Gesù, ma non tutto. Gesù era sotto gli occhi della gente. Cosa insegnava Gesù al suo popolo? A conoscere il Padre suo secondo verità, carità, amore, misericordia, giustizia. A crescere nella vera scienza, sapienza, dottrina su di Lui. </p>
<p class="C8 V3">^{3} **Allora gli scribi e i farisei gli condussero una donna sorpresa in adulterio, la posero in mezzo e** / I farisei e gli scribi le studiano tutte al fine di poter trovare una valida accusa per condannare Gesù a morte e toglierlo di mezzo. Il loro odio contro Gesù è così forte da far perdere loro anche il sonno. Il loro pensiero è uno solo: Gesù. Non è però un pensiero di pace, ma di uccisione, di morte. Prima o poi qualcosa la devono pur trovare perché Gesù venga ucciso. Si tratta di una donna adultera. Ad essi non interessa nulla dell’adulterio della donna. Interessa far pronunciare Gesù. Cosa manifesterà Gesù? La sua misericordia o la giustizia secondo la Legge? La condannerà o l’assolverà?</p>
<p class="C8 V4">^{4} **gli dissero: «Maestro, questa donna è stata sorpresa in flagrante adulterio.** / Viene presentato il caso morale: significa che non è una immaginazione, una supposizione. È un fatto storico certo. Questa donna ha trasgredito il VI Comandamento. Si tratta di una colpa grave. Per ogni colpa deve esserci una pena. Loro non vogliono applicare la loro legge. Vogliono che sia Cristo ad applicarla. Essi sanno che Gesù è per la misericordia e il perdono. Per essi è contro Mosè. Se Gesù si mostrerà incline al perdono, per essi sarà vittoria schiacciante. Lo si potrà accusare di essere dichiarato contro la Legge di Mosè. Se invece dice che potrà essere condannata, il popolo perderà la fede in Lui. Lo vedrà fariseo come tutti gli altri farisei e scriba come tutti gli altri scribi. La speranza suscitata da Gesù nei cuori si spegnerà. Il popolo lo abbandonerà ed essi lo potranno facilmente uccidere. Sarà senza il popolo.</p>
<p class="C8 V5">^{5} **Ora Mosè, nella Legge, ci ha comandato di lapidare donne come questa. Tu che ne dici?».** / Dobbiamo conoscere una essenziale verità. Alla Legge delle origini, dei tempi, antichi, che puniva alcuni peccati gravi con la morte, a poco a poco il Signore ha rivelato la sua volontà di perdono. Davide non fu perdonato dal Signore? Israele, sposa infedele del Signore, non veniva sempre invitata alla conversione? I profeti non hanno sempre insegnato la conversione per il perdono dei peccati commessi? Il Dio di Abramo è il Dio del perdono. Farisei e scribi ignorano che da Mosè a Cristo vi sono circa mille e duecento anni di altissima rivelazione da parte del Signore. Se farisei e scribi avessero compreso il pensiero del loro Dio, manifestato attraverso i profeti, mai avrebbero presentato questa donna a Gesù. Dio non vuole la morte del peccatore. Vuole che si converta e viva. Gesù però non si può appellare alla Legge dei profeti. Per scribi e farisei essa non aveva alcun valore. Non può però agire contro di essa. Rinnegherebbe il Padre suo e il suo desiderio della conversione in vista del perdono. Ecco in che situazione viene a trovarsi: non può ripudiare Mosè apertamente in nome dei profeti, perché sarebbe condannato a morte per lapidazione. Mosè era legge indiscutibile. Non può però neanche dare vigore a quella Legge. Gesù non può agire né contro Dio in favore di Mosè, né contro Mosè in favore di Dio. Qui solo lo Spirito Santo può dargli la soluzione. L’intelligenza divina supera infinitamente l’intelligenza dell’uomo, anche se perfettissimo. Né può spiegare il perché della sua decisione a favore del Padre suo. Scribi e farisei sono ciechi e guide di ciechi. Sono anche sordi, incapaci di ascoltare un ragionamento di sapienza e di intelligenza divina. Non c’è via d’uscita.</p>
<p class="C8 V6">^{6} **Dicevano questo per metterlo alla prova e per avere motivo di accusarlo. Ma Gesù si chinò e si mise a scrivere col dito per terra.** / A loro non interessa nulla della vita o della morte della donna. La donna è solo un’esca perché Gesù venga preso all’amo. Qual era la loro speranza? Che Gesù dicesse che non andava giustiziata. Che comandasse loro di lasciarla libera. Così lo avrebbero accusato di bestemmia contro la Legge di Mosè. In questo caso le pietre erano già nelle mani per la sua lapidazione. Gesù invece si china e si mette a scrivere col dito per terra. Gesù non vuole distaccarsi da un tale pronunciamento. Lo Spirito Santo lo sta muovendo ad agire così perché dovranno essere scribi e farisei ad insistere. Il popolo deve vedere fin dove giunge la loro cattiveria e malizia. Il dito che scrive per terra non ha significati speciali, se non un unico fine: ritardare in modo che essi insistano e si rivelino nei loro desideri di morte.</p>
<p class="C8 V7">^{7} **Tuttavia, poiché insistevano nell’interrogarlo, si alzò e disse loro: «Chi di voi è senza peccato, getti per primo la pietra contro di lei».** / Gesù solo apparentemente non vuole entrare in alcun modo in questa decisione. Volete voi ucciderla? Potete. Dovete osservare una condizione: chi è senza peccato getti per primo la pietra contro di lei. Voi siete qui per condannare una donna che ha peccato. Ma voi siete senza peccato? Siete santi dinanzi a Dio? Per bocca di Salomone, la Scrittura lo aveva già rivelato. Non c’è nessun uomo che non pecchi dinanzi al Signore. Il peccato è parte della natura dell’uomo. Solo lo Spirito Santo può liberare un uomo dal suo corpo di peccato.</p>
<p class="C8 V8">^{8} **E, chinatosi di nuovo, scriveva per terra.** / Anche da questa sua risposta, Gesù apparentemente sembra prendere le distanze. Di nuovo si china e scrive per terra. Non intende in alcun modo influenzare la loro decisione, anche se già l’ha influenzata, orientata. Perché Gesù si serve di questa metodologia di apparente distacco? Perché conosce astuzia e malizia di farisei e scribi. Avrebbero potuto accusarlo, anziché in modo diretto, in modo indiretto. Sarebbe stata la stessa cosa. Invece, con questa illuminata metodologia, nessuno può affermare qualcosa contro di Lui. Lui non si voleva manifestare. Essi hanno insistito. Lui ha emesso il suo giudizio, ma essi non l’hanno portato a compimento. </p>
<p class="C8 V9">^{9} **Quelli, udito ciò, se ne andarono uno per uno, cominciando dai più anziani. Lo lasciarono solo, e la donna era là in mezzo.** / Ognuno conosce la sua coscienza. Ma questo non è sufficiente per abbandonare il progetto di morte studiato per colpire Gesù. Essi conoscono Gesù. Sanno che Lui vede ciò che c’è nel cuore di ogni uomo e temono che i loro peccati vengano messi in luce. Per questo se ne vanno, iniziando dai più anziani. Sono quelli che hanno più peccati. Lo lasciano solo, e la donna era là in mezzo. Della donna non si interessano più. Ma neanche prima si interessavano di essa. Lei era solo un’esca. Chi si doveva afferrare, prendere, catturare era Gesù. Lo Spirito sa come custodire. Non c’è saggezza né sapienza dinanzi al Signore. I pensieri degli uomini non sono stati ancora concepiti e Lui li conosce tutti. Nessuno potrà mai dire: in sapienza, intelligenza, scaltrezza, accortezza, furbizia ho vinto il Signore.</p>
<p class="C8 V10">^{10} **Allora Gesù si alzò e le disse: «Donna, dove sono? Nessuno ti ha condannata?». **/ La donna è lì. Sola. È giusto che noi ci chiediamo: che significato hanno in sé questa due domande di Gesù? Lui sa che la donna non è stata condannata. Sa anche che tutti i suoi accusatori se ne sono andati. Vi è una sola risposta. Gesù vuole che la donna sappia che lei non è innocente, perché non è stata condannata. Ma neanche si è colpevoli perché l’uomo condanna. La donna è colpevole e nessuno l’ha condannata. Lui è innocente e tutti lo condannano. I giudizi degli uomini sono fallaci. Un uomo che non ama la verità di Dio potrà amare la verità degli uomini? Mai la potrà amare. Un uomo che odia Dio potrà mai amare gli uomini? Mai li potrà amare secondo verità. La verità viene da Dio e anche la sua giustizia. Farisei e scribi non condannano la donna, benché colpevole. Non la condannano per paura. Farisei e scribi condannano Gesù. Lo condannano per paura, non per verità. La stessa paura assolve la donna. La stessa paura condanna Gesù. Qual è questa paura? È la paura di perdere il loro potere, il loro governo, la loro forza.</p>
<p class="C8 V11">^{11} **Ed ella rispose: «Nessuno, Signore». E Gesù disse: «Neanch’io ti condanno; va’ e d’ora in poi non peccare più».** / La donna risponde: “Nessuno, Signore”. Nessuno l’ha condannata, ma non per questo lei è innocente. Ora è Gesù che risponde: “Neanch’io ti condanno”: potrei condannarti, ma io non sono venuto per condannare, ma per salvare. La mia missione è per la salvezza. Poi il Padre mi darà la missione di giudicare i vivi e i morti. Se però tu, donna, vuoi vivere, va’ e d’ora in poi non peccare più. Gesù dice alla donna quale è la Legge del Padre suo. Lui non vuole la morte del peccatore. Neanche però vuole che il peccatore perseveri nel suo peccato. Vuole invece che il peccatore si converta e viva. La conversione è l’abbandono di ogni via di male per percorrere la via del bene. Su questo episodio del Vangelo si dicono tante cose. Ognuno si serve di questa pericope solo per difendere suoi particolari interessi di natura ideologica e non per affermare puramente e semplicemente principi di verità oggettiva. I principi di verità oggettiva sono tre: la malizia e la malvagità di scribi e farisei che si servono di una peccatrice per fare del male a Gesù. Mai ci si deve servire del male per fare male ai fratelli. Il credente in Dio è operatore di bene. Il secondo principio è la divina e somma sapienza e intelligenza di Gesù, non solo nel non lasciarsi coinvolgere nella questione così da non poter essere neanche accusato in modo indiretto, ma soprattutto per la soluzione indicata. Il terzo principio è l’applicazione piena della Legge del Padre, che è essenza della sua missione. Lui è per perdonare il peccato nel pentimento e nella conversione. Non è né per giustificare il peccato né per non perdonarlo. Conversione, pentimento, perdono, non peccare più devono essere una cosa sola. Leggere altro in questa pericope è attestazione che non si è nello Spirito del Signore. La verità deve stare sempre sopra l’ideologia, mai sua serva.</p>
<p class="C8 V12">^{12} **Di nuovo Gesù parlò loro e disse: «Io sono la luce del mondo; chi segue me, non camminerà nelle tenebre, ma avrà la luce della vita».** / Scribi e farisei scompaiono. Rimane Gesù con la folla. Prima verità assoluta: Io sono la luce del mondo. Gesù non è una luce per il mondo. È invece la luce. Non ci sono altre luci. Seconda verità assoluta: chi segue Gesù non camminerà nelle tenebre. Seguendo Cristo che è luce mai si potrà camminare nelle tenebre. Nelle tenebre si cammina se Cristo Gesù non è seguito. Terza verità assoluta: Ma avrà la luce della vita. Chi segue Gesù diventerà luce in Gesù, per Lui, con Lui. Dice Gesù nel Vangelo secondo Matteo: “Voi siete la luce del mondo”. Quando si è luce del mondo? Quando si segue Cristo. “Chi vuole venire dietro di me, rinneghi se stesso ogni giorno, prenda la sua croce e mi segua”: avrà la luce della vita. Diventerà luce per il mondo in me che sono la luce del mondo. </p>
<p class="C8 V13">^{13} **Gli dissero allora i farisei: «Tu dai testimonianza di te stesso; la tua testimonianza non è vera».** / I farisei subito intervengono per mettere in difficoltà Gesù. La Legge del Signore non dice questo. Dice ben altre cose. Prima di tutto dice che nessuno potrà essere condannato sul fondamento di un solo testimone. Occorrono sempre due testimoni concordi. Dice anche che il profeta riceve testimonianza dalla Parola che si compie. Mai nella Scrittura Santa un profeta ha dovuto ricevere testimonianza dagli uomini sulla verità della sua Parola. La Parola attesta per lui sempre. I segni del profeta, i suoi testimoni, sono tutte le parole da lui proferite. Esse si compiono. Ogni profeta può attestare la verità su se stesso. Ma anche ogni uomo può attestare la verità su se stesso. La sua Parola è vera perché si compie nella storia. La storia è il grande testimone di ogni uomo. Dio è Dio per la storia. Se non ci fosse la storia, Dio sarebbe una idea. Dio è Dio perché esiste l’universo, esiste l’uomo, esiste Cristo Signore, esiste la morte ed esiste la vita. Se la concretezza storica non esistesse, neanche Dio esisterebbe. Al massino potrebbe esistere in se stesso e per se stesso come esisteva prima della creazione del mondo. Ma era un Dio senza creazione e quindi senza nessuna creatura, né Angeli né uomo. La fede nasce con la creazione.</p>
<p class="C8 V14">^{14} **Gesù rispose loro: «Anche se io do testimonianza di me stesso, la mia testimonianza è vera, perché so da dove sono venuto e dove vado. Voi invece non sapete da dove vengo o dove vado.** / Ora Gesù rivela perché la sua testimonianza è vera. Che significa queste parole? Gesù fonda la verità della sua testimonianza sulla conoscenza perfetta del suo essere e della sua opera. È insieme conoscenza umana e divina, nelle cose eterne e nelle cose del tempo, sul suo presente eterno e storico. Lui trae la sua testimonianza dalla verità del suo essere. Un albero buono attesta la sua bontà dalla bontà dei frutti che produce. Non ha bisogno di testimonianze esterne a sé. La bontà dei suoi frutti è bontà della sua natura. La verità della scienza e della conoscenza di Cristo attesta la verità di ogni sua Parola. Voi invece – sono i farisei – non sapete da dove vengo e dove vado. Voi nulla sapete di me. Ma voi non volete neanche sapere nulla di me. Dobbiamo affermare una altissima differenza tra Cristo Gesù e ogni suo discepolo nato da acqua e da Spirito Santo. Gesù sa tutto di sé. Sa da dove viene e dove va. Chi rinasce dallo Spirito non possiede questa scienza. Gesù invece sa da dove viene lo Spirito e dove lo Spirito lo conduce. La sua scienza è perfetta. I discepoli di Gesù sono mossi e guidati dallo Spirito, ignorando cosa domani farà di essi. I farisei nulla sanno e nulla conoscono.</p>
<p class="C8 V15">^{15} **Voi giudicate secondo la carne; io non giudico nessuno.** / Vi è una differenza tra il giudizio di verità – non di condanna – tra Gesù e i farisei. Gesù non giudica nessuno. Neanche la donna ha giudicato. L’ha perdonata, invitandola a non peccare più. Il perdono è per non peccare. I farisei invece giudicano secondo la carne. Cosa è il giudizio secondo la carne? È il giudizio fondato sulla falsità e non sulla verità, sull’odio e non sull’amore, sull’ingiustizia e non sulla giustizia, per la condanna e non per il perdono. Sulla terra, fino alla fine del mondo, il giudizio del Signore è sempre in vista del pentimento. Poi con la morte, il giudizio è fatto secondo giustizia, ma sempre si tratta di una giustizia giusta, anzi ricca di misericordia e di pietà. </p>
<p class="C8 V16">^{16} **E anche se io giudico, il mio giudizio è vero, perché non sono solo, ma io e il Padre che mi ha mandato.** / Ogni giudizio di Gesù – sia che si dovesse trattare di giudizio di condanna, sia di perfetto discernimento tra bene e male, tra verità e falsità, tra giustizia è ingiustizia – è sempre un giudizio vero, perché fatto nello Spirito Santo. È fatto nello Spirito Santo secondo purissima volontà del Padre. Gesù non è solo. Lui è sempre con il Padre che lo ha mandato. Il Padre sempre lo assiste con il suo Santo Spirito. Questa verità è attestata dall’episodio dell’adultera. Se Gesù non fosse stato con il Padre, assistito dallo Spirito Santo, avrebbe vissuto un giudizio secondo verità, ma non secondo perfetta scienza e sapienza nello Spirito Santo. Sarebbe stato per Lui un giudizio per la sua morte. Mai dobbiamo dimenticarci che la verità da sola non basta per giudicare un evento. Occorre tutta la sapienza, la conoscenza, l’intelligenza, la luce dello Spirito Santo. Anche la verità può uccidere. La sapienza salva sempre. Il cristiano può appellarsi alla verità, può anche appellarsi alla Legge, ma sempre deve ricordarsi che la lettera della verità, della Legge, della Scrittura uccide. Mentre lo Spirito vivifica. Gesù è sempre nella sapienza dello Spirito.</p>
<p class="C8 V17">^{17} **E nella vostra Legge sta scritto che la testimonianza di due persone è vera.** / Ora Gesù si appella alle Legge dei Giudei, che è la Legge di Mosè. L’innocenza e la colpevolezza si accertava sulla parola di due testimoni. La parola doveva essere concorde. Noi sappiamo dalla storia che, a causa della malvagità degli uomini, spesso due uomini potevano mettersi d’accordo per attestare il falso o anche venivano invitati a testimoniare dicendo il falso. È il caso di Nabot di Izreel. Gezabele chiede che due uomini malvagi testimonino il falso contro di Lui. È anche il caso della casta Susanna. Qui invece sono due giudizi corrotti che attestano il falso contro Susanna.</p>
<p class="C8 V18">^{18} **Sono io che do testimonianza di me stesso, e anche il Padre, che mi ha mandato, dà testimonianza di me».** / Anche Gesù può fondare la sua testimonianza sulla duplice testimonianza. Testimoni sono Lui e il Padre. Come la dona? Sappiamo che il Padre attesta la verità di Gesù con le opere che lui compie. Le opere di Gesù sono opere del Padre. Ma anche facendo udire la sua voce dal cielo. Nei Vangeli per ben tre volte il Padre fa udire la sua voce. Alla Testimonianza concorde di Gesù e del Padre si deve aggiungere anche la testimonianza dello Spirito Santo. Questa è testimonianza invisibile. C’è anche la testimonianza visibile: Giovanni, i discepoli, Nicodemo, la Samaritana, altri.</p>
<p class="C8 V19">^{19} **Gli dissero allora: «Dov’è tuo padre?». Rispose Gesù: «Voi non conoscete né me né il Padre mio; se conosceste me, conoscereste anche il Padre mio».** / Ora i farisei chiedono a Gesù: “Dov’è tuo padre?”. Essi non pensano al Padre celeste, al Signore loro Dio. Pensano ad un padre terreno. Gesù non è stato mandato da un padre terreno. Lui è dal Padre suo celeste. Ecco la sua risposta: “Voi non conoscete né me né il Padre mio”. Perché non conoscono il Padre? Perché non conoscono Lui, Gesù. “Se conosceste me, conoscereste anche il Padre mio”: è Gesù il Rilevatore del Padre. Non volendo i farisei conoscere Gesù, mai potranno conoscere il Padre. Gesù e il Padre sono una sola verità. Dalla verità di Gesù si conosce la verità del Padre. Ma dalla verità del Padre si conosce anche la verità di Gesù. La verità del Padre è tutta nella Legge, nei Profeti, nei Salmi. Non conoscendo i farisei la Scrittura, mai potranno conoscere Dio. Non conoscendo Dio, mai potranno conoscere Cristo. Non conoscendo Cristo, non conoscono il Padre. Le due vie per conoscere Cristo sono la Scrittura e le opere. I farisei non conoscono le Scritture. Non possono conoscere il Padre. Attribuiscono le opere di Gesù a Satana. Mai potranno conoscere Gesù. Sono senza conoscenza. Questa volta Gesù non indica ai farisei la via della Scrittura per conoscere Lui e il Padre. Indica invece la via della conoscenza della sua Persona. Si conosce il Padre conoscendo me. Sono io la rivelazione del Padre. Tutto è per me. </p>
<p class="C8 V20">^{20} **Gesù pronunciò queste parole nel luogo del tesoro, mentre insegnava nel tempio. E nessuno lo arrestò, perché non era ancora venuta la sua ora.** / Ora viene manifestato il luogo del tempio, nel quale questo discorso è stato tenuto. Sono parole di purissima rivelazione. Gesù è la luce del mondo. I Giudei cercavano ogni occasione propizia che desse loro un motivo per arrestarlo. A volte le occasioni venivano anche create, ma sempre superate da Gesù. Perché non lo hanno arrestato? Perché non era giunta la sua ora. Perché, anche, non lo hanno arrestato? Perché sarà Gesù a consegnarsi loro quando la sua ora sarà giunta. Nessuno dovrà dire: con la mia astuzia ho catturato Gesù. Nessuna astuzia dell’uomo, nessun inganno, nessuna trappola potrà mai catturare Gesù. Gesù si dona, non viene preso. Si consegna, non viene arrestato. Nessun uomo ha potere su di Lui. Lui si consegnerà liberamente.</p>
<p class="C8 V21">^{21} **Di nuovo disse loro: «Io vado e voi mi cercherete, ma morirete nel vostro peccato. Dove vado io, voi non potete venire».** / Queste parole proferite da Gesù ai farisei o ai Giudei vanno seriamente pesate, ponderate, analizzate. Può morire nel peccato chi cerca Cristo Gesù? Può morire nel suo peccato chi cerca Cristo Gesù se non lo cerca per la verità, in vista della vera conversione. Non si tratta qui della morte per crocifissione. Il martirio è del discepolo. Si tratta invece del suo andare presso il Padre. Perché i Giudei non possono andare presso il Padre? Perché presso il Padre si va per Lui, con Lui, in Lui. È Cristo Gesù la via per andare presso il Padre. Ma i Giudei non vogliono Gesù. Essi lo vogliono per ucciderlo, toglierlo di mezzo. Se lo volessero come loro via, verità, vita, se si convertissero a Lui nella ricerca della vera giustizia, anche loro potrebbero andare al Padre. Tutti per Cristo devono giungere al Padre. In verità oggi questo principio di verità eterna, di mediazione universale, è cancellato dalla mente dei discepoli del Signore. Essi stanno facendo di Cristo uno come tutti gli altri, senza alcuna differenza o distinzione. Cristo Gesù invece è il solo, l’unico Mediatore tra il Padre e l’umanità. Non è però un Mediatore di annunzio di una verità o di un dono da distribuire agli uomini. Lui è il Mediatore e la Mediazione. Tutto è in Lui, per Lui, con Lui.</p>
<p class="C8 V22">^{22} **Dicevano allora i Giudei: «Vuole forse uccidersi, dal momento che dice: “Dove vado io, voi non potete venire”?».** / I Giudei, privi di Spirito Santo, non comprendono le Parole dette da Gesù nello Spirito Santo. Le leggono secondo la carne. Non vi è nessuna parola che possa indurre a pensare ad un suicidio di Gesù. Questa pessima lettura delle sue parole e cattiva interpretazione è frutto del loro cuore malvagio, cattivo, privo di qualsiasi verità, vuoto di Spirito Santo. Poiché le Parole di Gesù sono tutte proferite nello Spirito Santo, solo nello Spirito Santo esse si possono comprendere. Lo Spirito dice le Parole di Gesù e lo Spirito le interpreta. I Giudei sono senza lo Spirito. Leggono dalla carne.</p>
<p class="C8 V23">^{23} **E diceva loro: «Voi siete di quaggiù, io sono di lassù; voi siete di questo mondo, io non sono di questo mondo.** / Gesù interviene donando ulteriore luce. Viene così operata una netta distinzione circa la propria origine e il proprio essere. Questa distinzione non riguarda solo i Giudei, ma ogni uomo. Ogni uomo è di quaggiù. È figlio di Adamo. Viene nel mondo con la pesante eredità del peccato. Gesù non è di quaggiù. Lui viene da lassù, perché lui è di lassù. Gesù viene da Dio, ma non come tutti i profeti e giusti che lo hanno preceduto. Lui viene da Dio, nel senso che Lui da Dio è stato generato in principio, da sempre. Lui è da Dio, viene da Dio per generazione eterna. Lui è Dio da Dio. La divinità gli appartiene dall’eternità. Nella sola natura divina, Lui è Figlio del Padre, da Lui generato prima di tutti i secoli. Ogni uomo che nasce è di questo mondo. È carne da carne. È carne di peccato dalla carne di peccato. Gesù invece è in questo mondo, ma non viene da questo mondo. Anche se la sua carne è carne della Vergine Maria, la carne della Madre sua è differente dalla carne di ogni altra donna. La carne di Maria è purissima, senza peccato. Nella carne assunta il Figlio rimane vero Dio, diviene vero uomo. La differenza è sostanziale. Non è una differenza missionaria, ma differenza di essere. Questa differenza mai va dimenticata, sempre deve essere affermata. Gesù viene da Dio, viene dal suo seno eterno, è nel suo seno eterno. È questa la verità di Cristo Gesù. Questa verità oggi va difesa, ma prima ancora va annunziata. Questa differenza va predicata, insegnata, testimoniata. </p>
<p class="C8 V24">^{24} **Vi ho detto che morirete nei vostri peccati; se infatti non credete che Io Sono, morirete nei vostri peccati». **/ Ora Gesù spiega perché essi moriranno nei loro peccati. Chi è “Io Sono”? “Io Sono” è Dio, è il Signore. “Io Sono” è il Dio di Abramo, Isacco, Giacobbe, Mosè. “Io sono” è il Dio dei Profeti e dei Giusti. È il Dio nel quale essi dicono di credere. Se i Giudei, se gli uomini non passano alla fede in Cristo-Vero Dio, moriranno nei loro peccati. Perché è necessario passare alla fede in Cristo Gesù per essere salvati? Perché solo Cristo Gesù il Padre ha dato a noi come olocausto di riconciliazione, redenzione, perdono, vita eterna, grazia, verità, luce. Cercare Cristo senza pervenire alla fede vera nella verità eterna di Cristo Gesù non dona alcuna salvezza. La salvezza è nella più pura confessione della verità di Cristo Gesù. Valeva per ieri, vale per oggi e per sempre. Solo Lui redime. Solo Lui salva. Solo Lui il Padre ha stabilito come nostro Salvatore, Redentore, Mediatore, Signore, Giudice, via, verità, salvezza, grazia, luce, risurrezione, perdono, riconciliazione. Nessun altro il Padre ha costituito.</p>
<p class="C8 V25">^{25} **Gli dissero allora: «Tu, chi sei?». Gesù disse loro: «Proprio ciò che io vi dico.** / Finora Gesù altro non ha fatto che rivelare la sua verità eterna e divina. Non solo verità eterna, ma anche verità divina. Gli dissero allora: “Tu, chi sei?”. Gesù or ora ha finito di dirlo: Io sono: “Io Sono”. Io Sono Dio, il vostro Dio. Non sono un altro da ciò che dico. Parola che dico e verità che sono, sono la stessa cosa. Non c’è diversità tra ciò che dico e ciò che sono. Se vi ho detto che “Io Sono”, Io lo sono veramente. Io sono Dio. Io sono il vostro Dio. Io sono il vostro Signore. Se voi non credete in questa mia verità eterna, morirete nei vostri peccati. Morirete, perché la remissione dei peccati avviene per la fede nella mia verità e nella mia giustizia. </p>
<p class="C8 V26">^{26} **Molte cose ho da dire di voi, e da giudicare; ma colui che mi ha mandato è veritiero, e le cose che ho udito da lui, le dico al mondo».** / Cerchiamo di pesare e di ben ponderare secondo perfetta giustizia queste parole di Gesù. Quali sono queste molte cose? Tutta la vita dei Giudei va messa in luce per la loro salvezza. Ogni loro opera va manifestata perché si possano convertire. Tutta la loro terrena esistenza va giudicata, cioè rivelata in tutto ciò che è tenebra e oscurità, perché possa essere porta nella luce ai fini della conversione. Nel Vangelo secondo Matteo e anche secondo Luca Gesù manifesta quali sono le loro tenebre e la loro oscurità veritativa e morale perché possano convertirsi, ritornando nella luce più pura da Lui manifestata per la loro salvezza eterna. Gesù non parla dal suo cuore, dai suoi sentimenti, dalla sua volontà. Neanche parla dai suoi sentimenti o dall’impulsività o dalla provocazione. Gesù non conosce il vizio. Neanche parla da se stesso. Potrebbe mettere qualcosa di suo. Gesù parla sempre dal cuore del Padre e dalla sua luce. Ora il Padre è veritiero, perché è verità eterna. Non c’è in Lui alcuna falsità. Gesù ascolta il Padre e riferisce quanto il Padre gli dice di riferire. Questa verità è il sigillo che Gesù pone a tutto il suo insegnamento pubblico. Mai Gesù potrà dire una falsità nel suo annunzio, perché mai il Padre dice falsità. Il Padre è verità eterna. Gesù attinge dalla verità eterna del Padre e riferisce con altissima fedeltà. Gesù dice ciò che ascolta, ciò che attinge. </p>
<p class="C8 V27">^{27} **Non capirono che egli parlava loro del Padre.** / I Giudei non comprendono che Gesù parla del Padre, cioè di Dio che è il suo vero Padre. Gesù è Figlio per generazione eterna. Questa Verità è solo di Cristo Gesù e di nessun altra Persona, né Angelo né uomo. Questa Verità va gridata, annunziata, predicata, insegnata. È questa Verità che fa la differenza tra Gesù e ogni altro uomo. Da questa Verità nascono tutte le altre verità che sono anch’esse verità che fanno la differenza tra Gesù e gli altri. I Giudei non comprendendo le Parole di Cristo Gesù e la sua rivelazione, perché le Parole di Gesù possono essere comprese solo nello Spirito Santo. Questa regola vale anche oggi. È nello Spirito Santo che si comprende Gesù.</p>
<p class="C8 V28">^{28} **Disse allora Gesù: «Quando avrete innalzato il Figlio dell’uomo, allora conoscerete che Io Sono e che non faccio nulla da me stesso, ma parlo come il Padre mi ha insegnato.** / Ora Gesù parla del mistero della sua crocifissione. Conoscere non è credere. I Giudei innalzeranno il Figlio dell’uomo, cioè Gesù. Lo crocifiggeranno. Perché in questo momento conosceranno che Lui è Dio? Perché risusciterà dalla morte e tornerà in vita con un corpo glorioso, spirituale, immortale. Tuttavia la risurrezione non sarà visibile, ma invisibile. I Giudei sapranno che Gesù è risuscitato. Conosceranno che Lui è Dio, è il Figlio dell’Altissimo. Ma non crederanno. Sapranno che ogni sua Parola veniva dal Padre. Ma non crederanno. Alcuni di essi però crederanno. La loro conoscenza di Cristo Gesù sarà perfetta per opera dello Spirito Santo. Quanti crederanno nella sua verità, si convertiranno, accoglieranno la Parola, si salveranno. La risurrezione è il sigillo del Padre ad ogni parola proferita e a ogni opera fatta da Gesù. Essa attesta che veramente Gesù è dal Padre. Il Padre conferma, approva, sigilla. Senza la risurrezione, Gesù non è il Cristo e non è Dio. Senza la risurrezione, Gesù non è il Cristo e non è Dio, perché il Messia del Signore non passerà per la corruzione del sepolcro. È Parola di Dio. È sua profezia. La risurrezione è essenza di Cristo come è essenza la sua divinità. </p>
<p class="C8 V29">^{29} **Colui che mi ha mandato è con me: non mi ha lasciato solo, perché faccio sempre le cose che gli sono gradite».** / Gesù non ha mandato il Figlio da solo. Il Padre è sempre con Lui nella comunione dello Spirito Santo. Quali sono le cose gradite al Padre? Quelle che Lui comanda nel suo Santo Spirito. È gradito al Padre, chi obbedisce al Padre. Gesù si è fatto obbediente al Padre fino alla morte e morte anche di croce. Gesù è dalla volontà del Padre. Non solo è dal seno del Padre, è anche nel seno del Padre. Il Padre è sempre con Lui e Lui sempre con il Padre. Sono una sola natura divina. Le persone sono differenti, la natura è una. Ma anche come Persona il Padre è con Gesù. Il Padre è con Gesù. Per Gesù compie le sue opere. Per Gesù rivela la sua Parola. Per Lui ci comunica la sua volontà. Gesù è con il Padre e si abbandona al suo volere. La vita di Gesù è “strumento” tutto nelle mani del Padre. </p>
<p class="C8 V30">^{30} **A queste sue parole, molti credettero in lui.** / Molti tra quanti lo stanno ascoltando, dallo Spirito Santo sono attratti e si aprono alla fede in Lui. Sempre, quando si è di buona volontà, il cuore è attratto a Cristo Gesù dallo Spirito Santo. Chi lo Spirito Santo può attrarre? Quanti ancora sono immuni dal peccato contro lo Spirito Santo. Chi è nel peccato contro lo Spirito Santo ha oltrepassato i limiti del male ed è già nella perdizione eterna. Dal peccato non c’è ritorno. Per questo è necessario porre ogni attenzione a non peccare con questo orrendo peccato. Non c’è più ritorno nella luce. Si è già condannati alle tenebre eterne. Nessuna Parola di luce eterna potrà convertire questo cuore. Tutti gli altri cuori possono essere toccati dallo Spirito Santo. Chi è di buona volontà si potrà convertire. Chi non è di buona volontà, rimarrà nell’oscurità del cuore e della mente. Tuttavia la Parola mai cade invano. Può germogliare.</p>
<p class="C8 V31">^{31} **Gesù allora disse a quei Giudei che gli avevano creduto: «Se rimanete nella mia parola, siete davvero miei discepoli;** / Non basta credere per un istante. Nella fede bisogna rimanere. Come si rimane? Quando si è veri discepoli? Quando si rimane nella Parola. Come Gesù è vero discepolo del Padre perché rimane sempre nel suo seno, nella sua volontà, nella sua Parola, così il discepolo di Gesù è vero discepolo se rimane in Gesù. Rimane in Gesù, se rimane nella sua Parola. Esce dalla sua Parola, esce da Gesù, non è più davvero suo discepolo. Non ha adempiuto le condizioni poste da Gesù. Oggi non vogliamo noi essere discepoli senza alcuna condizione? Non vogliamo essere discepoli nella trasgressione di ogni Parola di Gesù? Se non si rimane nella Parola – e si rimane facendo la Parola nostra vita – non si è in Gesù, non si è suoi discepoli. C’è diversità di pensiero e di opera. Il vero discepolo di Gesù è colui che trasforma la Parola di Gesù in opera, in obbedienza, in compimento, in realizzazione. Come Gesù è il sì ad ogni Parola del Padre, così il discepolo di Gesù deve essere un sì ad ogni Parola di Gesù.</p>
<p class="C8 V32">^{32} **conoscerete la verità e la verità vi farà liberi».** / Quando l’uomo conosce la Verità? Quando rimane nella Parola di Gesù. Quando rimane nella Parola di Gesù? Quando la trasforma in sua vita con piena obbedienza. Si rimane nella Parola di Gesù, si conosce la Verità e la Verità farà liberi. Che cosa è allora la libertà, quella vera? È il cammino dell’uomo nella Parola di Cristo, nella Verità di Dio, dalla quale è la Verità dell’uomo. La libertà è il ritorno dell’uomo nella sua verità di origine e anche di redenzione e di salvezza. Non si ritorna nella verità di origine e di redenzione, e si rimane schiavi. Fuori dalla Parola si rimane schiavi della falsità, della menzogna. Si rimane prigionieri del principe del mondo. Oggi libertà per l’uomo è rimanere nel regno della falsità e delle tenebre, in questo regno camminare secondo il proprio cuore e la propria volontà. Ma questo è il suo più grande inganno. Oggi libertà per l’uomo è vivere senza alcun legame con la Parola. L’uomo si dice libero se è da se stesso, dal suo cuore, dalla sua mente, dalla sua volontà e desideri. Non si accorge che in verità lui non è da se stesso. Vi è un esercito creato da Satana per schiavizzarlo. Oggi per l’uomo la prima schiavitù è quella dell’asservimento alla pubblicità. Essa è specializzata nel creare molteplici mondi di vanità, inutilità, frivolezza, mondanità, stoltezza. Essa deve privare di ogni razionalità e al suo posto far regnare il desiderio. Quello che più è triste è il constatare che tutto è a servizio del peccato, per un uomo privo di ogni coscienza morale, ogni razionalità, ogni discernimento. Tutto poi è finalizzato a creare una società governata da idolatria e amoralità. Nulla è più ingannevole oggi della pubblicità. Le vie e le forme sono innumerevoli. Nessuna immagine più è neutra. Nessun messaggio più è pulito. Tutto è insudiciato dalla falsità. Anche i discorsi più altisonanti sono portatori di ideologie di schiavitù psicologiche. La pubblicità – e tutto oggi è ridotto a pubblicità – deve abolire la razionalità. Deve cioè fare l’uomo non vero uomo. Deve togliere all’uomo la mente per pensare, riflettere, ragionare. Tolta la mente, posto il desiderio, collocato il sentimento, vi è un esercito di psicologi e di sociologi che orientano immagini e parole, anche la voce viene modellata. Tutto è meticolosamente studiato per privare l’uomo del pensiero. Che quanti non conoscono Cristo Gesù si lascino schiavizzare da questa nuova forma di schiavitù è anche comprensibile. Loro sono senza la verità rivelata. Che sia il cristiano a rinunciare alla sua intelligenza, che è intelligenza governata dalla Spirito Santo, questo deve indurci a pensare seriamente. Questo significa che vi è totale distacco dallo Spirito Santo. Se vi è distacco dallo Spirito di Dio vi è anche distacco dalla Parola di Gesù, dal suo Vangelo, dalla verità della salvezza. Significa altresì che nulla si è fatto per la formazione delle menti nella Parola del Signore. Urge provvedere. Un cristiano schiavo dei pensieri del mondo, governato dal peccato di quanti non conoscono il suo Maestro e Signore, è sale insipido, buono solo per essere gettato a terra e calpestato. Siamo tutti chiamati a tornare nella verità. Creatori di sale insipido sono tutti coloro che hanno abbandonato la formazione. Gesù dal primo momento della sua missione altro non ha fatto che formare, illuminare, insegnare. Oggi spesso la formazione è grande deformazione. La verità è nella Parola di Gesù. La libertà è nella Verità di Gesù. Si rinunzia alla Verità, perché si è rinunziato alla Parola, si è schiavi di questo mondo e delle sue tecniche perverse. O nella Parola del Signore o nella schiavitù. </p>
<p class="C8 V33">^{33} **Gli risposero: «Noi siamo discendenti di Abramo e non siamo mai stati schiavi di nessuno. Come puoi dire: “Diventerete liberi”?».** / Le Parole di Gesù non sono comprese. Manca a quei Giudei lo Spirito Santo. Questa obiezione è falsa. La storia attesta che i figli di Abramo sono stati schiavi del faraone in Egitto. Sono stati nella storia schiavi dei popolo. Sono stati anche in esilio a Babilonia per circa settanta anni. Attualmente sono sotto il potere di Roma. Essi non solo hanno conosciuto la schiavitù. Attualmente sono governati da un popolo straniero. Ma Gesù non parla di questa schiavitù politica. Parla invece della schiavitù morale, frutto di ogni disobbedienza alla Parola. È la schiavitù della morte eterna. È la schiavitù di un corpo che non si governa, perché in possesso di ogni vizio, concupiscenza, superbia, invidia. È anche la schiavitù della falsità per mancanza della vera conoscenza del Signore.</p>
<p class="C8 V34">^{34} **Gesù rispose loro: «In verità, in verità io vi dico: chiunque commette il peccato è schiavo del peccato.** / Gesù risponde, rivelando qual è la vera schiavitù dell’uomo. Il peccato commesso prende il governo dell’uomo e lo conduce di peccato in peccato. Se osserviamo bene la storia è proprio così. Mai ci si ferma al primo peccato. Si avanza di peccato in peccato. Solo per grazia di Dio si può ritornare sui propri passi e solo per sua misericordia si è perdonati. Il peccato è un duro padrone. Il peccato subito ci consegna alla schiavitù della morte. Se non ci si libera dal peccato, prima della morte fisica, si precipita nella morte eterna. Dalla schiavitù del peccato solo Cristo ci può liberare, perché solo Lui è il nostro Redentore.</p>
<p class="C8 V35">^{35} **Ora, lo schiavo non resta per sempre nella casa; il figlio vi resta per sempre.** / Ecco un’altra conseguenza del peccato. Ora lo schiavo non resta sempre nella casa. Non è la sua casa. Il figlio vi resta per sempre. È la sua casa. Nella casa di Dio rimangono coloro che sono figli di Dio, non gli schiavi del peccato. Significa che se non si è figli di Dio nel momento della morte, perché schiavi del peccato, non si entra nella casa eterna del Padre. Si rimane fuori. Nelle tenebre. Dove sarà pianto e stridore di denti. La gioia eterna è per i figli. Oggi questa verità evangelica, che è di tutta la rivelazione, è stata cancellata. Si afferma che il Paradiso è per tutti, perché non c’è alcuna distinzione tra buoni e cattivi, figli di Dio e schiavi del peccato e della morte. Tutto è senza distinzione.</p>
<p class="C8 V36">^{36} **Se dunque il Figlio vi farà liberi, sarete liberi davvero.** / Ora Gesù aggiunge una terza verità. Chi è il Datore della vera Libertà? Solo il Figlio. Chi è il Figlio? Cristo Gesù. Lui è il creatore della vera liberta. La libertà è un suo dono. Come Gesù ci farà liberi? Con il dono della vera Parola della salvezza. Basta questo? Non ancora. Ci farà liberi con il dono dello Spirito Santo. Come ci farà liberi lo Spirito Santo? Facendoci nascere da acqua e da Spirito Santo. Come si rimane liberi? Vivendo per Cristo mediante il Sacramento dell’Eucaristia. La libertà è dono insieme della Parola, dello Spirito Santo, della grazia che sempre va attinta nei sacramenti della salvezza. Se la Parola non viene annunziata, non può essere accolta. Gesù non può farci liberi. Se la Parola è annunziata, ma non accolta, nemmeno potrà Gesù farci liberi. Se si accoglie la Parola, nella Parola si deve rimanere per sempre. Si rimane per sempre nella Parola, alimentando la vita nuova con la grazia che è stata posta da Gesù e dallo Spirito Santo nei sacramenti. Il sacramento è per vivere la Parola. Si vive la Parola per rimanere liberi. Grazia. Parola. Libertà.</p>
<p class="C8 V37">^{37} **So che siete discendenti di Abramo. Ma intanto cercate di uccidermi perché la mia parola non trova accoglienza in voi.** / Ora Gesù attesta la non conformità tra il dichiararsi e l’essere. Essere discendenti di Abramo significa essere ascoltatori della Parola del Signore, di ogni Parola del Signore. Essi si dichiarano discendenti di Abramo, ma non lo sono secondo verità. Non lo sono nel cuore e nella mente. Sappiamo ora perché Gesù deve morire. Non per i miracoli né per i segni, ma solo per la Parola. La Parola di Gesù non trova accoglienza. Si rifiuta la Parola. Si rifiuta Cristo che dona la Parola. Perché Gesù non dia più la Parola, va ucciso. Muore Lui e muore la Parola.</p>
<p class="C8 V38">^{38} **Io dico quello che ho visto presso il Padre; anche voi dunque fate quello che avete ascoltato dal padre vostro».** / Qual è l’origine della Parola di Gesù? Il cuore del Padre. Io dico quello che ho visto presso il Padre. È il Padre la garanzia, la certezza che attesta che ogni Parola di Gesù è vera. È vera perché è del Padre. È vera perché è di Dio. Può un figlio di Abramo non ascoltare, non accogliere la Parola di Dio, se Abramo altro non ha fatto che ascoltare la Parola di Dio? Voi siete figli di Abramo. Comportatevi da veri figli di Abramo. Abramo ha ascoltato Dio. Anche voi ascoltate Dio. Se voi ascoltate Dio, saprete che Dio di me parla. Me dona a voi per la vostra salvezza. Se voi non ascoltate Dio, non siete figli di Abramo.</p>
<p class="C8 V39">^{39} **Gli risposero: «Il padre nostro è Abramo». Disse loro Gesù: «Se foste figli di Abramo, fareste le opere di Abramo.** / Gesù ora manifesta la non corrispondenza tra il dichiararsi e l’essere. Questa è vera dichiarazione di appartenenza. Ma è solo dichiarazione, solo parola, solo voce. Manca l’essere. Nell’essere non c’è corrispondenza. Poiché non fate le opere di Abramo non siete figli di Abramo. Questa corrispondenza perfetta è di Cristo Gesù. Lui è Figlio del Padre e fa le opere del Padre. Dice la Parola del Padre. Vive la Parola del Padre. Questa corrispondenza è oggi e sempre chiesta ad ogni discepolo di Gesù. Chi è discepolo di Gesù? Chi fa le opere di Gesù.</p>
<p class="C8 V40">^{40} **Ora invece voi cercate di uccidere me, un uomo che vi ha detto la verità udita da Dio. Questo, Abramo non l’ha fatto.** / Perché i Giudei non fanno le opere di Abramo? Io sono Figlio di Dio. Dico la verità udita da Dio. Abramo ha fatto la verità udita da Dio. Voi invece cosa fate? Cercate di uccidere me. Per quale ragione? Perché sono un uomo che vi ha detto la verità udita da Dio. Non c’è alcuna corrispondenza tra ciò che dite di essere e ciò che invece fate. Non siete figli di Abramo. Abramo è dalla volontà di Dio. Io sono dalla volontà di Dio. Io sono Figlio di Abramo e Figlio di Dio. Voi vi dite figli di Abramo, ma non fate la volontà di Abramo, non siete figli di Abramo. Non c’è corrispondenza tra dire ed essere. </p>
<p class="C8 V41">^{41} **Voi fate le opere del padre vostro». Gli risposero allora: «Noi non siamo nati da prostituzione; abbiamo un solo padre: Dio!».** / Ecco la conclusione di Gesù. Voi avete un altro padre. Non siete figli di Abramo. Gesù non dice chi è il loro padre. Dice solo che il loro padre non è Abramo. Lo attestano le opere. Non sono di Abramo. Nati da prostituzione significa nascere da un idolo, un Dio dei pagani. Il loro Dio è il Dio di Abramo. Il Dio di Abramo è il solo loro Padre. Ma poiché anche Gesù è il Figlio del Dio di Abramo, perché allora i Giudei vogliono ucciderlo? Può uno stesso Padre avere due opere totalmente opposte e contrarie? Può con Gesù operare per la vita e con i Giudei per la morte? O Dio non è il Padre di Gesù, o non è il Padre dei Giudei. Se fosse Dio di tutti e due, di Gesù e dei Giudei, sarebbe un Dio strano. Sarebbe un Dio veramente incomprensibile. A Gesù dice una cosa e ai Giudei il contrario. </p>
<p class="C8 V42">^{42} **Disse loro Gesù: «Se Dio fosse vostro padre, mi amereste, perché da Dio sono uscito e vengo; non sono venuto da me stesso, ma lui mi ha mandato.** / Gesù ritorna al principio della necessaria conformità del dichiararsi all’essere. Gesù pone se stesso come Verità assoluta. Io sono uscito da Dio. vengo da Lui. Lui mi ha mandato. Non sono venuto da me stesso. Questa è verità attestata dalle opere che lui compie e dalle parole che annunzia e che insegna. Posta questa verità assoluta, attestata e testimoniata dalla storia, chi dice di amare Dio non può non amare Cristo Gesù. Chi ama Dio, ama tutte le opere di Dio, tutte le Parole di Dio, tutte le cose di Dio. Gesù è l’opera delle opere di Dio. Se Dio, il Dio di Abramo, che è il Dio di Gesù Cristo, è anche il Dio dei Giudei, i Giudei in nessun modo possono odiare Cristo. Se odiano Cristo è perché il Dio di Abramo non è loro Padre. Padre diverso, opere diverse, parole diverse.</p>
<p class="C8 V43">^{43} **Per quale motivo non comprendete il mio linguaggio? Perché non potete dare ascolto alla mia parola.** / Ora Gesù pone una domanda alla quale dona Lui stesso la risposta. Cosa impedisce che voi possiate comprendere quanto vi sto dicendo? Eppure è una cosa assai semplice. Si tratta solo di semplice logica umana, semplicissimo ragionamento. Facilissima argomentazione. Ecco la risposta: “Perché non potete dare ascolto alla mia parola”. Naturalmente non potete ascoltare la mia Parola. Perché i Giudei naturalmente non possono ascoltare la Parola di Gesù? Perché il loro cuore è duro come pietra. Sulla pietra, anche se l’acqua viene versata, per natura non può essere accolta. La pietra è impermeabile all’acqua.</p>
<p class="C8 V44">^{44} **Voi avete per padre il diavolo e volete compiere i desideri del padre vostro. Egli era omicida fin da principio e non stava saldo nella verità, perché in lui non c’è verità. Quando dice il falso, dice ciò che è suo, perché è menzognero e padre della menzogna.** / Ora Gesù rivela chi è il padre loro. Se il padre è il diavolo, il figlio compie i desideri del diavolo. Mai potrà compiere i desideri di Dio. Non è suo Padre. Chi è il diavolo?  Il diavolo è omicida nel Paradiso. Ha trascinato nelle tenebre un terzo di Angeli. È omicida nel giardino dell’Eden. Ha trascinato nella morte la donna e l’uomo, e la donna e l’uomo hanno trasmesso questa eredità all’intera loro discendenza. È omicida ogni giorno, perché cerca sempre anime da condurre nel peccato e nella morte. Poiché i Giudei vogliano uccidere sia fisicamente che spiritualmente il Figlio di Dio, essi non possono che essere figli del diavolo. Lui è omicida e i suoi figli sono omicidi. L’omicidio spirituale viene sempre prima dell’omicidio fisico. Chi è ancora il diavolo? Per natura di superbia il diavolo si è fatto padre della menzogna e della falsità. Cosa fanno tutti i suoi figli? Per natura sono anche figli della menzogna e della falsità. Chi è figlio della menzogna e della falsità, perché per natura corrotta è figlio del diavolo, non può comprendere il linguaggio di Gesù. È linguaggio spirituale nello Spirito Santo.</p>
<p class="C8 V45">^{45} **A me, invece, voi non credete, perché dico la verità.** / Naturalmente i Giudei credono al diavolo. Sono figli della falsità, amano la falsità, credono nella falsità. Come per natura si ama la menzogna, così per natura si odia la verità. Santana per natura odia il suo Creatore e Signore. Tutti gli Angeli da lui attratti nella menzogna odiano per natura il loro Signore e Dio. La stessa cosa vale per i figli del diavolo. Essi per natura odiano Cristo Gesù, la loro verità eterna. È questo il motivo per cui oggi vi è un odio universale contro la Chiesa e anche nella Chiesa molti odiano la verità di Cristo. Perché Satana li ha fatti suoi figli. Per questo si odia Cristo e la fonte della Verità e della grazia che è la Chiesa. Satana ha un odio così grande contro la Chiesa da volerla distruggere con ogni mezzo e servendosi di ogni uomo. Quando riesce a fare un nuovo figlio, sempre ne fa un distruttore della Chiesa. Chi odia la Chiesa è solo figlio del diavolo. </p>
<p class="C8 V46">^{46} **Chi di voi può dimostrare che ho peccato? Se dico la verità, perché non mi credete?** / Ora Gesù è come se dicesse ai Giudei: prendete tutti i rotoli della Scrittura, tutta la Legge, tutti i Profeti, tutti i Salmi. Leggete ogni parola in essi. Poi verificate se io la vivo o non la vivo. Se provate che non la vivo, sono peccatore. Ora prendete tutte le mie parole e tutte le mie opere. Se trovate una sola parola o una sola opera difforme dalle opere compiute da Dio e dalle parole da lui proferite, sono peccatore. Scrittura, opere, parole attestano che io sono da Dio, sono figlio di Dio. Faccio le opere di Dio. Dico le sue parole. Non credono perché non possono. Sono figli del diavolo. È la risposta. Naturalmente essi non possono ascoltare le parole di Gesù. Dovrebbero convertirsi. Da figli del diavolo dovrebbero ritornare ad essere figli di Dio. Ma non sempre ci si può convertire quando si è figli del diavolo. Mai ci si potrà convertire quando si pecca contro lo Spirito Santo. Sempre si pecca contro lo Spirito Santo quando si impugna la verità conosciuta. I Giudei sono oltre. Non si tratta solo di combattimento, ma di volontà di uccisione.</p>
<p class="C8 V47">^{47} **Chi è da Dio ascolta le parole di Dio. Per questo voi non ascoltate: perché non siete da Dio».** / Gesù ritorna al principio sul quale sta edificando il suo discorso: la conformità tra l’essere e l’operare: Quali sono le parole di Dio? Quelle di Gesù. Chi è figlio di Abramo ascolta le parole di Dio. Perché non sono da Dio? Perché sono dal diavolo. Ognuno ascolta le parole del padre suo. I figli di Dio, i figli di Abramo ascoltano le parole di Dio. Non può essere diversamente. I figli del diavolo ascoltano le parole del diavolo. Non può essere diversamente. Tutto avviene per natura, per essere. La natura di figli di Dio solo lo Spirito Santo la crea. Oggi la crea nelle acque del battesimo. Ma i figli del diavolo cosa stanno insegnando? Che a nulla serve ricevere il battesimo. Battezzati e non battezzati sono la stessa cosa. Chi non ascolta le parole di Dio è figlio del diavolo. Per natura dice le parole del diavolo.</p>
<p class="C8 V48">^{48} **Gli risposero i Giudei: «Non abbiamo forse ragione di dire che tu sei un Samaritano e un indemoniato?».** / Ora i Giudei, non avendo alcuna argomentazione né logica, razionale, né di fede, passano alle ingiurie. Sono accuse gravissime. Perché Gesù è detto un Samaritano? Perché per i Giudei i Samaritani avevano abbandonato la retta fede nel Dio di Abramo. Per i Giudei la loro religione è strana: agli elementi del Dio di Abramo si univano elementi degli Dèi stranieri. Gesù non è di religione pura, santa. La sua è una religione senza identità, senza verità. Gesù è detto indemoniato, perché in nome di Dio annunzia una sua parola. Imita Satana nel giardino dell’Eden. Dona un’altra parola. Sono due accuse gravissime. Ora tocca a Gesù liberarsi da queste pesanti accuse. Se i Giudei dovessero convincere il popolo che Gesù è veramente un Samaritano e un indemoniato, sarebbe la fine della sua missione. </p>
<p class="C8 V49">^{49} **Rispose Gesù: «Io non sono indemoniato: io onoro il Padre mio, ma voi non onorate me.** / Gesù risponde riaffermando la sua verità. Chi onora Dio deve onorare Cristo. Se Cristo non è onorato, neanche Dio lo è. Cristo e il Padre, Cristo e Dio sono una cosa sola. Sono un solo onore, una sola gloria, una sola verità, una sola parola, una sola rivelazione. Chi opera una qualsiasi separazione o divisione, non conosce Dio, né lo onora. Non onorando Dio, neanche Cristo Gesù potrà onorare, perché Gesù è da Dio, viene da Lui. Dio e Cristo sono un solo onore, non due. Non si può onorare Cristo se non si onora Dio. Non si può onorare Dio, se non si onora Cristo. Oggi si insegna la falsità e la menzogna. Si predica che si può onorare Dio, ignorando Cristo. Dimenticandosi di Lui. Escludendolo anche nella sua Mediazione di Rivelatore, Redentore, Salvatore dato dal Padre all’umanità.</p>
<p class="C8 V50">^{50} **Io non cerco la mia gloria; vi è chi la cerca, e giudica.** / Perché Gesù è così fedele verso il Padre suo? Perché Lui è interamente a servizio della gloria del Padre. Cristo è venuto per far conoscere il Padre, mostrandolo e rivelandolo. Chi cerca solo la gloria di Dio mai potrà usurpare il posto a Dio o parlare nel suo nome contro Dio. Gesù non è un indemoniato. Vi è chi la cerca, e giudica. Chi invece cerca la propria gloria giudica colui che cerca la gloria di Dio. Perché giudica? Perché sono due cose in contrasto. Chi cerca la propria gloria deve calpestare la gloria di Dio. C’è un solo modo per non cercare la propria gloria: consumare la propria vita per l’affermazione sulla terra della gloria di Dio. Poiché voi Giudei cercate la vostra gloria e non la gloria di Dio, dovete necessariamente giudicare me degno di morte. La mia Parola lede i vostri interessi. Chi cura i propri interessi deve eliminare chi è contro di essi.</p>
<p class="C8 V51">^{51} **In verità, in verità io vi dico: se uno osserva la mia parola, non vedrà la morte in eterno».** / Gesù annunzia una verità dal valore eterno. Sappiamo che i Giudei non possono comprendere il linguaggio di Gesù. Non possono per natura. Gesù non sta parlando della morte fisica. Ma della morte eterna. Altrimenti le sue parole sarebbero contraddette dalla storia. Anche Lui domani passerà per la via della morte del corpo per poter salire presso il Padre suo. Gesù sta parlando della morte eterna dell’anima e poi del corpo al momento della risurrezione dei corpi. Nel discorso sul pane della vita, Gesù ha parlato di vita eterna. La vita eterna è la vita di Dio in noi. Questa vita dura in eterno. Il linguaggio di Gesù è tutto spirituale e si può comprendere nello Spirito Santo. Dallo Spirito esso viene e nello Spirito si comprende e si accoglie. Non dimentichiamo che i Giudei non possono accogliere le Parole di Gesù.</p>
<p class="C8 V52">^{52} **Gli dissero allora i Giudei: «Ora sappiamo che sei indemoniato. Abramo è morto, come anche i profeti, e tu dici: “Se uno osserva la mia parola, non sperimenterà la morte in eterno”.** / Non puoi tu affermare questo. La storia ti contraddice. I Giudei non comprendono le Parole di Gesù, secondo lo Spirito Santo. Le prendono alla lettera e pensano alla morte del corpo. Gesù non parla della morte del corpo, ma dell’anima. Non però morte come ritorno nel nulla. L’anima è spirituale ed è immortale. Si tratta invece della morte spirituale, morte alla grazia, alla verità, alla giustizia, alla santità. Questa morte è la privazione di Dio. Se l’anima vuole vivere in Dio deve abitare nel seno della Parola. Abita nel seno della Parola, vive in Dio, vive per il Signore, vive con il Signore. Per chi dimora nel seno della Parola, mai vi sarà separazione tra l’anima e il Signore. Il Signore sarà con l’anima e l’anima con il Signore. Si esce dalla Parola, non si obbedisce ad essa, Dio si separa dall’anima. L’anima si separa dal Signore. È la morte spirituale, che poi si trasformerà in morte eterna. Nello Spirito Santo è questo il significato delle Parole di Gesù. </p>
<p class="C8 V53">^{53} **Sei tu più grande del nostro padre Abramo, che è morto? Anche i profeti sono morti. Chi credi di essere?».** / Sempre prendendo le parole di Gesù alla lettera, i Giudei attestano l’incongruenza che vi regna con la storia. Fisicamente la morte viene per tutti. In senso fisico quanto dicono i Giudei è verità che non può essere negata. Ma Gesù non parla in senso fisico, ma spirituale. Lui parla dell’intima unione dell’anima con Dio. Quando l’anima dimora nella Parola di Gesù, perché il corpo dimora nella Parola di Gesù, sempre regna l’intima unione dell’anima con Dio e di Dio con l’anima. Questa unione mai si separerà. È inseparabile in eterno. Quando si esce dalla Parola con la disobbedienza, allora Dio rompe la comunione con l’anima e l’anima entra nella morte spirituale. Di questa morte parla Gesù. Parlando di questa morte, la sua Parola rimane vera per l’eternità.</p>
<p class="C8 V54">^{54} **Rispose Gesù: «Se io glorificassi me stesso, la mia gloria sarebbe nulla. Chi mi glorifica è il Padre mio, del quale voi dite: “È nostro Dio!”,** / Quando Gesù conosce nello Spirito Santo che è inutile continuare nell’affermare o sostenere la verità delle sue Parole, subito passa all’annunzio di un’altra verità. Su quale fondamento si poggia una Parola di Gesù? Se io fondassi la verità delle mie Parole su me stesso, non vi sarebbe verità in esse. Come io sono Verità della Verità del Padre, così lo sono le mie Parole. Esse sono Verità della Verità di ogni Parola del Padre, anzi sono la Verità di ogni Parola del Padre. La mia gloria è tutta dal Padre, è tutta per il Padre. Poiché tutto io faccio per il Padre e dal Padre, il Padre mi dà testimonianza. Se il Padre glorifica Cristo con le opere che accompagnano la sua missione, se il Padre di Gesù è anche il Dio dei Giudei, perché questa difformità di “giudizio”? Il Padre glorifica, accredita, onora Gesù. Lo stesso Padre, che è il Dio dei Giudei, spingerebbe i Giudei a uccidere Gesù. Evidentemente vi è qualcosa che stride. Di certo non può trattarsi dello stesso Dio. È un Dio diverso. </p>
<p class="C8 V55">^{55} **e non lo conoscete. Io invece lo conosco. Se dicessi che non lo conosco, sarei come voi: un mentitore. Ma io lo conosco e osservo la sua parola.** / Se il Dio dei Giudei è un Dio diverso, essi non conoscono il vero Dio di Abramo, che è il Padre di Gesù. Adorano un loro proprio Dio. Gesù invece conosce il Padre, perché Lui viene dal seno del Padre, è nel seno del Padre e lo ascolta. I Giudei dicono di conoscere Dio, mentre in verità non lo conoscono. Gesù direbbe di non conoscere il Padre, mentre in verità lo conosce. Ecco la via per conoscere il Padre: dimorare nella sua Parola. Quando si dimora nella Parola, quando la Parola si osserva, quando ad essa si obbedisce, Dio è in noi e noi lo conosciamo. Lo conosciamo per abitazione in noi, per presenza in noi. Lo conosciamo perché Lui diviene la vita della nostra anima e del nostro spirito. Lo si conosce per partecipazione della sua divina natura. Questo è il frutto dell’obbedienza.</p>
<p class="C8 V56">^{56} **Abramo, vostro padre, esultò nella speranza di vedere il mio giorno; lo vide e fu pieno di gioia».** / Gesù rivela un particolare della vita di Abramo che solo Dio può conoscere. Non ce n’è traccia nei Libri della Scrittura e neanche nella tradizione orale. Abramo ha avuto da Dio la grazia di contemplare il frutto della sua discendenza. Abramo vide Gesù per visione in spirito. Poiché a Dio tutto è presente, tutto è dinanzi ai suoi occhi, ha concesso questa visione ad Abramo. Non è stata una concessione duratura, ma solo per un istante. È quanto basta per rafforzare Abramo nella fede nel compimento di ogni Parola detta a Lui da Dio. Questa visione in spirito il Signore può concederla sempre nella storia. Modalità e forme sono stabilite da Lui. Noi sappiamo che tutte le profezie, sia della Legge, che dei Salmi e dei Profeti descrivono la vita di Gesù come se fosse dinanzi agli occhi degli agiografi. Non conosciamo però le modalità. È giusto chiarire questa affermazione di non conoscenza delle modalità. Le profezie erano solo per ispirazione o anche per visione? Questo particolare non è stato rivelato. Spesso i profeti parlano di visioni. Nel caso del Messia si tace. </p>
<p class="C8 V57">^{57} **Allora i Giudei gli dissero: «Non hai ancora cinquant’anni e hai visto Abramo?».** / Subito rispondono i Giudei a questa affermazione di Gesù. Chiarifichiamo subito. Gesù non ha detto di aver visto Abramo. Ha detto il contrario. Ha detto che Abramo ha desiderato vedere il suo giorno. Lo vide e fu pieno di gioia. Lo vide in visione di spirito. Da Abramo a Gesù sono passati circa mille e ottocento anni. Quando si invertono i soggetti, è facile cadere nella falsità. Quando si legge il Vangelo dobbiamo sempre prestare somma attenzione a non modificare neanche una sola parola. Basta una sola parola modificata e tutto il Vangelo può trasformarsi in una grande, mostruosa, totale falsità. </p>
<p class="C8 V58">^{58} **Rispose loro Gesù: «In verità, in verità io vi dico: prima che Abramo fosse, Io Sono».** / Gesù risponde prontamente alle parole dei Giudei. Io sono prima di Abramo. Sono prima di Abramo, perché Io Sono. Io sono colui che sono. Io sono Dio. Se Gesù è Dio, è prima di Abramo. È quanto ha detto Giovanni il Battista. Lui è prima di me. Il suo è un prima eterno. In principio era il Verbo e il Verbo era presso Dio e il Verbo era Dio. Questo è il prima di Gesù. È un prima eterno. È questa la verità di Gesù. È questa verità che fa la differenza con ogni altro uomo. Ogni altro uomo è stato creato dal Verbo. Il Verbo è il solo generato dal Padre. Il Verbo è la discendenza di Abramo. In Lui è la benedizione dei popoli.</p>
<p class="C8 V59">^{59} **Allora raccolsero delle pietre per gettarle contro di lui; ma Gesù si nascose e uscì dal tempio.** / Queste parole di affermazione di chiara divinità – Io Sono appartiene solo a Dio e a nessun altro perché è il nome di Dio: Io Sono mi manda a voi – suonano agli orecchi dei Giudei come vera bestemmia. Lui è uomo e si fa Dio. Per questo prendono le pietre: per lapidarlo per bestemmia. Perché Gesù fa una così alta rivelazione, sapendo dei pericoli incombenti? Gesù manifesta la sua vera identità – Io Sono – perché domani nessun figlio di Abramo dovrà accusare Dio di non aver rivelato loro la vera identità del suo Messia. Gesù l’ha rivelata e ora tutti sono responsabili dinanzi al Signore. Oggi il mondo non sa più cosa è la Chiesa, cosa è un ministro dei misteri di Dio, non sa più dove si trova la verità, non sa chi è il vero Dio e chi è il vero Cristo. Di questa confusione sono responsabili i ministri del Vangelo, della Parola. I Giudei hanno il diritto di sapere che Gesù è Dio. Gesù lo dice loro a prezzo di una lapidazione. Il mondo ha il diritto di sapere cosa è la Chiesa e quanto vi è in essa. La Chiesa deve professare la sua verità anche a prezzo di martirio.</p>
<p class="C9 V1">^{1} **Passando, vide un uomo cieco dalla nascita** / Ignoriamo la successione temporale degli avvenimenti. Questo cieco è simbolo, figura, immagine dell’uomo, di ogni uomo, di tutta l’umanità. Per natura l’uomo nasce spiritualmente cieco. È questo uno dei frutti amari del peccato. L’anima è priva dello Spirito del Signore e così anche il cuore dell’uomo. Senza lo Spirito del Signore l’uomo è privo di sapienza, conoscenza, fortezza, intelletto, consiglio, pietà, timore di Dio. All’anima manca la forza vitale, allo spirito la luce, al cuore il vero amore, ai sentimenti la verità. Inoltre la morte è lo scollegamento di ogni forza spirituale dell’uomo da ogni altra forza. Ogni forza cammina senza le altre. Poiché la vita è dalla comunione e interrelazione di ogni forza con ogni altra forza, l’uomo si trova interiormente diviso. È questa morte che rende l’uomo prigioniero, schiavo del peccato. Questa condizione è fin dalla nascita.</p>
<p class="C9 V2">^{2} **e i suoi discepoli lo interrogarono: «Rabbì, chi ha peccato, lui o i suoi genitori, perché sia nato cieco?».** / I discepoli vedono la cecità come un frutto del peccato. Se essa è frutto di un peccato, a chi il peccato va ascritto? A lui o ai suoi genitori? È vero. Tutto è frutto del peccato sulla nostra terra. Ma le conseguenze non sono immediate. Come agisce il peccato all’interno dell’umanità è un mistero. A nessuno è dato conoscere tutti gli effetti che genera nel mondo il suo peccato. Se l’uomo è nato cieco, di certo non è stato lui che ha peccato. Lui è un frutto del peccato. Ma il peccato è del mondo. Questa verità nessuno mai la dovrà dimenticare. Noi pecchiamo come singole persone, ma il peccato è del corpo. La responsabilità è di colui che commette l’atto peccaminoso, ma il peccato commesso diviene all’istante parte del corpo dell’umanità. La stessa cosa vale per il corpo di Cristo. Pecca il singolo, ma il peccato è del corpo. Pecca il cristiano, ma è il corpo di Cristo che pecca. È il corpo di Cristo che perde in santità. È il corpo di Cristo che viene impoverito. Questa verità mai va dimenticata. Chi pecca insudicia tutto il corpo di Cristo e lo rende debole.</p>
<p class="C9 V3">^{3} **Rispose Gesù: «Né lui ha peccato né i suoi genitori, ma è perché in lui siano manifestate le opere di Dio.** / Gesù risponde che né lui ha peccato né i suoi genitori. Ma è perché in lui siano manifestate le opere di Dio. Comprendiamo bene la risposta di Gesù. Il cieco non è nato cieco per un suo peccato personale. Questo è impossibile. Il peccato personale è sempre un atto umano e quindi necessita di conoscenza, volontà, consenso deliberato. Uno appena concepito non ha peccati personali. Porta però nella sua anima e nel suo corpo la pesante eredità di Adamo. Come corpo dell’umanità anche lui è avvolto dal peccato del mondo. Questa cecità non è neanche frutto di un peccato personale dei genitori. Quest’uomo è nato cieco perché il Signore vuole manifestare in lui le sue grandi opere. Il discorso di Gesù si apre su un grande mistero. Ognuno dovrebbe sempre interrogarsi: quale grande opera Dio vuole manifestare attraverso la mia storia? Vale anche per Cristo Gesù Crocifisso. Quale grande opera Dio manifesterà?</p>
<p class="C9 V4">^{4} **Bisogna che noi compiamo le opere di colui che mi ha mandato finché è giorno; poi viene la notte, quando nessuno può agire.** / Gesù parla di se stesso. Chi deve compiere le opere di Dio è Lui. Fino a quando dura il giorno per Gesù Signore? Fino al momento della morte. Dopo che Gesù sarà risuscitato, le opere di Dio dovranno essere compiute dagli Apostoli e da tutto il suo corpo. Lui opererà nell’invisibile. Agire per mezzo dei suo inviati, missionari, discepoli. Come il Padre oggi compie le sue opere per mezzo di Cristo Gesù, domani Gesù compirà le sue opere per mezzo del suo corpo, che è la Chiesa. Se il corpo non opera, Gesù non opera. Se il corpo non vive, Gesù non vive. Oggi Gesù deve compiere le opere del Padre. Domani non potrà più compierle. Domani sarà nel sepolcro. È questa la sua notte. Nel sepolcro compirà però l’opera delle opere di Dio, ma essa rimane però invisibile, nascosta.</p>
<p class="C9 V5">^{5} **Finché io sono nel mondo, sono la luce del mondo».** / Il giorno di Gesù dura finché Lui rimarrà nel mondo. Poi però la sua missione visibile terminerà e anche come luce visibile il suo tempo sarà compiuto. Poi è il tempo del suo corpo. Dopo la sua morte in croce, sono gli Apostoli, sono i discepoli, è il corpo di Cristo che è la Chiesa che riceve la missione di essere luce del mondo e sale della terra. Se però il sale diviene insipido, perde il suo sapore. Se la luce si mette sotto il moggio, a nulla serve. Urge che ogni membro del corpo di Cristo creda nella sua missione, obbedendo ad essa allo stesso modo e con lo stesso zelo di Cristo Gesù. È il corpo di Cristo oggi la luce del mondo.</p>
<p class="C9 V6">^{6} **Detto questo, sputò per terra, fece del fango con la saliva, spalmò il fango sugli occhi del cieco** / Ecco come Gesù compie ora le opere di Dio. Chiediamoci: in verità cosa fa Gesù? Aiuta la fede dei suoi discepoli. Crea il loro convincimento. Mettere del fango sugli occhi di una persona cieca fin dalla nascita di certo non lo aiuta a guarire. Anzi peggiora la sua condizione. È come se Gesù creasse l’impossibilità assoluta, più che impossibilità metafisica. È l’impossibile umano. Il cieco è cieco e viene ancora di più reso cieco. Con questo gesto, niente potrà avvenire per natura. Tutto potrà avvenire solo per grazia. Se il cieco riceve la vista non può essere se non per purissima opera di Dio per Cristo.</p>
<p class="C9 V7">^{7} **e gli disse: «Va’ a lavarti nella piscina di Sìloe» – che significa Inviato. Quegli andò, si lavò e tornò che ci vedeva.** / Ora Gesù dona un comando al cieco nato. Inviato è Cristo Gesù. È come se Gesù dicesse al cieco nato: ora lasciati lavare da me. Avrai la vista. La luce ti avvolgerà. La vista del corpo può essere data per compassione da parte di Gesù. La vista dello spirito, del cuore, dell’anima necessita sempre della fede della persona. Non solo della fede. Ha bisogno anche dell’obbedienza perenne alla Parola di Cristo Gesù. L’opera di Dio si compie per l’onnipotenza di Cristo e per la fede e l’obbedienza dell’uomo. Insieme. Mai l’una senza l’altra opera. Gesù e l’uomo sempre. Gesù mette la sua opera. Dona il comando. Il cieco obbedisce. La luce avvolge il suo corpo. Senza l’obbedienza il cieco sarebbe rimasto cieco per sempre. Senza la volontà dell’uomo non è possibile alcun miracolo spirituale. Anche se il miracolo viene operato – è il caso di Paolo sulla via di Damasco – sempre si ha bisogno della fede dell’uomo. A Paolo cadono le squame dagli occhi nel momento della sua obbedienza e dell’obbedienza di Anania. </p>
<p class="C9 V8">^{8} **Allora i vicini e quelli che lo avevano visto prima, perché era un mendicante, dicevano: «Non è lui quello che stava seduto a chiedere l’elemosina?».** / Operato il miracolo, inizia la grande discussione della storia. In questa discussione ognuno rivela il suo cuore, manifesta la sua anima, mette in luce i suoi sentimenti, scopre i suoi pensieri. Nulla rimane nascosto. Tutto appare. Poiché il miracolo è visibile, la storia cambia, la vita cambia. Non è la stessa di prima. Prima il cieco sedeva a chiedere l’elemosina. Ora cammina. La gente si interroga. È lui? Non è lui? È un altro? Le domande sono la vita della storia. Quando la storia non fa più domande è segno che essa è morta in sé.</p>
<p class="C9 V9">^{9} **Alcuni dicevano: «È lui»; altri dicevano: «No, ma è uno che gli assomiglia». Ed egli diceva: «Sono io!».** / Ecco le risposte della storia. Dinanzi ad un miracolo così grande è normale che la storia si interroghi. Ma chi può dare la giusta risposta? Tutti coloro che vedono la storia cambiata, perché la conoscevano prima, sono obbligati ad attestare il suo cambiamento. Anche se non conoscono l’origine del cambiamento, sono obbligati in coscienza e in tutta onestà a certificare l’evento. Come si può constatare, tutti affermano il cambiamento della storia. La storia non è più la stessa. C’è in essa un elemento nuovo. Non esiste più in essa il cieco fin dalla nascita. Questa è verità. Ma chi è obbligato a testimoniare, certificare, attestare il reale cambiamento è colui che il cambiamento ha vissuto e vive. Infatti nella discussione della storia il cieco interviene con grande verità e onestà: “Sono io”. Non è un altro. </p>
<p class="C9 V10">^{10} **Allora gli domandarono: «In che modo ti sono stati aperti gli occhi?».** / Prima la storia si interroga sul cambiamento avvenuto in essa. Ora chiede per conoscere le modalità del cambiamento. Tu prima eri cieco e adesso ci vedi. Ci vuoi rivelare in che modo ti sono stati aperti gli occhi? C’è stato qualcuno che te li ha aperti o essi si sono aperti da soli? Vuoi rivelarci come questo cambiamento è avvenuto in te? Conoscere le cause è essenziale. Se gli occhi si sono aperti da soli, è un fatto. Se sono stati aperti da un altro è altra cosa. Conoscere i dettagli del cambiamento della storia apre la mente alla verità e dalla verità nasce una fede nuova. La fede nasce dalla conoscenza.</p>
<p class="C9 V11">^{11} **Egli rispose: «L’uomo che si chiama Gesù ha fatto del fango, mi ha spalmato gli occhi e mi ha detto: “Va’ a Sìloe e làvati!”. Io sono andato, mi sono lavato e ho acquistato la vista».** / Ora l’uomo guarito narra i fatti. E' evidente che l’origine del miracolo o della guarigione o del recupero della vista è Gesù. Tutto parte da Lui. Parte però con un’azione che non è per nulla corrispondente al miracolo. Anzi sembrerebbe aggravare la condizione. Poi però c’è il secondo momento del miracolo: l’obbedienza del cieco al comando ricevuto. Il miracolo è insieme il frutto dell’opera e del comando di Gesù, ma anche dell’obbedienza del cielo. Da questa conoscenza, nasce una nuova verità per Cristo Signore. Gesù è capace di dare la vista ad un persona cieca fin dalla nascita. Quest’opera mai da nessuno è stata compiuta precedentemente. Né Mosè, né Elia, né Eliseo hanno mai dato la vista ad un cieco. Gesù è oltre tutti. Gesù è capace di fare cose che mai nessuno ha fatto prima. Questo attesta che veramente Lui viene da Dio. Non solo Dio è con Gesù. Lo è in una maniera unica. Mai è stato così con nessun altro uomo. La storia attesta questa verità.</p>
<p class="C9 V12">^{12} **Gli dissero: «Dov’è costui?». Rispose: «Non lo so».** / Ora la gente sa chi è all’origine del cambiamento della storia. Da questa scienza viene posta una ulteriore domanda. Essi vogliono sapere dove è Cristo Gesù. Perché vogliono sapere questo? Il Vangelo non rivela il motivo per cui essi chiedono. Non lo sa perché lui Gesù non lo ha mai visto. Non lo ha visto prima. Era cieco. Non lo ha visto dopo. Gesù si era allontanato. C’è un significato? Eccolo. Quando la storia cambia, è colui che è il soggetto del cambiamento che deve subentrare. È Lui che deve rendere testimonianza. È lui che deve guidare la storia nella conoscenza della sua verità. Diventa lui il soggetto agente. In verità tutta la storia dopo il cambiamento è guidata dal cieco nato che ora ha acquistato la vista. Spetta a lui testimoniare la sua verità. La storia è oggettiva, non soggettiva. Il soggetto deve aiutare a confessare la verità oggettiva.</p>
<p class="C9 V13">^{13} **Condussero dai farisei quello che era stato cieco:** / Entrano in scena i farisei. Con questa conduzione la storia da fatto privato diviene fatto pubblico. Diviene fatto religioso e non più evento personale. Cambia la sostanza dell’evento. Con la conduzione dai farisei, la storia di quest’uomo diventa evento da leggere e da comprendere alla luce della storia della salvezza. I farisei infatti si ritengono i custodi della purezza della fede. Il loro pensiero è la “fede”. Ciò che non si accorda con il loro pensiero non ha diritto di chiamarsi verità della fede. È un passaggio importante questo. Dal singolo si passa alle istituzioni. Dalla verità storica alla verità di fede. Dal privato al pubblico.</p>
<p class="C9 V14">^{14} **era un sabato, il giorno in cui Gesù aveva fatto del fango e gli aveva aperto gli occhi.** / Ora vengono indicati alcuni particolari della storia che devono aiutarci a comprende bene la discussione che seguirà. Il giorno in cui Gesù ha fatto del fango è sabato. Per i farisei quest’azione è vera disobbedienza alla Legge. In verità Gesù gli occhi glieli aveva oscurati. È stata l’obbedienza del cieco che glieli ha aperti. Si lavò. Tornò con gli occhi aperti. Se non fosse stato di sabato, il miracolo sarebbe passato inosservato. Anche il paralitico presso la piscina di Betzatà fu guarito da Gesù in giorno di sabato. Gesù ha detto una parola. Non altro. Era il paralitico che portava la sua barella. Essendo sabato, la religione, la fede, la Legge l’obbedienza ai Comandamenti entrano in pieno titolo nella discussione. Da evento privato diviene evento religioso. Da evento religioso diviene evento pubblico. Interessa la comunità. </p>
<p class="C9 V15">^{15} **Anche i farisei dunque gli chiesero di nuovo come aveva acquistato la vista. Ed egli disse loro: «Mi ha messo del fango sugli occhi, mi sono lavato e ci vedo».** / I farisei vogliono conoscere la storia dal suo principio: Il racconto è semplice. È scarno. Dice l’essenziale. L’elemento primario su cui riflettere è il fango spalmato sugli occhi. Questo fango non può sanare una persona. Occorre ben altro. Neanche l’acqua della piscina può sanare un uomo nato cieco. La cecità è guarita per la manifestazione di tutta l’onnipotenza di cui è colmo Gesù. Ma mettere in azione l’onnipotenza può essere dichiarato un lavoro? Sul fondamento di quale comandamento? Uno si potrebbe appellare a Dio. Dio il settimo giorno non ha forse fatto riposare la sua onnipotenza? Apparentemente sì. Sostanzialmente e invisibilmente no, perché ogni cosa creata è mantenuta in vita dalla sua onnipotenza. Anche questa è verità. Ma è giusto ritornare alla storia. Se si vuole risolvere la questione, non si deve partire dal fango, ma dal miracolo. Il miracolo non è stato generato dal fango, il fango svia. E neanche dall’acqua. Anche l’acqua svia dalla verità. </p>
<p class="C9 V16">^{16} **Allora alcuni dei farisei dicevano: «Quest’uomo non viene da Dio, perché non osserva il sabato». Altri invece dicevano: «Come può un peccatore compiere segni di questo genere?». E c’era dissenso tra loro.** / Il miracolo è vero miracolo. Non è finzione. Non è inganno. Non è solo apparenza. È realtà. Fare del fango per essi è vero lavoro. Ma il miracolo è però vero miracolo. Questi farisei sono liberi nella mente e nel cuore. Introducono nella discussione un elemento nuovo. Se fare del fango fosse un lavoro, Gesù sarebbe un peccatore. Trasgredirebbe il terzo Comandamento. Se Gesù è peccatore, Dio non è con Lui. Se Dio non è con Lui, chi ha operato il grande miracolo? Solo Dio può fare queste cose. È un discorso altamente razionale. Si deve razionalmente concludere che fare del fango non è un lavoro e neanche prendere una barella e portarla a casa è lavoro. Questa verità sul non lavoro è data dalla presenza di Dio in Gesù.</p>
<p class="C9 V17">^{17} **Allora dissero di nuovo al cieco: «Tu, che cosa dici di lui, dal momento che ti ha aperto gli occhi?». Egli rispose: «È un profeta!».** / Ora i farisei interrogano di nuovo il cieco per conoscere il suo pensiero su Gesù. Tu sei parte essenziale di questa storia. Qual è il tuo pensiero? Che idea ti sei fatta di Lui? Ecco l’immediata risposta del cieco nato: “E un profeta!”. È un uomo che viene da Dio. Non si spiegherebbe diversamente. Nessuno può fare queste opere se Dio non è con lui. Se il Signore è con Gesù – e lo attestano le opere che lui compie – Gesù necessariamente è uomo di Dio che viene da Dio. Chi viene con certezza da Dio? I suoi profeti. Anche il cieco procede per argomentazione logica. La logica è elemento essenziale della fede, perché la logica introduce la razionalità nel processo di edificazione della verità di Dio e dell’uomo nel cuore. Logicamente, razionalmente, sapientemente è da dire che Dio è con Gesù.</p>
<p class="C9 V18">^{18} **Ma i Giudei non credettero di lui che fosse stato cieco e che avesse acquistato la vista, finché non chiamarono i genitori di colui che aveva ricuperato la vista.** / Viene introdotto ora un ulteriore elemento: la non cecità del cieco. Quando in una discussione si introduce un elemento nuovo tutto cambia. Spetta però a chi introduce l’elemento nuovo fondare la sua verità. Se il cieco nato non è stato mai cieco, allora tutto cambia. Si tratta di vero inganno. Vengono chiamati i genitori del nato cieco perché siano loro a dichiarare la verità storica. Qual è la verità storica da appurare? Essa è duplice. Quell’uomo è loro vero figlio? Quell’uomo è nato veramente cieco? Sono verità di essenza.</p>
<p class="C9 V19">^{19} **E li interrogarono: «È questo il vostro figlio, che voi dite essere nato cieco? Come mai ora ci vede?».** / Le domande che vengono poste sono tre. E li interrogarono: è questo il vostro figlio? È veramente nato cieco, come voi dite? Come mai ora ci vede? I genitori possono rispondere solo sulle due prime domande, non sulla terza. Possono rispondere solo sulle due prime domande perché essi sono testimoni dal momento della sua nascita. Sulla terza non possono rispondere perché non sono stati testimoni del fatto. Sul sentito dire non si può testimoniare. Questa regola vale per tutti. Si può essere testimoni di ciò che si è visto e udito personalmente, essendo presenti nella storia. Altrimenti si deve soltanto dire: “Mi è stato riferito. Ho sentito dire”. Sempre va indicata la fonte della notizia. Si deve sapere che per una testimonianza impropria o per una falsa testimonianza si può assolvere un reo, ma anche condannare un innocente. Le regole della testimonianza vanno osservate con somma attenzione. </p>
<p class="C9 V20">^{20} **I genitori di lui risposero: «Sappiamo che questo è nostro figlio e che è nato cieco;** / I genitori si attengono con “severità” alla legge della testimonianza. Questo sanno. Questo testimoniano. Questo è necessario ai farisei. Altro non serve. Accertata la duplice verità storica – il miracolato da Gesù è il loro figlio, il loro figlio è nato cieco – ogni altra indagine appartiene ai farisei, non ai genitori. Essi possono uscire di scena. Non devono testimoniare altro perché non possono. Non possono perché non erano presenti né quando Gesù ha spalmato il fango sugli occhi né quando il figlio si è recato alla piscina di Siloe per lavarsi. Loro possono attestare che il cieco di prima è colui che ora vede e vede molto bene.</p>
<p class="C9 V21">^{21} **ma come ora ci veda non lo sappiamo, e chi gli abbia aperto gli occhi, noi non lo sappiamo. Chiedetelo a lui: ha l’età, parlerà lui di sé».** / Sulla terza risposta omettono di pronunciarsi. Non lo sanno per visione diretta. Lo potrebbero sapere per narrazione, per averlo ascoltato. Ma questa scienza indiretta già i Giudei la possiedono. A nulla serve la loro testimonianza. Ecco allora cosa dicono i genitori: “Chiedetelo a lui: ha l’età, parlerà lui di sé”. Non è un bambino e neanche persona che non comprende. Questi genitori sono guidati da una grande saggezza. Sanno cosa dire, ma anche cosa non dire. Hanno l’intelligenza per separare il dicibile dall’indicibile, l’utile dal non utile, ciò che giova da ciò che non giova. Testimonianza perfetta. </p>
<p class="C9 V22">^{22} **Questo dissero i suoi genitori, perché avevano paura dei Giudei; infatti i Giudei avevano già stabilito che, se uno lo avesse riconosciuto come il Cristo, venisse espulso dalla sinagoga.** / Si aggiunge ora un motivo storico sulla risposta. Osserviamo bene i fatti, la storia, la verità della storia e dei fatti. Riconoscere che il miracolo è avvenuto per mezzo di Gesù in nessun modo equivale a riconoscere Gesù come il Cristo. Gesù ha fatto tanti miracoli e prodigi. Sempre la gente ha gridato che un grande profeta è sorto tra loro. Ha anche confessato subito dopo il miracolo: “Dio ha benedetto il suo popolo”. Il miracolo dice solo una cosa: che Dio è con Gesù e che Gesù è con Dio. Chi invece deve attestare la sua verità è Gesù. Ma Gesù finora non ha detto ad alcuno – solo alla donna Samaritana lo ha rivelato – di essere il Messia. Lui ha detto hai Giudei che Dio è suo Padre. Che Lui è il Figlio di Dio. Ha anche detto di sé che lui è: “Io Sono”. Cioè Lui è Dio. Mai si è rivelato loro come il Cristo, il Messia. Di conseguenza i genitori non avrebbero mai potuto riconoscere che Gesù è il Cristo, confessando la verità storica del miracolo. La paura di una loro violenta reazione li ha portato ad essere sommamente prudenti. Anche perché ormai i farisei avevano tutti gli elementi necessari per poter pervenire alla verità. Il miracolo era vero miracolo. Il cieco era vero cieco.</p>
<p class="C9 V23">^{23} **Per questo i suoi genitori dissero: «Ha l’età: chiedetelo a lui!».** / La paura di essere separati dalla sinagoga, cioè dalla loro fede nel Dio dei padri, ha fatto loro rispondere di non sapere. Lui sa i fatti e lui sa cosa dirvi o narrarvi. È cosa giusta chiedersi: possiamo noi avere paura di essere dichiarati anatemi nella professione della Verità secondo le modalità indicate dal Vangelo? Possiamo noi tradire, rinnegare il Vangelo per paura di un anatema? Gesù non fu dichiarato un bestemmiatore per la Verità? I martiri per la Verità non furono tolti in modo violento dalla storia? Dobbiamo avere paura di essere dichiarati anatemi per la falsità, la menzogna, l’errore, l’inganno, il peccato. Mai invece dobbiamo avere paura di essere dichiarati anatemi perché ci atteniamo alla professione del Vangelo secondo le regole del Vangelo. Gesù ha anche profetizzato la nostra espulsione dalla sinagoga a causa di Lui. Perché la condanna di anatema sia ingiusta è necessario osservare due regole fondamentali: rimanere nella Verità del Vangelo. Rimanere nella Verità del Vangelo osservando ogni regola del Vangelo. Queste due regole obbligano.</p>
<p class="C9 V24">^{24} **Allora chiamarono di nuovo l’uomo che era stato cieco e gli dissero: «Da’ gloria a Dio! Noi sappiamo che quest’uomo è un peccatore».** / Viene richiamato colui che era nato cieco. Viene sottoposto ad un ulteriore interrogatorio. Cosa vogliono estorcere al miracolato, invitandolo a dare gloria a Dio? A cosa lo vogliono condurre aggiungendo “Noi sappiamo che quest’uomo è un peccatore”? Diciamo fin da subito che si esce dall’ambito della testimonianza. Entriamo invece nel campo morale. Ora quest’uomo è totalmente ignaro della vita di Gesù. Nulla sa della sua esistenza. Mai lo ha visto. Neanche dopo la guarigione lo ha visto. Mai potrà emettere un giudizio su di Lui. Sarebbe un giudizio fuori da ogni regola, ma anche fuori da ogni giustizia. Sarebbe un giudizio totalmente falso. Lui mai potrà andare oltre ciò che ha sperimentato, vissuto nel suo corpo. Neanche la visione gli serve.</p>
<p class="C9 V25">^{25} **Quello rispose: «Se sia un peccatore, non lo so. Una cosa io so: ero cieco e ora ci vedo».** / La risposta va oltre ogni sapienza umana. È vera ispirazione dello Spirito. La saggezza di quest’uomo è veramente ispirata. Lascia Gesù fuori da ogni discussione. Lui parte solo dalla sua storia, perché vuole conoscere solo la sua storia. Prima era cieco. È verità della sua storia. Ora lui è un vedente. Anche la vista ora è verità della sua storia. Ogni altra cosa è fuori dalla sua storia e a lui non interessa. Non interessa anche perché Gesù è subito uscito dalla sua storia. Si è ritirato. Lui Gesù neanche lo conosce. Non sa chi sia. Perché Gesù va tenuto fuori dalla sua storia? Perché lo Spirito vuole che si rifletta su quanto è accaduto. Il miracolo non può essere negato. Senza questa prima verità, mai si potranno giungere ad altre verità. Il miracolo è miracolo.</p>
<p class="C9 V26">^{26} **Allora gli dissero: «Che cosa ti ha fatto? Come ti ha aperto gli occhi?».** / Poiché ai Giudei nulla interessa del miracolo, essi si precludono la via della verità e della giustizia. Si condannano ad una falsità eterna, che non è solo falsità soprannaturale, ma anche naturale, è falsità divina e anche storica. Chi vuole pervenire alla verità divina, soprannaturale, eterna, di trascendenza, sempre deve procedere dalla verità storica. Quando si nega la verità storica, ogni altra verità verrà negata, sia verità di natura che di eternità. Le loro domande non sono finalizzate all’accertamento della verità del miracolo. Il loro scopo è ben altro. Essi vogliono appurare se Gesù ha violato il sabato. Se dall’interrogatorio risulterà che Gesù ha violato il sabato – le regole per definire la violazione non sono quelle di Dio, ma le loro – allora Gesù dovrà essere dichiarato trasgressore del sabato e punito con la pena di morte. Il loro è vero intento diabolico, satanico. È impugnare la verità conosciuta. È peccare contro lo Spirito Santo. È accanimento nella falsità e nella menzogna. È grande finzione. Si finge di cercare la verità. Si vuole affermare la falsità.</p>
<p class="C9 V27">^{27} **Rispose loro: «Ve l’ho già detto e non avete ascoltato; perché volete udirlo di nuovo? Volete forse diventare anche voi suoi discepoli?».** / Non crederete che io possa cambiare la storia, alterare i fatti, dire una cosa per un’altra, dire cosa non è stato? Oppure forse volete diventare anche voi suoi discepoli? Se la storia è quella già detta, non se ne può dire un’altra. La storia è immutabile in eterno. Qual è la storia? Prima ero cieco, ora ci vedo. Perché ci vedo? Per quali cause? Perché Gesù ha messo prima del fango sugli occhi e poi mi ha mandato a lavarmi nella piscina di Siloe. Posso anche omettere o aggiungere dettagli, ma sono ininfluenti per rapporto al fatto in sé. Il miracolo è miracolo, vero miracolo. Se volete udire questo, posso anche raccontarlo di nuovo. Se prima non avete ascoltato, ora volete ascoltare? Perché? È nato in voi il desiderio di divenire suoi discepoli? Altrimenti quale potrebbe essere la ragione del ripetere? Quest’uomo è schietto, semplice, onesto. È incapace di mentire o di ingannare. È assai lontano dal pensare che i Giudei hanno scopi di male e non di bene. Non conosce né la loro malizia e neanche la malvagità che è nei loro cuori.</p>
<p class="C9 V28">^{28} **Lo insultarono e dissero: «Suo discepolo sei tu! Noi siamo discepoli di Mosè!** / Quando si passa dal dialogo o dal ragionamento all’insulto, è segno che non si hanno argomenti per contrastare l’avversario. L’insulto è dell’uomo stolto, insipiente. L’uomo saggio rimane sempre su una via di saggezza e di sapienza. Gesù ha già dichiarato che questo discepolato è falso, perché fondato sulla non conoscenza di Mosè. Non conoscendo Mosè, neanche la Legge conoscono. Può un discepolo falso di Mosè usare in modo vero la sua Legge? Mai. Può un discepolo falso di Mosè giudicare secondo verità il Figlio di Dio? Mai. Non è nella verità del suo essere discepolo. Tutto in lui proviene dalla falsità. Per un falso discepolo di Mosè è vero abominio se uno diviene vero discepolo di Cristo Gesù. Per questo le loro parole – Suo discepolo sei tu! – sono da considerarsi sulla loro bocca un vero insulto. Tu puoi fare questo. Noi mai!</p>
<p class="C9 V29">^{29} **Noi sappiamo che a Mosè ha parlato Dio; ma costui non sappiamo di dove sia».** / Ecco il fondamento del loro considerarsi veri discepoli. Ci sono due verità che necessariamente vanno messe in luce. Lo esige la verità storica. La fede, il discepolato non significa e non può consistere nel sapere una notizia storica: a Mosè ha parlato Dio. Il discepolato è seguire il Maestro e ascoltare ogni sua Parola. Mosè ha anche potuto vedere il Signore. Questa è solo notizia. Si diviene discepoli quando ci si mette in ascolto di ogni Parola di Dio, da Dio detta a Mosè. Dobbiamo però aggiungere che Dio non ha parlato solo a Mosè. Ha parlato per mezzo di tutti i suoi profeti ancora per più di un millennio. Anche queste altre Parole sono purissima Parola di Dio e vanno ascoltate. Fermarsi a Mosè è arrestare il cammino della Parola nel tempo. È come se la Chiesa si fosse fermata al Cenacolo. Essa ha due millenni di cammino. Non due millenni di cammino da sola, ma presa per mano e guidata dallo Spirito Santo ogni giorno a tutta la verità. Nella Chiesa ogni santo è un vero profeta di Cristo Gesù. Esso mostra nuova e attuale la Parola di Gesù. Ma ogni santo è una Parola di Gesù, non è la Parola di Gesù. Solo Gesù è tutta la Parola del Padre. Ogni Santo aggiunge una Parola alla Parola di Gesù, mostrando con la sua vita come essa si vive. La santità è irripetibile. Così è anche per la profezia. Essa è parola irripetibile. Ogni profeta è una Parola nuova che conduce alla Parola piena che è Gesù Signore. I Giudei sono in grande errore. Sono fermi ad una Parola di Dio. Non sono nella Parola di Dio. In più neanche a quella Parola essi sono fedeli. Gesù dice che non la conoscono, perché non la osservano. Anzi in nome della loro tradizione eludono il comandamento del Padre. Anche Mosè deve farsi discepolo di Gesù. Tutti i profeti e giusti dell’Antico Testamento devono farsi discepoli di Cristo Signore. Perché solo Cristo è la pienezza della Parola e della verità di Dio. Solo Cristo ha dato compimento pieno a tutte le loro Parole di Dio. </p>
<p class="C9 V30">^{30} **Rispose loro quell’uomo: «Proprio questo stupisce: che voi non sapete di dove sia, eppure mi ha aperto gli occhi.** / Come è possibile che voi che sapete tutto non sappiate di dove egli sia? Come mai questo non lo sapete? Ma anche se questo fosse vero, sarebbe vostro interesse cercare la verità. Un uomo che compie tali prodigi, un uomo che mi ha aperto gli occhi, di certo non viene da se stesso. Viene perché mandato da Dio. Lui è da Dio. In verità essi sapevano le origini di Gesù. Gesù stesso molte volte lo ha detto loro. Lui viene da lassù. Viene dal Padre, da Dio. Questa la sua origine. Ma i Giudei proprio in questo sono impegnati: a negare questa sua origine da Dio. Negando l’origine di Cristo Gesù da Dio, essi possono continuare con la loro falsità. Accogliendo che Gesù è dal Padre, è da Lui mandato, dovrebbero convertirsi alla sua Parola, perché vera Parola di Dio, vera Parola profetica. Essi però non vogliono convertirsi, non vogliono venire a Cristo e per questo sono impegnati non solo a negare l’origine divina di Cristo, ma anche a toglierlo di mezzo. Questo miracolo compiuto di sabato potrebbe agevolarli molto.</p>
<p class="C9 V31">^{31} **Sappiamo che Dio non ascolta i peccatori, ma che, se uno onora Dio e fa la sua volontà, egli lo ascolta.** / Ora l’uomo dona ai Giudei una lezione di sana dottrina e di purissima teologia. Noi sappiamo che Dio non ascolta i peccatori. Se il miracolo è vero miracolo, esso è fatto da un vero uomo di Dio, da una persona che è da Lui. Mai il Signore accredita un peccatore con un miracolo così grande. Si potrebbe anche aggiungere: voi, Giudei, avete mai compiuto un solo miracolo? Eppure vi dichiarate amici di Dio e discepoli di Mosè. Ma Dio con voi non opera. “Ma che, se uno onora Dio e fa la sua volontà, egli lo ascolta”: se Gesù è stato ascoltato da Dio, è perché Lui onora Dio e fa la sua volontà. Se fa la sua volontà non è un peccatore. Necessariamente Lui dovrà essere giusto. Questa è sana dottrina, verità, teologia corretta. Gesù non è un peccatore. Vengono così smontate, con questa sola frase, tutte le accuse dei Giudei contro Gesù. Per i Giudei è un peccatore. Per la storia egli è giusto, è il Giusto. </p>
<p class="C9 V32">^{32} **Da che mondo è mondo, non si è mai sentito dire che uno abbia aperto gli occhi a un cieco nato.** / Non solo nessuno li ha mai aperti ad un cieco nato, non li ha aperti a nessun cieco. In tutta la Scrittura Antica non c’è nessun caso di guarigione di un cieco. Questa opera appartiene solo al Messia, al Cristo di Dio, secondo le antiche profezie. Se né Mosè, né Elia, né Eliseo hanno fatto questo, si deve ben pensare. È un argomento che non va sottovalutato. Nessun uomo di Dio ha mai fatto questo. Nessun uomo non di Dio ha mai fatto questo. Gesù lo ha fatto. Necessariamente dovrà essere vero uomo di Dio. Lo attesta il miracolo. </p>
<p class="C9 V33">^{33} **Se costui non venisse da Dio, non avrebbe potuto far nulla».** / Ecco la degna conclusione di un degno teologo dello Spirito Santo. Gesù viene da Dio. Lo attesta questo miracolo. Se non venisse da Dio, io sarei ancora cieco. Ecco la potenza dello Spirito Santo. Lui ha dato tanta sapienza a quest’uomo da annullare tutta la sapienza, la scienza, la dottrina dei Giudei. Il Signore veramente si serve dei semplici e dei piccoli per manifestare la sua gloria. In verità contro le argomentazioni di quest’uomo semplice e puro di cuore, non ci sono obiezioni, non possono esserci. Lo Spirito Santo ha chiuso la bocca agli avversari di Gesù. Ora sanno che Gesù viene da Dio. Lo attesta il miracolo.</p>
<p class="C9 V34">^{34} **Gli replicarono: «Sei nato tutto nei peccati e insegni a noi?». E lo cacciarono fuori.** / Non potendo replicare secondo verità e giustizia, subito lo mandano via dopo averlo dichiarato un peccatore nato. Perché la loro è una replica di falsità, menzogna, e non di verità? Perché Gesù ha dichiarato che lui non ha peccato e neanche i suoi genitori hanno peccato. In lui invece Dio avrebbe manifestato la sua gloria. E così è stato in verità. Non solo viene manifestata la gloria della sua onnipotenza che agisce per mezzo di Cristo, ma anche la gloria della sua sapienza e saggezza che agisce per mezzo dello Spirito Santo. In questo Dio manifesta tutta la sua gloria.</p>
<p class="C9 V35">^{35} **Gesù seppe che l’avevano cacciato fuori; quando lo trovò, gli disse: «Tu, credi nel Figlio dell’uomo?».** / Gesù segue da lontano le vicende di quest’uomo. Nel linguaggio di Gesù il Figlio dell’uomo è il Figlio di Dio. Il Figlio di Dio è il Cristo. Gesù vuole che quest’uomo, che ormai crede che il suo Benefattore viene da Dio, passi da una fede fondata sulla razionalità e di conseguenza assai incompleta, ad una fede fondata sulla verità piena per conoscenza diretta. Questa modalità deve essere applicata ad ogni uomo. Ogni “fede” in Dio ottenuta per razionalità o per analogia deve divenire fede fondata sulla rivelazione e per questo il Vangelo va annunziato ad ogni creatura. </p>
<p class="C9 V36">^{36} **Egli rispose: «E chi è, Signore, perché io creda in lui?».** / Quest’uomo non sa chi è il Figlio dell’uomo. Io vorrei credere, ma non lo conosco. Se tu me lo indichi, io crederò in Lui. Indicare Cristo è obbligo di ogni discepolo di Gesù. Poiché ogni uomo ha il diritto datogli da Dio di conoscere il suo vero Salvatore, il Figlio dell’uomo, il Figlio di Dio, il suo Messia, è dovere del discepolo di Gesù farglielo conoscere. Se omette questo dovere, è responsabile in eterno. </p>
<p class="C9 V37">^{37} **Gli disse Gesù: «Lo hai visto: è colui che parla con te».** / Gesù si rivela ai suoi occhi. Sono io il Figlio dell’uomo. Osserviamo bene. Gesù non gli dice che è Lui l’operatore del miracolo. Gli dice solamente: “Tu, credi nel Figlio dell’uomo?”. Tu credi nel Figlio dell’uomo annunziato dai Profeti? Quest’uomo vorrebbe credere, ma non conosce il Figlio dell’uomo. Gesù si rivela a Lui. Lo hai visto. È Colui che parla con te. Sono io il Figlio dell’uomo. Credi tu in me?</p>
<p class="C9 V38">^{38} **Ed egli disse: «Credo, Signore!». E si prostrò dinanzi a lui.** / La risposta è immediata: “Credo, Signore!” e si prostrò dinanzi a Lui. In questa fede c’è ancora una volta l’opera dello Spirito Santo. Quando lo Spirito di Dio trova un cuore semplice, puro, arrendevole, sempre opera meraviglie. Tra Gesù e quest’uomo l’incontro avviene nello Spirito Santo. È lo Spirito che ha dato la sapienza per contrastare e ridurre a silenzio la stolta superbia dei Giudei ed è lo Spirito che apre il suo cuore ad accogliere Cristo Signore. Se lo Spirito Santo trovasse due cuori semplici e puri come quello di Gesù e quello di quest’uomo, sempre opererebbe ogni conversione. A volte però manca il cuore semplice e puro di colui che annunzia. L’altro c’è.</p>
<p class="C9 V39">^{39} **Gesù allora disse: «È per un giudizio che io sono venuto in questo mondo, perché coloro che non vedono, vedano e quelli che vedono, diventino ciechi».** / Ora Gesù rivela qual è la sua missione. È rivelazione universale, per tutti. Non vede chi come il cieco nato sa di non conoscere il Figlio dell’uomo e lo vuole conoscere. Vedono invece coloro che come i Giudei si credono dotti, sapienti, intelligenti da ritenersi superiori a Dio. Costoro diventano ciechi. Gesù passa. Dinanzi a Lui tutti sono ciechi. Chi si riconosce cieco e si apre al suo mistero passa dalla cecità alla vista. Quelli invece che si credono vedenti, passano dalla vista nella completa cecità. Non hanno alcuna scusa.</p>
<p class="C9 V40">^{40} **Alcuni dei farisei che erano con lui udirono queste parole e gli dissero: «Siamo ciechi anche noi?».** / Anche noi non vediamo la Verità, la giustizia, la luce vera? Anche noi non conosciamo Dio? Anche noi siamo senza la scienza di Dio? Quando si pone una domanda, si deve essere anche pronti per accogliere la risposta. Se si pone la domanda e non si accoglie la risposta, si diviene responsabili di ogni peccato che si commette per essersi rifiutati di ascoltare. Se io chiedo a Cristo che mi indichi la via della vita, Lui me la indica e io non lo ascolto, da questo istante sono responsabile se percorro vie di perdizione. Ho chiesto. Mi è stata indicata la retta via. È mio dovere percorrerla. </p>
<p class="C9 V41">^{41} **Gesù rispose loro: «Se foste ciechi, non avreste alcun peccato; ma siccome dite: “Noi vediamo”, il vostro peccato rimane».** / La risposta di Gesù è senza indugio. Non conoscete. Non sapete. Non vedete. Siete scusati, se il vostro piede inciampa. Perché il loro peccato rimane? Rimane perché essi dicono di vedere. La loro parola attesta per essi. Se dicono di possedere la scienza di Dio, devono camminare secondo la scienza di Dio. Non camminano, sono colpevoli. Se dicono di conoscere Mosè, devono camminare secondo la Parola di Mosè. Non camminano secondo la Parola di Mosè, sono responsabili di ogni trasgressione. Hanno essi attestato di conoscere Mosè. La parola inchioda. Se essi dicono di conoscere la Scrittura, devono camminare secondo la Scrittura. Sono essi che lo dicono. Se dicono di vedere e rifiutano la guida, se inciampano e cadono sono responsabili del loro male. Hanno detto di vedere. Poiché i Giudei dicono di conoscere Mosè, la Scrittura, la scienza di Dio, di possedere la verità, sono obbligati a camminare secondo quanto affermano di conoscere. Poiché dicono e non sono, rimangono ciechi, ma responsabili.</p>
<p class="C10 V1">^{1} **«In verità, in verità io vi dico: chi non entra nel recinto delle pecore dalla porta, ma vi sale da un’altra parte, è un ladro e un brigante.** / Gesù inizia il suo discorso sul buon Pastore. In questo giuramento Lui impegna tutta la sua autorità divina e umana. Impegna tutto se stesso. Significa che queste sue parole sono Verità eterna. Durano per i secoli dei secoli. Pensare di trovare altre verità simili a questa è impossibile. Non esistono né nei cieli né sulla terra. La sua Parola è verità. È cosa giusta che questo suo giuramento sia compreso parola per parola. Chi è la porta? Gesù Signore. In verità, in verità io vi dico: chi non entra nel recinto delle pecore attraverso di me, rimanendo in me e lavorando dalla mia volontà, ma vi sale da un’altra parte, è un ladro e un brigante. Si passa attraverso Cristo, si rimane in Cristo, si lavora dalla volontà di Cristo non si è ladri né briganti. Si entra da un’altra parte, qualsiasi altra parte, si è ladri e briganti. Non ci sono altre porte se non Cristo Gesù. Verità eterna. Nella profezia di Ezechiele è detto chiaramente che un giorno Lui stesso si sarebbe occupato delle sue pecore, questa profezia si compie tutta in Cristo Gesù. Gesù è Dio. Il Padre manda sulla terra il suo Figlio Unigenito perché doni vita alle sue pecore che sono disperse. Ecco perché ogni parola di Gesù va pesata, misurata, compresa. Ladri e briganti non si interessano delle pecore. Non si pongono a servizio delle pecore. Si servono invece delle pecore per curare i loro particolari interessi. Pastori e briganti tolgono la vita alle pecore a beneficio della loro vita. Gesù dirà a breve che invece Lui dona la sua vita perché le pecore abbiano la vita in abbondanza. Differenza sostanziale. Ladri e briganti privano le pecore della loro vita. Gesù invece si priva delle sua vita e ne fa dono alle pecore.</p>
<p class="C10 V2">^{2} **Chi invece entra dalla porta, è pastore delle pecore.** / È regola immutabile. Una persona vuole conoscere se è vero pastore delle pecore? È sufficiente che verifichi la sua relazione con Cristo Gesù. Pasce le pecore in Lui, con Lui, per Lui dalla sua volontà? È pastore delle pecore. Non pasce le pecore in Cristo, con Cristo, da Cristo, dalla sua volontà? È ladro e brigante. Non importa chi esso sia. Poiché non è in Cristo, con Cristo, per Cristo, dalla sua volontà, è ladro e brigante. La verità del pastore è Cristo. La luce del pastore è Cristo. La Parola del pastore è Cristo. Il nutrimento del Pastore è Cristo. Ci si separa da Cristo, dalla sua volontà, dalla sua Parola, dal suo Vangelo, dalla sua grazia, dalla sua verità, si è ladri e briganti.</p>
<p class="C10 V3">^{3} **Il guardiano gli apre e le pecore ascoltano la sua voce: egli chiama le sue pecore, ciascuna per nome, e le conduce fuori.** / Il guardiano dell’ovile, che è il Padre celeste, vedendo il pastore che entra per la porta, che è Cristo, gli apre e le pecore ascoltano la sua voce: egli chiama le sue pecore, ciascuna per nome, e le conduce fuori. Gesù non parla solo di sé. Parla di ogni pastore in Lui, per Lui, con Lui, dalla sua volontà, dal suo Vangelo, dalla sua Parola, dalla sua verità. Il Padre a questo pastore apre la porta. La porta è il cuore di Cristo. Solo passando per il cuore si può entrare nell’ovile. L’ovile è del Padre. Guardiano dell’ovile è il Padre. Cristo Gesù è la porta. O si entra attraverso il suo cuore e si è ladri e briganti. Se si è pastori in Cristo, per Cristo, con Cristo, si è per le pecore. Altrimenti si è per se stessi. Il pastore in Cristo, con Cristo, per Cristo, vive una relazione speciale con le pecore. Le conosce in Cristo, per lo Spirito Santo. Le chiama per nome. Significa che le governa bene secondo la volontà di Cristo, dalla sua Parola. </p>
<p class="C10 V4">^{4} **E quando ha spinto fuori tutte le sue pecore, cammina davanti a esse, e le pecore lo seguono perché conoscono la sua voce.** / Ecco ora i tratti del pastore al quale il guardiano apre la porta. Le pecore conoscono solo la voce del Padre. Conoscono la voce di Cristo Gesù, perché voce del Padre. Conoscono la voce del pastore perché voce di Cristo. La conoscono perché il pastore è in Cristo, con Cristo, per Cristo, dalla volontà e dalla Parola di Cristo, dalla sua luce. Il pastore cammina avanti. Cosa significa camminare avanti? Cammina avanti nella volontà di Cristo, nella Parola di Cristo, nella verità di Cristo, nella luce di Cristo. Se il pastore non cammina avanti, le pecore non potranno seguirlo. Se cammina in mezzo alle pecore, sono le pecore che conducono lui. Anche se cammina dietro le pecore, sono le pecore che conducono lui. Invece cammina avanti e le pecore necessariamente dovranno seguire lui. Legge di sequela. Questo significa che, se un pastore vuole che le sue pecore cambino, deve essere lui a cambiare. Da dietro o dal centro si deve porre alla testa e porsi alla testa significa porsi alla testa della Verità di Cristo e della Parola di Cristo. San Pietro esorta i presbiteri ad essere modello del gregge. Se non è modello, non è vero pastore. Se non è esemplare nell’obbedienza al Vangelo, le pecore mai lo potranno seguire. Non è avanti a loro. È dietro o in mezzo a loro.</p>
<p class="C10 V5">^{5} **Un estraneo invece non lo seguiranno, ma fuggiranno via da lui, perché non conoscono la voce degli estranei».** / Anche questa verità è verità eterna, immutabile nei secoli: Perché le pecore non conoscono la voce degli estranei? Perché le pecore del Padre conoscono solo la voce di Cristo Gesù, che è il Pastore mandato dal Padre. Conoscono solo la voce dei pastori mandati da Cristo, se sono in Cristo, per Cristo, con Cristo, dalla sua volontà. Questa Parola di Gesù dovrebbe farci pensare, riflettere, meditare. Dovrebbe toglierci anche il sonno. Se le pecore fuggono dal pastore, è segno che il pastore non è più in Cristo, per Cristo, con Cristo, dalla sua volontà. Senza Cristo, non in Cristo, non per Cristo, non da Cristo, non dalla volontà di Cristo, non con Cristo, il pastore è visto come un estraneo. Non appartiene alle pecore. Non cammina dinanzi a loro. Cammina per le sue vie. Mai le pecore potranno riconoscere un pastore che non è pastore per le pecore, ma per se stesso. Da dove si conosce un pastore che cammina per se stesso? Dal non essere più modello per le pecore. Non precede le pecore nella verità.</p>
<p class="C10 V6">^{6} **Gesù disse loro questa similitudine, ma essi non capirono di che cosa parlava loro.** / Gesù parla. Quanti lo stanno ascoltando non comprendono. Non possono comprendere. Gesù parla sempre nello Spirito Santo. Chi vuole comprendere cosa dice Gesù, non solamente ieri, ma anche oggi, deve essere nello Spirito Santo. È lo Spirito che crea la comunione nella Parola e nella verità di Cristo. È lo Spirito che opera l’unità dei sentimenti. Sappiamo che Gesù parla sempre nello Spirito Santo. Il suo linguaggio è di chiarezza divina. Se oggi noi non comprendiamo il suo Vangelo, è segno che non siamo nello Spirito Santo. Comprendiamo, se ritorniamo nello Spirito Santo. </p>
<p class="C10 V7">^{7} **Allora Gesù disse loro di nuovo: «In verità, in verità io vi dico: io sono la porta delle pecore.** / Ora Gesù esce dalla similitudine ed entra nella realtà. Ora sappiamo chi è la porta. È Gesù. La porta è anche la sua Parola, la sua Verità, il Vangelo. Entrate per la porta stretta, perché larga è la porta e spaziosa la via che conduce alla perdizione, e molti sono quelli che vi entrano. Quanto stretta è la porta e angusta la via che conduce alla vita, e pochi sono quelli che la trovano! (Mt 7,13-14). È giusto che oggi ogni discepolo di Gesù si convinca che non vi sono altre porte per entrare nell’ovile del Padre, se non la porta che è Cristo Gesù. Dichiarare che vi sono molte altre porte è evidente tradimento e rinnegamento di Cristo. Dire la verità del Vangelo non è costringere a credere nel Vangelo. È invece offrire ad ogni cuore la possibilità di poter entrare nell’ovile del Padre. Dire la verità di Cristo è obbligo e dovere per ogni cristiano, perché diritto dell’uomo.</p>
<p class="C10 V8">^{8} **Tutti coloro che sono venuti prima di me, sono ladri e briganti; ma le pecore non li hanno ascoltati.** / Ora Gesù applica alla storia la verità appena proferita. Chi sono i ladri e i briganti venuti prima di Cristo? Possono essere identificati. Dall’Antico Testamento sappiamo che sono moltissimi i pastori d’Israele che hanno agito da ladri e briganti. È sufficiente leggere la profezia di Ezechiele, che è un compendio di tutte le colpe antiche dei pastori, e tutto è chiaro. Ma Gesù non si riferisce alla storia antica. Lui parla al presente. Chi sono i pastori che hanno agito da veri ladri e briganti? Ladri e briganti sono tutti coloro che hanno agitato il popolo alla ribellione contro Roma. Essi non sono stati seguiti dalle pecore. Ogni loro rivolta è fallita. In modo più evidente sono scribi e farisei. Si presentano come veri pastori delle pecore del Signore, ma nella realtà si comportano da ladri e briganti. Allontanano da Dio. Si potrebbe tradurre così questo versetto e si darebbe un valore eterno: Tutti coloro che vengono senza di me, contro di me, sono ladri e briganti. In ogni tempo e in ogni momento della storia appaiono e si rivelano ladri e briganti. La parola di Gesù riguarda un passato che è sempre presente. Senza Cristo Signore, contro di Lui, in contrasto con Lui, in assenza della sua Parola, del suo Vangelo, sempre si è ladri e briganti. Il discorso si fa molto interessante. Quanti oggi escludono Cristo Signore come via, porta per andare al Padre, anche loro sono ladri e briganti. Oggi molti pastori sono ladri e briganti, perché vivono un mandato senza più alcun riferimento né a Cristo né al Vangelo.</p>
<p class="C10 V9">^{9} **Io sono la porta: se uno entra attraverso di me, sarà salvato; entrerà e uscirà e troverà pascolo.** / Ora Gesù si annunzia porta universale per tutti, sia per pastori che per pecore. Anche questa Parola di Gesù va rettamente compresa. Qualcuno potrebbe pensare: poiché il pascolo si trova entrando e uscendo dalla porta che è Cristo Gesù, io, pecora, non ho bisogno di alcun pastore. Posso entrare da solo e da solo uscire dall’ovile del Signore. Quanti pensano così sono in grande errore, perché la porta delle pecore è Cristo ed è anche il pastore in Cristo, con Cristo, per Cristo, da Cristo, dalla sua volontà. Se manca il pastore, mancherà anche Cristo. È verità immortale. Se fosse possibile per ogni singola pecora da se stessa entrare ed uscire dalla porta che è Cristo, ogni pecora sarebbe pecora, ma non gregge, sarebbe singolo, ma non comunità. È il pastore che fa il gregge, che fa il popolo di Dio. Ogni pecora, se vuole essere vero gregge di Dio, vero suo popolo, deve entrare nell’ovile del Signore attraverso la porta che è il pastore in Cristo. Si distacca dal pastore, si distacca anche dall’ovile visibile del Signore. Non è suo gregge. La Chiesa visibile, l’ovile visibile, il fondamento visibile, il pastore visibile, il gregge visibile sono necessari perché si sia sulla terra vero regno di Dio. Un gregge invisibile non è regno di Dio e neanche è popolo di Dio.</p>
<p class="C10 V10">^{10} **Il ladro non viene se non per rubare, uccidere e distruggere; io sono venuto perché abbiano la vita e l’abbiano in abbondanza.** / Ora Gesù fa la differenza tra il ladro e se stesso. Il ladro toglie la vita alle pecore. È ladro. Gesù si priva della sua vita per farne dono alle pecore. Il ladro priva della vita le pecore per farne un dono a se stesso. Gesù cura gli interessi eterni delle pecore. Il ladro cura solo i suoi interessi di peccato e di male. È facile sapere chi è pastore in Cristo e chi è ladro. Il pastore in Cristo vive e muore per le pecore. Il ladro vuole che le pecore vivano e muoiano per lui. Chi smembra il gregge di Cristo non è vero pastore in Cristo. È un ladro.</p>
<p class="C10 V11">^{11} **Io sono il buon pastore. Il buon pastore dà la propria vita per le pecore.** / In Greco: “Il sono il pastore il bello, il pastore il buono”. Il pastore il bello, il pastore il buono dà la propria vita per le pecore. Lui per questo è venuto, per dare la vita per le pecore. Come Gesù dona la vita per le pecore? La dona dalla croce per la loro redenzione eterna, facendo di essa un olocausto per l’espiazione di tutti i peccati. La dona come vero corpo e vero sangue come alimento perenne. Noi siamo stati redenti per l’obbedienza di Gesù che ha dato se stesso per noi. Questa verità mai va dimentica. Gesù ha dato la vita. Anche i pastori in Lui, per Lui, con Lui, devono dare la vita.</p>
<p class="C10 V12">^{12} **Il mercenario – che non è pastore e al quale le pecore non appartengono – vede venire il lupo, abbandona le pecore e fugge, e il lupo le rapisce e le disperde;** / Ora Gesù fa la differenza con il mercenario. Questi bada solo alla sua paga. Il ladro devasta il gregge del Signore. Le pecore servono per nutrire e ingrassare la sua vita. Il mercenario invece lavora per ottenere un guadagno. A lui le pecore non interessano. Viene il lupo, lui fugge, il lupo rapisce e disperde. La differenza tra ladro e mercenario va messa bene in evidenza. Solo in apparenza è lo stesso risultato. Il mercenario non è un pericolo per le pecore. Lui guarda e cura i suoi interessi. Le cose cambiano quando il pericolo giunge. Lui lavora, guadagna la sua mercede, compie la missione per cui è pagato. Il fine del suo lavoro è la paga. Poiché a lui le pecore non interessano – non sono sue – se vede venire il lupo, non lo affronta, fugge. Abbandona le pecore. Il ladro invece è lui stesso il pericolo per le pecore. Lui è con le pecore, ma solo per nutrirsi con la carne delle pecore, vestirsi con la lana delle pecore, fare soldi vendendo le pecore. Tutto si prende delle pecore. Nulla di sé dona ad esse.</p>
<p class="C10 V13">^{13} **perché è un mercenario e non gli importa delle pecore.** / Perché il mercenario abbandona le pecore? Perché è un mercenario. È uno che lavora a giornata per soldi. A lui nulla importa delle pecore. Urge però dire che lui cura le pecore, ma non le difende. Dinanzi al pericolo fugge. Invece il pastore in Cristo, il pastore vero in Cristo, sempre deve porsi tra le pecore e il lupo. Se il lupo vuole raggiungere le pecore, prima deve sbranare lui, il pastore. Poi potrà attaccare le pecore. È questa la differenza con Cristo. Poiché i pericoli che attaccano le pecore sono moltissimi, i lupi sono numerosissimi, lui sempre abbandona le pecore ad ogni pericolo e ad ogni lupo. È il suo modo di essere. La sua vita prima di ogni cosa. Poi il gregge. Abbandonato a se stesso, pericoli e lupi ne fanno una strage. Oggi il gregge di Cristo è sotto attacco di molti lupi, perché i mercenari si sono ritirati. Hanno addirittura smesso di essere mercenari. Il gregge è dei lupi rapaci. </p>
<p class="C10 V14">^{14} **Io sono il buon pastore, conosco le mie pecore e le mie pecore conoscono me,** / Ora Gesù nuovamente afferma la sua identità e la sua Verità. Io sono il pastore il buono, il pastore il bello. Questa è la vera essenza di Gesù. La bellezza e la bontà soprannaturali e naturali gli appartengono. Cosa fa il buon pastore? Conosce le sue pecore. Ma anche le sue pecore conoscono il buon pastore. Il buon pastore ama le sue pecore di un amore profondo, santissimo. Anche le pecore conoscono, amano Gesù d un amore profondo, intenso. Lo amano fino a dare la loro vita per il loro Pastore. Gesù dona la vita per le pecore. Le pecore donano la vita per Gesù. È uno scambio di vita.</p>
<p class="C10 V15">^{15} **così come il Padre conosce me e io conosco il Padre, e do la mia vita per le pecore.** / Come Gesù conosce le sue pecore, come le ama? Il Padre dona la vita al Figlio, il Figlio dona la vita al Padre. È conoscenza per generazione eterna e consegna della vita. Gesù ha dato la vita per le pecore. Nello Spirito Santo le ha generate alla vita nuova, rendendole partecipi della natura divina. Non solo Gesù dona la sua vita. Nello Spirito Santo dona la vita del Padre e anche dello Spirito Santo. Entriamo ora nel più profondo del mistero trinitario. Per Cristo, in Cristo, con Cristo, le pecore di Cristo entrano a far parte del mistero della Santissima Trinità. Dona la vita fisica e la vita spirituale. Tutto ciò che Lui è lo dona come vita per le pecore. Basta pensare ai due grandi misteri dell’Eucaristia e della morte espiatrice sulla croce, e ogni Parola di Gesù si illumina di eterna Verità. </p>
<p class="C10 V16">^{16} **E ho altre pecore che non provengono da questo recinto: anche quelle io devo guidare. Ascolteranno la mia voce e diventeranno un solo gregge, un solo pastore.** / Ora Gesù dona uno sguardo al presente e al futuro: Qual è il recinto di cui parla Gesù? Sicuramente è il recinto del popolo del Signore. È l’ovile della discendenza di Abramo. Dalle nazioni, dai popoli il Padre gli ha date altre pecore. “Anche quelle io devo guidare”: se il Padre gliele dona, è Lui che deve guidarle. Come Gesù le guiderà? Personalmente in modo invisibile, in modo visibile con i suoi pastori. Come le altre pecore ascolteranno la voce di Gesù? Divenendo il pastore in Cristo voce di Cristo, come Cristo è voce del Padre. Come diventeranno un solo gregge? Diventando un solo corpo, una sola Chiesa. Come vivranno condotte da un solo pastore? Conformandosi ogni pastore al cuore, all’anima, allo Spirito di Cristo, ai suoi sentimenti. L’unità del gregge è dall’unità dei pastori. L’unità dei pastori è dalla loro conformazione a Gesù Signore. I pastori uniti fanno il gregge unito. I pastori divisi fanno un gregge diviso. L’unità è solo in Cristo, con Cristo, per Cristo.</p>
<p class="C10 V17">^{17} **Per questo il Padre mi ama: perché io do la mia vita, per poi riprenderla di nuovo.** / Perché il Padre ama Cristo Gesù? Perché Cristo Gesù compie solo la volontà del Padre. Qual è la volontà del Padre? Dare il suo Figlio Unigenito per la vita del mondo. Gesù dona la vita, lasciandosi crocifiggere sul Golgota per amore. Gesù la vita la dona al Padre dalla croce, sulla croce. La riprende di nuovo il terzo giorno, con la sua gloriosa risurrezione. La sua vita è dono. È dono suo al Padre. Ma è anche dono del Padre a Lui. Il dono è dall’eternità, per l’eternità. Il Figlio vive per dare la sua vita al Padre. Il Padre vive per dare la sua vita al Figlio. Mistero di dono eterno nello Spirito Santo. In questo versetto è chiaramente rivelato il mistero sia della sua morte – dono del Figlio al Padre: nessuno ha potere su di Lui – sia il mistero della sua risurrezione – neanche la morte ha potere su di Lui: Lui è il Signore.</p>
<p class="C10 V18">^{18} **Nessuno me la toglie: io la do da me stesso. Ho il potere di darla e il potere di riprenderla di nuovo. Questo è il comando che ho ricevuto dal Padre mio».** / Nessuno ha potere sulla vita di Gesù. È Gesù che si offre liberamente alla morte. È Lui che si lascia catturare quando giunge la sua ora. Lui si consegna alla morte per amore del Padre. E' Lui che dona la vita al Padre per la redenzione dei suoi fratelli. Ma è anche Lui che riprende di nuovo la sua vita per rivelare al mondo che la vita eterna è frutto dell’obbedienza. Se si muore per obbedienza, si risorge come frutto dell’obbedienza. L’obbedienza è vita eterna, anche se la vita eterna passa attraverso la morte. Il comando ricevuto dal Padre è duplice: morire per dare la vita al mondo, risorgere per dare la fede nella volontà del Padre ad ogni uomo. Così il Padre onora quanti gli obbediscono: con una risurrezione a vita nuova e immortale. Gesù diviene così modello eterno per ogni obbedienza. Così sarà onorato chi ascolta il Signore e obbedisce alla sua volontà: con una risurrezione di gloria. Con la trasformazione del suo corpo in luce. Diviene luce come Dio è luce.</p>
<p class="C10 V19">^{19} **Sorse di nuovo dissenso tra i Giudei per queste parole.** / I Giudei ascoltano. Essi sono carne e tutto ascoltano, comprendono dalla carne. Ciò che nasce dalla carne è carne, cioè che nasce dallo Spirito è Spirito. Gesù è dallo Spirito e parla dallo Spirito Santo. Le sue sono parole di vita eterna. I Giudei sono carne e anche i loro pensieri e le loro parole sono di carne. Dalla carne ascoltano e dalla carne comprendono. Per la carne e nella carne vivono. Ecco perché sorge di nuovo dissenso tra i Giudei per queste parole. Mai un uomo che è dalla carne potrà comprendere le Parole che vengono dallo Spirito Santo. Occorre tanta umiltà da chiedere allo Spirito Santo ogni comprensione. Ma loro sono superbi e arroganti. Non vogliono comprendere.</p>
<p class="C10 V20">^{20} **Molti di loro dicevano: «È indemoniato ed è fuori di sé; perché state ad ascoltarlo?».** / I Giudei non solo non vogliono ascoltare, non vogliano neanche che altri ascoltino Cristo Gesù. Questa è azione altamente satanica e diabolica. Non solo non si vuole ascoltare, si vuole anche che nessun altro ascolti. Questo significa volontà di chiudere le porte della vita ad ogni uomo. Quando uno chiude per sé le porte del regno, con la tentazione le chiuderà anche per altri. Dire che Gesù è indemoniato è accusa gravissima. Si insinua nei cuori che le sue parole sono di tentazione, sono parole false come false sono le parole di Satana. Dire che è pazzo è dire che le sue parole sono prive di ogni verità. Cristo non va ascoltato, perché dice parole di falsità. Non va ascoltato, perché dice parole senza senso. Questa è opera diabolica, del principe della tenebre. I Giudei sono i migliori alleati di Satana per la distruzione di Cristo nei cuori.</p>
<p class="C10 V21">^{21} **Altri dicevano: «Queste parole non sono di un indemoniato; può forse un demonio aprire gli occhi ai ciechi?».** / Per grazia di Dio, sempre esistono gli uomini di buona volontà e di sano raziocinio. Ecco un frutto del miracolo di Gesù. L’apertura degli occhi al cieco nato ha creato in alcuni cuori la vera fede in Cristo. Se non la vera fede, almeno la certezza che Gesù non è né un indemoniato né un pazzo. Si può iniziare un vero discorso di fede. Se Gesù non è indemoniato né pazzo, se ha aperto gli occhi al cieco nato, allora è giusto domandarsi: ma chi è realmente costui? Si parte però dal fondamento di tre verità: non è indemoniato, non è pazzo, Dio è con Lui. Con queste tre verità si può iniziare un vero percorso di fede nella persona di Gesù e nella sua missione. Ma per questo occorre essere umili e miti. Così lo Spirito Santo potrà operare nei loro cuori e nelle loro menti. L’umiltà premia.</p>
<p class="C10 V22">^{22} **Ricorreva allora a Gerusalemme la festa della Dedicazione. Era inverno.** / La festa della Dedicazione riguarda il tempio. Si celebrava il giorno della sua consacrazione al Signore. Ogni festa attirava a Gerusalemme molte persone. Se qualcuno vuole avere una idea di cosa fosse questa festa, è sufficiente che legga il Capitolo VIII del Primo Libro dei Re. Questo Capitolo narra il grande giorno della Prima Consacrazione del tempio in Gerusalemme con Salomone.</p>
<p class="C10 V23">^{23} **Gesù camminava nel tempio, nel portico di Salomone.** / Sicuramente non è solo. Con Lui vi sono i suoi discepoli e anche molte altre persone venute per celebrare la festa della Dedicazione. La folla è vero muro di difesa per Gesù. Sappiamo che i Giudei si guardano bene dal fare qualcosa contro Gesù quando vi è la folla attorno a Lui. Essi hanno un nome da custodire. È la gloria del proprio nome che li trattiene dal prendere le pietre per lapidare il Signore. </p>
<p class="C10 V24">^{24} **Allora i Giudei gli si fecero attorno e gli dicevano: «Fino a quando ci terrai nell’incertezza? Se tu sei il Cristo, dillo a noi apertamente».** / Ora pongono a Gesù una domanda apparentemente per conoscere, in realtà per poter accusare Gesù e condannarlo. Perché non ti pronunci? Alla verità di Cristo Gesù non si deve giungere per rivelazione diretta, ma indiretta. Non si deve giungere perché Cristo dice “Io sono il Cristo”. Tutti possono dire “Io sono il Cristo”. Si deve giungere invece attraverso l’esame “neutro” delle opere compiute da Gesù e dalle opere da Lui compiute. Gesù non vuole che si creda che Lui è il Cristo. Questa fede è un punto di arrivo. Ma che si creda che Dio è con Lui. Questa fede è il punto di partenza. Una volta che si crede che Dio è con Gesù, si dovrà credere che le opere sono del Padre e anche le Parole sono di Lui. Da questa fede iniziale si può partire per giungere alla fede piena. A nulla serve oggi dire che Gesù è il Cristo. Dichiararsi Cristo significa dichiararsi re. Significa mettersi contro l’autorità di Roma. Ecco perché Gesù sempre evita di rivelare questa sua identità e verità. Non è ancora il tempo.</p>
<p class="C10 V25">^{25} **Gesù rispose loro: «Ve l’ho detto, e non credete; le opere che io compio nel nome del Padre mio, queste danno testimonianza di me.** / Gesù sposta tutto l’asse del suo discorso sulle opere. Da queste si deve partire. Nicodèmo: “Maestro, sappiamo che sei uomo venuto da Dio. Nessuno può fare le opere che tu fai, se Dio non è con Lui”. Dalle opere alla fede. I Maghi d’Egitto: “Qui c’è il dito di Dio”. Dalle opere di Mosè alla fede nel Dio che opera in Mosè. Mentre i Giudei cosa dicevano? Costui scaccia i demòni in virtù del principe dei demòni. Costui è un indemoniato. È un peccatore. È un pazzo. Negavano la verità conosciuta e la impugnavano. Peccato contro lo Spirito Santo. Questa è vera trasformazione della verità in falsità. Non c’è possibilità alcuna che si possa giungere alla vera fede. Manca la verità storica. Se Gesù dicesse di essere il Cristo, direbbe una verità, ma senza alcun fondamento storico. Se una verità storica è attribuita a Satana, cosa avverrebbe per una verità fondata solo su una rivelazione? Ma noi sappiamo che i Giudei non cercano la verità. Neanche possono cercarla. Cercano un modo per uccidere Gesù.</p>
<p class="C10 V26">^{26} **Ma voi non credete perché non fate parte delle mie pecore.** / Gesù ora rivela qual è la condizione spirituale dei Giudei. Perché non ne fanno parte? Perché il Padre non li ha dati a Gesù. Perché non li ha dati? Perché non ha potuto. Perché non ha potuto? Perché essi ormai sono fuori di ogni possibilità di salvezza. Hanno superato il limite del male. Sono nel peccato contro lo Spirito Santo. Il peccato contro lo Spirito Santo non è perdonabile in eterno. Essi non pensano neanche più dalla carne, pensano da Satana. Satana vuole la morte di Cristo e loro sono i suoi strumenti umani perché la volontà di Satana si compia. Dal servizio di Dio essi sono sotto la pesante schiavitù di Satana. </p>
<p class="C10 V27">^{27} **Le mie pecore ascoltano la mia voce e io le conosco ed esse mi seguono.** / Perché i Giudei non sono pecore di Gesù? Gesù conosce le sue pecore per il comportamento che le pecore hanno verso di Lui. Le conosce per scienza eterna, ma anche per scienza sperimentale. Le conosce per argomentazione logica, razionale. Le pecore di Gesù ascoltano la voce di Gesù. Se una pecora ascolta Gesù, è pecora data dal Padre a Lui. Se una pecora non ascolta la voce di Gesù, non è pecora data a Lui dal Padre. Anche se essa è stata data dal Padre, non vuole più essere donata e di conseguenza il Padre non la può dare a Cristo. Non è pecora di Cristo Gesù. Il dono del Padre a Cristo non avviene una volta per sempre. Saremmo di “fede” tipo quella dei farisei. Il dono del Padre a Cristo delle pecore avviene attimo per attimo. Sempre il Padre deve donare. Sempre la pecora deve volere. Quando la pecora non vuole essere donata, il Padre non la può donare e subito appare il distacco, il dissenso, il contrasto con Cristo Gesù. La pecora non ascolta più Cristo. È segno che non è pecora di Cristo Gesù.</p>
<p class="C10 V28">^{28} **Io do loro la vita eterna e non andranno perdute in eterno e nessuno le strapperà dalla mia mano.** / Ora Gesù dona un’altra verità eterna. Ecco tre verità: dono della vita eterna, non vanno perdute in eterno, nessuno le strapperà. Che Gesù doni alle sue pecore la vita eterna e che non andranno mai perdute e che nessuno le strapperà dalle sue mani non è verità assoluta. È una verità condizionata. Gesù farà questo finché la pecora si lascerà donare dal Padre. Poiché il dono del Padre non è fatto una volta per sempre, ma momento per momento, nell’istante in cui la pecora non vuole essere più donata, queste tre verità cadono: si perde la vita eterna, si muore per l’eternità, si è senza Cristo. Solo la pecora si può strappare dalle mani di Cristo Gesù. Quando si strappa? Quando decide di non volere più essere donata dal Padre a Cristo. Tutto è dalla volontà della singola pecora. Altrimenti saremmo della fede dei farisei. Secondo la “fede” dei farisei, una volta che essi sono di Dio sono sempre di Dio, qualsiasi cosa facciano. Ma anche una volta che non si è di Dio si è sempre non di Dio, anche se ci si converte. Ma chi è di Dio? Solo i farisei.</p>
<p class="C10 V29">^{29} **Il Padre mio, che me le ha date, è più grande di tutti e nessuno può strapparle dalla mano del Padre.** / Il Padre non ha date le pecore. Le dona in ogni momento. Il Padre le dona, ma anche le custodisce. Il Padre le dona e le protegge. Ricordiamo la verità di queste parole di Gesù. Se la pecora sempre si lascia donare a Cristo Gesù, sempre il Padre la dona. Se la pecora non si lascia donare, il Padre non la può donare e la pecora prende vie di perdizione. Nessuno può strappare una pecora dalle mani del Padre. Solo la pecora si può liberare da esse. Se la pecora chiede di volersene andare, il Padre sempre l’abbandona alla sua volontà. È questa la parabola dei due figli. Sempre si può tornare al Signore e sempre il Signore accoglie, a condizione però che non si pecchi contro lo Spirito Santo. In questo caso non si può più fare ritorno nella casa del Padre. Si rimane fuori per l’eternità. </p>
<p class="C10 V30">^{30} **Io e il Padre siamo una cosa sola».** / Io, dice Gesù, e il Padre siamo una cosa sola. Sono due Persone. Gesù è il Figlio e Dio è il Padre suo. Ma sono una sola natura, non due. Padre e Figlio sussistono nella sola natura divina. Non due nature, ma una sola. Non una sola persona, ma due persone. Anzi tre persone. La beata Trinità è Padre e Figlio e Spirito Santo. Sono tre persone distinte, ma sussistenti in una sola natura divina. Per questo Gesù può dire che sono una cosa sola. Ma sono una cosa sola anche in ragione della volontà. Il Figlio vive per fare la volontà del Padre. La volontà che governa il Figlio è quella del Padre. Il Padre vuole e il Figlio obbedisce. Il Padre dona e il Figlio accoglie. Il Padre dona a Cristo le pecore e Lui le conduce al pascolo. Ma tutto avviene secondo la volontà del Padre. Le pecore sono del Padre. Ma anche il Pastore è del Padre. Le pecore sono di Cristo. Anche i pastori devono essere di Cristo. Ogni guaio nasce nel gregge di Cristo quando i pastori non sono di Cristo, perché sono di se stessi. Essere una cosa sola con Cristo, essere in Cristo per essere per Cristo, con Cristo, da Cristo è essenza del pastore. </p>
<p class="C10 V31">^{31} **Di nuovo i Giudei raccolsero delle pietre per lapidarlo.** / Dicendo Gesù “Io e il Padre siamo una cosa sola, Io e Dio siamo una cosa sola” per i Giudei è vera bestemmia. Gesù non solo si proclama uguale a Dio, ma afferma di essere una cosa sola con Dio. Questo per un Giudeo è impensabile. Non solo. È anche inconcepibile. Per questo essi di nuovo raccolsero delle pietre per lapidarlo. Se Gesù non vuole finire sotto un cumulo di pietre deve correre subito ai ripari e spiegare le parole da Lui proferite. Dovrà portare l’unità di essenza in unità morale, obbedienziale. Questa seconda modalità di unità non distrugge la prima, ma rende più accettabili le parole di Gesù. L’unità di essere mai sarà accolta dai Giudei.</p>
<p class="C10 V32">^{32} **Gesù disse loro: «Vi ho fatto vedere molte opere buone da parte del Padre: per quale di esse volete lapidarmi?».** / Seguiamo con grande attenzione il discorso di Gesù in difesa delle sue parole. Ecco la grande saggezza di Gesù. Lui subito sposta l’asse dell’argomentazione. Non parte dalle parole or ora proferite, ma dalle opere. Così avrà modo di rispondere secondo verità alle loro obiezioni o manifestazioni del loro pensiero. È via nello Spirito Santo. Sempre lo Spirito del Signore lo sostiene in ogni dialogo con i Giudei. Ogni Parola detta da Gesù è posta sulle sue labbra dallo Spirito Santo. Sono parole alle quali i Giudei non possono controbattere. Sono parole divine, non umane. </p>
<p class="C10 V33">^{33} **Gli risposero i Giudei: «Non ti lapidiamo per un’opera buona, ma per una bestemmia: perché tu, che sei uomo, ti fai Dio».** / L’asse Gesù lo sposta dalle parole da Lui proferite alle opere da Lui compiute. I Giudei riportano l’asse dalle opere alle parole: In verità non è l’uomo che si è fatto Dio. Non è verità storica. In Gesù è il vero Dio che si è fatto vero uomo. E il Verbo si è fatto carne ed è venuto ad abitare in mezzo a noi pieno di grazia e di verità. Che Gesù che è vero uomo si faccia Dio, è falsità storica. È il contrario. Il Verbo si fa carne. Quello però che va colto nelle parole dei Giudei è che essi hanno colto la verità che è nelle dichiarazioni o affermazioni di Gesù. Per i Giudei Gesù crede fermissimamente di essere uguale a Dio. Di conseguenza è Dio. Il loro errore è nella non conoscenza di Gesù. Invece di partire dall’alto – il Verbo si è fatto carne – partono dal basso: l’uomo si è fatto Dio. Questo è impossibile. Ogni uomo è uomo. Dio però può farsi carne. Si è fatto. Ma questa è una verità alla quale si perviene, anche se nella Scrittura Antica il Padre annunzia il suo Messia e lo proclama da Lui generato nel seno dell’aurora, in eterno, prima della creazione, “oggi ti ho generato”. Ora Gesù conosce qual è il capo di imputazione a partire dal quale essi hanno già pronunciato la sentenza di morte: Tu, che sei uomo, ti fai Dio. Se ti fai Dio, sei un idolatra. “Non avrai altro Dio all’infuori che me”: così recita la legge. </p>
<p class="C10 V34">^{34} **Disse loro Gesù: «Non è forse scritto nella vostra Legge: Io ho detto: voi siete dèi?** / Come giustificarsi da questa accusa di idolatria contro il Primo Comandamento? Chiamando in suo aiuto il Salmo. “Disse loro Gesù: ‘Non è forse scritto nella vostra Legge: Io ho detto: voi siete dèi?’”. Dèi sono tutti i figli d’Israele. Essi sono tutti anche figli dell’Altissimo. Vi è però una sostanziale differenza tra essere figli di Dio per vocazione, per elezione, per creazione, ed essere Figlio di Dio per generazione eterna. Figlio di Dio per generazione eterna è detto solo del Cristo di Dio. Nessun altro è detto generato nell’eternità, prima di tutti i secoli. Nel battesimo abbiamo la generazione da acqua e da Spirito Santo, ma come veri figli di adozione. </p>
<p class="C10 V35">^{35} **Ora, se essa ha chiamato dèi coloro ai quali fu rivolta la parola di Dio – e la Scrittura non può essere annullata –,** / Dalla verità della Scrittura Gesù ora passa ad una sana argomentazione. L’argomentazione è fatta per sviluppo della verità annunziata, condotta però da una sana razionalità. Una razionalità contorta dona solo falsità e menzogna. “Ora, se essa – la Scrittura – ha chiamato dèi coloro ai quali fu rivolta la parola di Dio – e la Scrittura non può essere annullata”: significa che tutti coloro che hanno accolto la Parola sono dèi e come dèi è giusto che si comportino. Come si deve comportare un dio, un figlio dell’Altissimo? Vivendo ad imitazione di Dio. Siate santi, perché Io, il vostro Dio, sono santo. Siate veri, perché Io sono vero. Siate misericordiosi, perché Io sono misericordioso.  Questa parola della Scrittura – non solo essa, ma tutta la Scrittura – non può essere annullata. Se non può essere annullata, anche voi siete dèi e non solo io. Anche voi siete figli dell’Altissimo e non solo io. La Scrittura è verità.</p>
<p class="C10 V36">^{36} **a colui che il Padre ha consacrato e mandato nel mondo voi dite: “Tu bestemmi”, perché ho detto: “Sono Figlio di Dio”?** / Ora Gesù applica a sé questa verità della Scrittura, non in senso ontologico eterno, ma secondo la verità annunziata dal Salmo, anche se la verità ontologica non viene esclusa. In questo frangente si deve agire con sapienza. Se questa è la Parola di Dio, la Parola della Scrittura, potete voi dire a colui che il Padre ha consacrato e mandato nel mondo: “Tu bestemmi”, perché ho detto: “Sono Figlio di Dio?”. Di certo la vostra non è una deduzione razionale. Nelle vostre parole c’è un evidente contrasto con la Scrittura. La Scrittura dice: voi siete dèi, voi siete figli dell’Altissimo. Io dico sono Figlio dell’Altissimo, sono Dio e voi mi volete lapidare. Agite e pensate contro la Scrittura.</p>
<p class="C10 V37">^{37} **Se non compio le opere del Padre mio, non credetemi;** / Da dove si deduce che io sono Figlio dell’altissimo e sono Dio, secondo le parole della Scrittura? Dalle opere che io compio. Quale altro argomento introduce Gesù? Gesù introduce un argomento di natura. Ogni albero produce secondo la sua natura. Se io, dice Gesù, sono Dio, devo produrre secondo la natura divina. Le mie opere attestano che produco secondo la natura di Dio. Se io produco secondo la natura di Dio o sono Dio o sono da Dio o sono con Lui e per Lui. Se non fossi con Dio, non fossi da Dio e per Lui, non potrei compiere le opere di Dio. Se compio le opere di Dio, dovete credermi. Sono le opere che attestano per me. Le opere sono divine, sono di Dio, anch’io sono di Dio. Ora, se sono di Dio, non posso essere un bestemmiatore. Neanche posso essere un peccatore. Bestemmiatori e peccatori sono contro Dio. </p>
<p class="C10 V38">^{38} **ma se le compio, anche se non credete a me, credete alle opere, perché sappiate e conosciate che il Padre è in me, e io nel Padre».** / Ecco come Gesù conclude il suo discorso. Gesù non chiede che si creda nella sua divinità ontologica. Chiede che si creda nelle sue opere che sono da Dio. Se le opere sono da Dio, anche Lui è da Dio. Se è da Dio, il Padre è in Lui e Lui nel Padre. Lui è in Dio e Dio è in Lui. Lo attestano le opere. Discorso altamente logico, razionale. Possono i Giudei accogliere questa verità per via razionale, storica, logica? Mai. Anche per loro vale l’argomentazione di natura. Essendo la loro natura cattiva, insipiente, stolta, naturalmente sono incapaci di comprendere. Non possono. </p>
<p class="C10 V39">^{39} **Allora cercarono nuovamente di catturarlo, ma egli sfuggì dalle loro mani.** / Ecco il risultato della loro incomprensione. La sua ora non è ancora venuta e nessuno potrà ancora mettergli le mani addosso e neanche lapidarlo. È giusto chiedersi: perché Gesù, pur sapendo che per i Giudei è naturalmente impossibile comprendere il suo discorso, si espone al pericolo della lapidazione o della cattura? Non sa che il suo linguaggio è duro ai loro orecchi? Gesù non parla solo per il presente, ma parla per il futuro di tutta la storia. Ogni uomo oggi e domani e sempre dovrà conoscere chi è Gesù e dovrà conoscerlo dalla sua bocca. Ma sappiamo anche che non tutti i Giudei sono uguali. Alcuni di essi sono dal cuore semplice, aperto, disposto ad accogliere la verità. Soprattutto per essi Gesù rivela la verità della loro vita eterna. Infatti quando Gesù parla molti non credono, tanti però si aprono alla fede e alla sua verità. </p>
<p class="C10 V40">^{40} **Ritornò quindi nuovamente al di là del Giordano, nel luogo dove prima Giovanni battezzava, e qui rimase.** / Gerusalemme è divenuta pericolosa. L’aria è pesante. Bisogna rallentare la tensione. Gesù lascia la città e ritorna nuovamente al di là del Giordano, nel luogo dove prima Giovanni battezzava, e qui rimane. Ecco la grande saggezza e intelligenza di Gesù, opera in Lui dello Spirito Santo. Lui sa quando parlare e quando tacere. Quando essere presente e quando essere assente. Quando si deve stare e quando partire. Sa cosa dire e come dirla. Come argomentare e come dialogare. Sa quando continuare e quando finire. Ora è tempo non solo di finire, ma anche di uscire. La presenza nella città è divenuta assai pericolosa. </p>
<p class="C10 V41">^{41} **Molti andarono da lui e dicevano: «Giovanni non ha compiuto nessun segno, ma tutto quello che Giovanni ha detto di costui era vero».** / Si è detto prima che Gesù non parla solo a coloro che non credono, che non possono credere. Parla anche per coloro che possono e vogliono credere. Sempre nel popolo vi sono pecore che appartengono al Padre e sono di Gesù. Viene fondata la verità di Cristo sulla testimonianza di Giovanni il Battista. Giovanni ha detto il vero. In questo Capitolo X Gesù si era appellato alla sola testimonianza delle opere. Questa è una sola testimonianza. Manca la seconda. Questa seconda testimonianza viene portata non da Giovanni, ma da molti Giudei credenti.</p>
<p class="C10 V42">^{42} **E in quel luogo molti credettero in lui.** / Altra necessaria verità da mettere bene in luce: in certi luoghi è difficile aprirsi alla fede a motivo sia del rispetto umano che del peso psicologico esercitato dai potenti sui deboli. Peso potente era l’esclusione dalla sinagoga. In altri luoghi viene a mancare sia il rispetto umano che la sudditanza psicologica e anche spirituale, non però di grazia, ma di peccato. Tolti questi due gravi impedimenti, è molto più facile aprirsi alla vera fede in Cristo Gesù. Lontano da Gerusalemme, lontano da scribi e farisei, lontano dai Giudei, oppositori dichiarati di Gesù, senza alcun loro influsso negativi, molti si aprono alla fede in Cristo Gesù. Accolgono le sue parole come parole di vita eterna. Questa verità deve convincerci che l’uomo può essere via di salvezza nella vera fede per i suoi fratelli, ma anche via di perdizione nella non fede per molta gente. Ad ognuno la responsabilità eterna sia della fede che della non fede. Ognuno deve porre ogni impegno perché per mezzo di lui la vera fede entri in ogni cuore. Deve anche porre ogni attenzione affinché per mezzo di lui nessuno si chiuda alla vera fede in Gesù Signore. Sarebbe reo di morte eterna.</p>
<p class="C11 V1">^{1} **Un certo Lazzaro di Betània, il villaggio di Maria e di Marta sua sorella, era malato.** / Questo Capitolo XI si apre con un annunzio. Finora mai si è sentito parlare di Lazzaro, Marta e Maria nel Vangelo secondo Giovanni. I lettori del Vangelo conoscono Maria e Marta per un racconto assai particolare che troviamo nel Vangelo secondo Luca. Questo racconto è solo del Vangelo secondo Luca. Manca in ogni altro Vangelo. È giusto ricordarlo. Di Marta nei Vangeli si parla solo in Luca (c. 10) e solo in Giovanni (cc. 11 e 12). Mentre di Lazzaro si parla solo in Giovanni (cc. 11 e 12). Negli altri Vangeli si ignora tutto di questa famiglia. Non vi è alcuna menzione della sua esistenza. </p>
<p class="C11 V2">^{2} **Maria era quella che cosparse di profumo il Signore e gli asciugò i piedi con i suoi capelli; suo fratello Lazzaro era malato.** / L’Evangelista Giovanni anticipa un evento che si compirà nel Capitolo XII del suo Vangelo. Viene ricordato che suo fratello Lazzaro è malato. Quando Giovanni scrisse il suo Vangelo, questo evento era noto nella comunità. Per questo Lui pensa di anticiparlo. Così il lettore sa di quale Maria lui sta parlando. Si può avanzare nella lettura con maggiore scienza. Quello che è importante conoscere è la scienza che Gesù ha della malattia di Lazzaro. Lui non lo guarisce né a distanza, comandando alla febbre di lasciarlo né si reca a casa sua per guarirlo di persona. Rimane immobile. Si tratta sia di una immobilità fisica – non si sposta dal luogo dove si trova – ma anche di una immobilità spirituale – non dona alcun ordine alla febbre perché lasci Lazzaro –: Gesù può sulle due immobilità, ma rimane immobile.</p>
<p class="C11 V3">^{3} **Le sorelle mandarono dunque a dirgli: «Signore, ecco, colui che tu ami è malato».** / Le sorelle di Lazzaro, Marta e Maria, informano Gesù. Esse non dicono: “Nostro fratello è malato. Vieni per noi”. Si guardano bene dal dire questo. Dicono invece “Signore, ecco, colui che tu ami è malato”: ora se tu lo ami, sei obbligato a fare qualcosa per lui. L’amore è impegno concreto. Poiché tu puoi liberarlo dalla malattia, in virtù della tua amicizia, devi guarirlo. Noi sappiamo che Gesù non è mosso né dall’amicizia e neanche dalla parentela. Lui è mosso solo dalla volontà del Padre. Questa è vera tentazione per Gesù. Si vuole che Lui operi per amicizia, dimenticandosi del Padre. L’amore familiare, l’amicizia, la parentela, ma anche la filantropia, addirittura la misericordia, la carità, il bene possono trasformarsi in tentazione per noi. Quando sono tentazione? Quando ci fanno agire contro la volontà di Dio. </p>
<p class="C11 V4">^{4} **All’udire questo, Gesù disse: «Questa malattia non porterà alla morte, ma è per la gloria di Dio, affinché per mezzo di essa il Figlio di Dio venga glorificato».** / Ora viene svelato il motivo per cui Gesù rimane doppiamente immobile. Notiamo bene. Questa malattia è per la morte, ma non per la morte. È per una morte momentanea. Poi interverrà Gesù. Come Gesù interverrà? Non sulla malattia, ma sulla morte. Questo intervento lo glorificherà presso gli uomini. Questo intervento mostrerà l’intima unione che vi è tra Gesù e il Padre. Ora sappiamo perché Gesù non deve agire. Deve solo aspettare i tempi stabiliti dal Padre. Lazzaro morirà e Lui poi lo richiamerà in vita. Questo dovrà accadere. Sarà la risurrezione di Lazzaro che manifesterà al mondo dei Giudei chi è Gesù e chi è il Padre. Gesù è con il Padre. Il Padre è con Gesù. Nessun dubbio più dovrà esistere in nessuna mente umana, anche nella più diabolica e satanica.</p>
<p class="C11 V5">^{5} **Gesù amava Marta e sua sorella e Lazzaro.** / Questo versetto serve a rivelarci la grande tentazione in cui potrebbe cadere Gesù. Si potrebbe lasciare spingere dall’amore verso Marta e Maria e impedire che Lazzaro muoia. Ma noi sappiamo che Gesù mai cadrà nella tentazione. Perché? Forse perché è invincibile? No. Lui è vero uomo e come vero uomo può cadere in tentazione. Non cade perché in Lui l’amore per il Padre è più forte di qualsiasi altro amore. Anche più forte dell’amore per la Madre sua. In Gesù prima viene l’amore per il Padre suo, che è purissima, piena, perenne obbedienza alla sua volontà. Da questo amore e in questo amore e per questo amore ama ogni altra persona. La ama per condurla al Padre.</p>
<p class="C11 V6">^{6} **Quando sentì che era malato, rimase per due giorni nel luogo dove si trovava.** / Quando la notizia della malattia di Lazzaro giunse al suo orecchio, rimase per due giorni nel luogo dove si trovava. Dal Capitolo X sappiamo che si trovava presso il Giordano. Abbastanza distante da Gerusalemme e anche da Betània. In due giorni tutto si può compiere. La malattia può evolvere verso la vita, ma anche verso la morte. Noi sappiamo già che la malattia di Lazzaro evolverà verso la morte. Dalla morte Gesù lo chiamerà in vita. Lo risusciterà. Questo evento dovrebbe insegnare ad ognuno di noi che anche tutta l’intera nostra vita serve a Dio per manifestare la sua gloria. Ma per sapere questo occorre avere nel cuore una chiara e immediata visione di purissima fede.</p>
<p class="C11 V7">^{7} **Poi disse ai discepoli: «Andiamo di nuovo in Giudea!».** / Trascorsi i due giorni,  in Giudea Lui deve recarsi per due motivi: prima perché deve dare la vita Lazzaro, poi perché ormai il suo tempo è finito e dovrà glorificare il Padre. Noi sappiamo che la risurrezione di Lazzaro è l’ultimo grande segno di Gesù. È il segno dei segni. È il segno che non concede spazio perché qualcuno possa dubitare che non sia un segno che solo il Padre può operare. Anche perché nel racconto, così come ce lo presenta l’apostolo Giovanni, non è Gesù che risuscita Lazzaro. Gesù chiede al Padre la sua risurrezione. Anzi ringrazia il Padre perché lo ha esaudito. Poi grida a Lazzaro di venire fuori.</p>
<p class="C11 V8">^{8} **I discepoli gli dissero: «Rabbì, poco fa i Giudei cercavano di lapidarti e tu ci vai di nuovo?».** / Ora i discepoli mettono in guardia Gesù. I discepoli parlano dalla carne, non dallo Spirito Santo. Essi non conoscono i segreti del Padre. Gesù li conosce tutti. I discepoli non sanno che questo è l’ultimo viaggio di Gesù nella città santa. Gesù lo sa. Questo viaggio però è preparato dalla risurrezione di Lazzaro. In più questa volta Gesù entrerà in Gerusalemme rivelando la sua Verità. C’è infinita differenza tra chi prende le decisioni nello Spirito Santo e nella sua conoscenza o scienza e chi le prende nella carne, dall’ignoranza di ciò che sta per accadere. Ogni nostra decisione va presa sempre nello Spirito Santo.</p>
<p class="C11 V9">^{9} **Gesù rispose: «Non sono forse dodici le ore del giorno? Se uno cammina di giorno, non inciampa, perché vede la luce di questo mondo;** / Gesù non svela i segreti del Padre. Non parla ai discepoli dalla conoscenza e dalla scienza dello Spirito Santo. Parla con linguaggio umano, servendosi di una immagine tratta dalle cose della terra. Parla di tenebre e di luce. Così è anche per Gesù. Ieri per lui erano ore in cui doveva camminare nelle tenebre. Le tenebre non sono del suo cuore. Sono del cuore dei farisei e degli scribi. Sono le tenebre dei Giudei. In quelle tenebre doveva far brillare la sua luce. Il popolo che camminava nelle tenebre vide una grande luce. Così la profezia. Oggi invece non scende più in Gerusalemme per camminare nelle tenebre, ma nella luce. Scende per manifestare tutta la sua luce. Questa manifestazione inizia con la risurrezione di Lazzaro. Scende per glorificare il Padre. </p>
<p class="C11 V10">^{10} **ma se cammina di notte, inciampa, perché la luce non è in lui».** / Gesù ancora si ferma sull’immagine della luce e delle tenebre. Possiamo così tradurre questa parola di Gesù: se io mi ponessi fuori della luce del Padre inciamperei. Andrei a Gerusalemme di mia volontà e mancherei della luce del Padre. Di sicuro inciamperei. Poiché vado con la pienezza della luce del Padre, mai potrò inciampare. La luce del Padre illumina i miei passi. Qual è la luce del Padre? La luce del Padre in Cristo Gesù è lo Spirito Santo che agisce in Lui con tutta la potenza della sua divinità e con ogni suo dono: sapienza, conoscenza, intelletto, consiglio, fortezza, pietà, timore del Signore. La sua luce è lo Spirito.</p>
<p class="C11 V11">^{11} **Disse queste cose e poi soggiunse loro: «Lazzaro, il nostro amico, si è addormentato; ma io vado a svegliarlo».** / Ora Gesù rivela parte del mistero, ma non tutto il mistero. Nessuno finora è venuto per annunziare la morte di Lazzaro. Gli era stato annunziato che il suo amico era malato. Ora i discepoli sanno che nulla è nascosto a Gesù. Gli Angeli del cielo sono sempre a suo servizio e anche il Padre e lo Spirito Santo lo servono nella verità e per la verità. Gesù deve recarsi in Giudea per risuscitare Lazzaro. Gesù però non parla direttamente di morte e di risurrezione. Dice invece che Lazzaro si era addormentato e che Lui sarebbe andato a svegliarlo. </p>
<p class="C11 V12">^{12} **Gli dissero allora i discepoli: «Signore, se si è addormentato, si salverà».** / I discepoli prendono alla lettera i due verbi usati da Gesù: addormentare e svegliare. La salvezza è guarigione dalla malattia. Il sonno è vera medicina. Questo intendono i discepoli. Ancora essi sono su un piano terreno, anzi troppo terreno perché possano comprendere il linguaggio di Gesù. Gesù con essi deve parlare con grande chiarezza, se vuole che essi comprendano. Ma questo linguaggio serve a noi, perché anche noi comprendiamo che, se rimaniamo su un piano terreno, del suo Vangelo sempre ci sfuggirà la verità. Il Vangelo è linguaggio soprannaturale. Il nostro è linguaggio naturale.</p>
<p class="C11 V13">^{13} **Gesù aveva parlato della morte di lui; essi invece pensarono che parlasse del riposo del sonno.** / L’evangelista ora interviene e spiega ogni cosa. Lazzaro era veramente morto. La comprensione è differente perché la natura è differente. Gesù è natura spirituale perché interamente sotto il governo dello Spirito Santo. Loro ancora sono natura umana governata dai pensieri, desideri, conoscenza, scienza che sono della terra. Gesù parla dal Cielo e essi intendo dalla terra. Siamo su due piani totalmente diversi. Questo sempre avviene. Quando vi è differenza di presenza dello Spirito Santo, sempre vi è differenza di verità, intelligenza, comprensione, decisione, operatività. Lo Spirito è la differenza.</p>
<p class="C11 V14">^{14} **Allora Gesù disse loro apertamente: «Lazzaro è morto** / Ora Gesù lascia il suo linguaggio spirituale, divino. Usa il loro linguaggio della terra. È fisicamente morto e non spiritualmente. La malattia lo ha condotto alla tomba. Ora è da questa morte che si deve pensare. Gesù si trova dinanzi ad una morte reale, di un vero suo amico. Cosa deve fare non sarà però Lui a deciderlo, volerlo, stabilirlo. Chi deve decidere, volere, stabilire è il Padre. Il Padre vuole, decide stabilisce e poi nella sapienza, scienza, conoscenza, intelletto, fortezza, pietà, consiglio, timore dello Spirito Santo comunica la sua volontà al Figlio perché la compia. Gesù è perfetta obbedienza al Padre.</p>
<p class="C11 V15">^{15} **e io sono contento per voi di non essere stato là, affinché voi crediate; ma andiamo da lui!».** / Ora Gesù spiega perché Lui non è stato da Lazzaro mentre era malato. Chi devono essere rafforzati nella fede sono i discepoli. Lo scandalo della croce è grande. Nel Vangelo secondo Giovanni non c’è l’evento della trasfigurazione. Supplisce questo evento. I discepoli devono avere tanta fede in Cristo Gesù da credere che sulla croce Lui è con il Padre e che il Padre è con Lui. Fede necessaria. Ora Gesù dispone se stesso a compiere l’ultima sua opera. Deve andare da Lazzaro per chiamarlo in vita. Lui lo chiamerà e i suoi discepoli crederanno in Lui. Anche il primo miracolo ha avuto questa finalità. Gesù fece il primo segno in Cana di Galilea e i suoi discepoli credettero in Lui. Questo primo miracolo è servito per la vita pubblica. Ora ne serve un secondo per la passione e morte. È questo uno dei fini di questo ultimo miracolo. </p>
<p class="C11 V16">^{16} **Allora Tommaso, chiamato Dìdimo, disse agli altri discepoli: «Andiamo anche noi a morire con lui!».** / Quanto dice Tommaso va rettamente compreso. Nulla è inutile nel Vangelo. Tutto si riveste di significato di salvezza. Cosa vuole dire Tommaso agli altri discepoli? Partiamo dalle parole di Gesù. Lazzaro è morto e io vado a risuscitarlo. Così dice Tommaso? Se noi moriamo con Lazzaro, anche noi saremo risuscitati da Gesù. Lui ci risveglierà. Tommaso crede realmente, veramente che Gesù può risuscitarlo dalla morte. Può chiamarlo in vita. Non solo lui, Tommaso, può chiamare in vita, ma tutti gli altri discepoli. Forse vorrebbe anche lui fare questa esperienza di risurrezione? Qualcuno pensa che Tommaso parli per entusiasmo. Di certo lo Spirito Santo non avrebbe posto nel Vangelo questa sua frase, come ne ha taciute molte altre. Dobbiamo ritenere che Tommaso fermamente crede in questa verità. </p>
<p class="C11 V17">^{17} **Quando Gesù arrivò, trovò Lazzaro che già da quattro giorni era nel sepolcro.** / Ora vengono date alcune notizie storiche e geografiche. Significa che secondo le leggi della natura è iniziata la decomposizione, il ritorno nella polvere. Potrà Gesù chiamare in vita una persona che sta divenendo polvere del suolo? Se lo fa allora viene attestato che Lui è vero uomo di Dio. In fondo possiamo paragonare la risurrezione di Gesù a quella narrata in Ezechiele. In Ezechiele vi sono solo ossa aride in una vasta pianura. Lo Spirito Santo è chiamato dai quattro venti dal profeta e a poco a poco quelle ossa si ricompongono fino alla piena risurrezione. Nulla è impossibile al profeta. Se Gesù risuscita Lazzaro ormai in procinto di divenire polvere, allora Lui è vero profeta, vero uomo di Dio. Questa fede dovranno avere i discepoli quando Lui sarà sulla croce. Anche lui sarà chiamato fuori dal sepolcro dal Padre.</p>
<p class="C11 V18">^{18} **Betània distava da Gerusalemme meno di tre chilometri** / Ecco ora la notizia geografica. Significa che Gesù ormai da Betània avrebbe compiuto il suo ultimo viaggio verso Gerusalemme, luogo della sua morte e della sua risurrezione. Nella vita di Gesù tutto è governato dalla sapienza eterna del Padre nello Spirito Santo. Tutto è disposto secondo il suo consiglio eterno. Gesù deve solo obbedire ad ogni cosa che il Signore predispone perché Lui la faccia. </p>
<p class="C11 V19">^{19} **e molti Giudei erano venuti da Marta e Maria a consolarle per il fratello.** / Ora viene rivelato un secondo motivo – il primo è nascosto nella mente del Padre – per cui è detto che Betània dista circa tre chilometri da Gerusalemme: “Molti Giudei erano venuti da Marta e Maria a consolarle per il fratello”. Possiamo affermare che ora Gesù non compie il miracolo solo dinanzi agli abitanti di Betània. Lo compie dinanzi anche dinanzi a molti Giudei. La notizia della risurrezione necessariamente rimbalzerà in Gerusalemme. Appena giungerà agli orecchi di farisei, scribi, capi dei sacerdoti, anziani del popolo, essi saranno tutti sconvolti. Dovranno prendere una decisione. Questa volta saranno obbligati. Dopo questo evento per tutti loro è la fine.</p>
<p class="C11 V20">^{20} **Marta dunque, come udì che veniva Gesù, gli andò incontro; Maria invece stava seduta in casa.** / Gesù giunge in Betània, ma non si reca subito nella casa di Marta e Maria. Non possono uscire tutte e due. La casa è piena di ospiti. Marta esce. Maria rimane. Marta è più intraprendente. Maria è più riflessiva, meditava, pacata. Marta è impaziente di vedere il Maestro. Maria sa attendere la sua venuta. Sono due cuori diversi, differenti. Ogni persona ha il suo cuore. Questa verità mai dobbiamo dimenticarla. Ci aiuta a non giudicare, non mormorare, non criticare, non parlare male. Ci aiuta al rispetto di ogni altro cuore. Anche ognuno di noi ha il suo cuore. Ogni santità ha il suo cuore. </p>
<p class="C11 V21">^{21} **Marta disse a Gesù: «Signore, se tu fossi stato qui, mio fratello non sarebbe morto!** / Marta inizia il suo dialogo con Gesù con una professione di fede. Marta crede in Gesù, ma non secondo fede perfetta. Crede alcune verità. Gesù può liberare dalla malattia, ma solo da vicino. Il Centurione invece crede che Gesù può liberare dalla malattia con la sola Parola. A Gesù è sufficiente che dica una sola Parola. In fondo il Vangelo attesta questa verità. Anche nel Vangelo secondo Giovanni questa verità è stata rivelata in occasione della guarigione del figlio del funzionario regio (c. 4). Questo è avvenuto anche con la donna Cananea. Il comando non ha distanze. Basta esprimerlo. Per la guarigione di Lazzaro non era in alcun modo necessaria la presenza. Bastava un solo comando a distanza. Altra cosa che Marta non sa è il mistero che avvolge la morte del fratello. Per essa si deve manifestare la gloria di Dio. </p>
<p class="C11 V22">^{22} **Ma anche ora so che qualunque cosa tu chiederai a Dio, Dio te la concederà».** / Anche se la fede ancora non è perfetta, alcune verità sono chiare nella mente di Marta. Marta crede nella preghiera di Gesù sempre esaudita da Dio. Questa verità è essenza del Vangelo secondo Giovanni. Anche il discepolo di Gesù è chiamato a pregare, per Cristo. Deve pregare il Padre chiedendo per mezzo di Cristo. Ma quando si chiede per mezzo di Cristo e il Padre ascolta? Quando si chiede in Cristo e con Cristo. Quando si è un solo corpo con Lui. Si è un solo corpo con Lui quando si dimora nella sua Parola. Come Cristo e Parola sono una cosa sola, così il cristiano e la Parola devono essere una cosa sola. Il cristiano dimora in Cristo e Cristo dimora nel cristiano, se il cristiano dimora nella Parola. Se il cristiano esce dalla Parola, non abita nella Parola, non è in Cristo. Non vive con Cristo. neanche potrà pregare per Cristo. </p>
<p class="C11 V23">^{23} **Gesù le disse: «Tuo fratello risorgerà».** / Gesù rassicura Marta: “Tuo fratello risorgerà”. La risurrezione di Lazzaro è già stata annunziata ai discepoli. Lazzaro si è addormentato e io vado a svegliarlo. Lazzaro è morto e io vado a risuscitarlo. Per questo Gesù è venuto. Attraverso questa opera Dio manifesterà di essere con Gesù e Gesù attesterà che Lui è con il Padre. È la verità che sempre dovrà essere posta a fondamento per ogni sano sviluppo che dovrà condurci alla piena conoscenza di Dio. Se Dio è con Gesù e Gesù è con Dio, se le opere di Gesù sono opere del Padre, allora subito ci si deve aprire all’accoglienza dell’altra verità. La Parola di Gesù è Parola di Dio. Se è Parola di Dio, la sua è vera parola profetica.</p>
<p class="C11 V24">^{24} **Gli rispose Marta: «So che risorgerà nella risurrezione dell’ultimo giorno».** / Marta dice una cosa. Gesù la rassicura. Lei non crede. Prima ha detto: “Ma anche ora so che qualunque cosa tu chiederai a Dio, Dio te la concederà”. Se Marta crede in questa verità, perché non crede nella risurrezione del fratello? Ecco la risposta di Marta alla Parola di Gesù: “So che risorgerà nella risurrezione dell’ultimo giorno”. Gesù non pensava a questa risurrezione. Lui aveva nel cuore la risurrezione del fratello oggi, in questo giorno. La risposta di Marta deve insegnarci che anche noi siamo così. Abbiamo una fede non consequenziale. Facciamo una professione di fede, ma poi le conclusioni sono ben altra cosa. La fede è vera se ogni conclusione è vera.</p>
<p class="C11 V25">^{25} **Gesù le disse: «Io sono la risurrezione e la vita; chi crede in me, anche se muore, vivrà;** / Dinanzi a Marta che attualmente non crede nella risurrezione di Lazzaro in questo giorno, Gesù si ferma. Continua il discorso di Marta e dice qual è la sua Verità: “Io sono la risurrezione e la vita”. Questa è la Verità di Cristo. Quando questa Verità si compie in noi? “Chi crede in me, anche se muore, vivrà”. Per la fede la Verità di Cristo agisce in noi. Si fa vita in noi. Senza la fede in Cristo Gesù, la Verità di Cristo rimane di Cristo, mai opera nell’uomo. Tutto Dio e non solo Cristo Gesù opera nell’uomo per mezzo della fede. Tutto ciò che la Parola dice si compie per la fede di chi crede in essa. La fede collega, unisce, travasa il cuore di Dio nella vita dell’uomo. Tutto è dalla fede.</p>
<p class="C11 V26">^{26} **chiunque vive e crede in me, non morirà in eterno. Credi questo?».** / Gesù parla della morte spirituale, morte dell’anima sulla terra, a causa del peccato, morte eterna dopo il tempo. Gesù non dice “chi crede in me non morirà in eterno”. Dice invece: “chiunque vive in me e crede in me, non morirà in eterno”. Come si vive in Cristo? Divenendo con Lui un solo corpo attraverso il sacramento del Battesimo. Come si crede in Lui? Vivendo secondo la sua Parola sempre. Vivere in Cristo e credere in Cristo non possono mai essere separati, divisi. Oggi questa separazione si è compiuta. Si pensa che solo credendo in Lui si avrà la vita eterna. Non vi è più alcuna relazione con la vita in Lui. Ora Gesù domanda a Marta: credi tu questo? Credi che io sono la risurrezione e la vita? Credi che chiunque crede in me e vive in me, non morirà in eterno? Credi che io lo risusciterò nell’ultimo giorno? Gesù vuole una fede esplicita. Ed è fede esplicita, la fede nella sua Parola, nella sua verità, nella sua grazia, nella sua luce, nel suo Santo Spirito. La fede esplicita è nella pubblica professione del Vangelo come sola ed unica via della Verità e della libertà.</p>
<p class="C11 V27">^{27} **Gli rispose: «Sì, o Signore, io credo che tu sei il Cristo, il Figlio di Dio, colui che viene nel mondo».** / Ora la fede di Marta si manifesta nella sua perfezione, in modo implicito e non esplicito. Vediamo perché si manifesta. Dicendo Marta che lei crede che Gesù è il Cristo, il Figlio di Dio, colui che viene nel mondo, fa la stessa professione di fede di Simon Pietro. Quale è stata la professione di fede? Tutto ciò che tu dici è verità. La tua Parola è verità. La stessa cosa dice Marta: io credo che tu sei il Messia del Signore, il Cristo di Dio. Io credo che tu sei il Profeta che deve venire. Se Tu sei il Figlio di Dio, ogni tua Parola è verità. Io credo in ogni tua Parola. Non ne escludo alcuna. Questa stessa professione di fede Giovanni la pone a chiusura del suo Vangelo. Con una piccola variante. Posticipa ciò che qui è detto prima: la vita è nel nome di Cristo Gesù. A questa vita si accede mediante la fede in Lui. Cosa crede Marta? Che Gesù è il Figlio di Dio, colui che deve venire. Cosa le ha detto Gesù? “Chi vive e crede in me non morirà in eterno”. Come conclude Giovanni? “Perché crediate che Gesù è il Cristo, il Figlio di Dio”. Qual è il fine di questa fede? Perché, credendo, abbiate la vita nel suo nome. A dire il vero, manca un elemento essenziale, vitale. Alla fede in Cristo va aggiunta la vita in Cristo. Non morirà in eterno “chi vive e crede in me”. Marta diviene così la donna che per prima ha professato la fede piena in Cristo Gesù: il Cristo, il Figlio di Dio, colui che deve venire. L’ha professata sul fondamento delle Parole di Gesù: “Chi vive e crede in me non morirà in eterno”.</p>
<p class="C11 V28">^{28} **Dette queste parole, andò a chiamare Maria, sua sorella, e di nascosto le disse: «Il Maestro è qui e ti chiama».** / Ora Marta pensa alla sorella Maria. È una parola di Gesù o è una parola di Marta? Dal contesto nulla si manifesta. Il dialogo con Gesù è stato interrotto con la professione di fede. Poi subito dopo Marta è andata a chiamare Maria. Conoscendo il Maestro, lei ha pensato bene di interpretare il suo cuore. Quando è lecito interpretare il cuore di Gesù? È una domanda alla quale non è semplice rispondere. Diciamo che più si vive nello Spirito Santo, più si vive in Cristo, con Cristo e per Cristo, e più si può giungere a conoscere anche i desideri di Cristo, ma sempre nello Spirito Santo. Marta conosce bene Gesù. Conosce anche bene la sorella Maria. Sa che Gesù non è venuto solo per lei. È venuto anche per Maria. Sapendo questo, non solo può dire che Gesù è fuori. Le può anche dire: è venuto per te. Desidera vederti. Ti chiama. Ti vuole parlare. Dalla professione di fede fatta da Marta, si deve concludere che in questa donna vi sia lo Spirito di sapienza del Signore. Lo Spirito sa quali sono i desideri di Cristo e li può suggerire al cuore. Tuttavia è una questione assai delicata. Non sempre si può interpretare il cuore. Occorre lo Spirito del Signore agente ed operante in noi. Nella Scrittura si parla di interpretazione, ma per alcuni casi particolari. Per interpretare secondo verità si deve possedere lo Spirito della verità. Nello Spirito della verità sempre si deve crescere. Da una cattiva interpretazione del cuore di Cristo Gesù nascono infiniti mali e anche la perdizione eterna.</p>
<p class="C11 V29">^{29} **Udito questo, ella si alzò subito e andò da lui.** / Maria ascolta ciò che le dice la sorella. Ella si alza subito e va da lui. Non appena sa che il Maestro è fuori, subito corre da Lui. È giusto chiedersi: cosa si attende Maria da Gesù? Nulla. Solo una parola di speranza. Gesù è il creatore della speranza. Anche dinanzi alla morte Gesù sa quali parole possono creare la speranza. La speranza che dona Cristo Gesù può farci superare ogni morte, di ogni genere. In Gesù la speranza non è attesa. In Gesù la speranza è creazione di un presente nuovo, ma anche creazione di un cuore nuovo, una mente nuova, uno spirito nuovo. Dove c’è creazione, finisce il prima, inizia ora la storia. Questa è la speranza creata da Gesù.</p>
<p class="C11 V30">^{30} **Gesù non era entrato nel villaggio, ma si trovava ancora là dove Marta gli era andata incontro.** / Ora viene indicato il luogo dove si trova Gesù. Il Maestro non era entrato nel villaggio, ma si trovava ancora là dove Marta gli era andata incontro. Perché Gesù ancora non è entrato nel villaggio? Perché Lui è venuto per Lazzaro. Lui è venuto per glorificare il Padre. Per attestare che il Padre è con Lui e che Lui e il Padre sono una cosa sola. Non è venuto per le consolazioni umane. Lui è venuto per portare una consolazione divina, soprannaturale, celeste. Lui attende solo di essere condotto presso il sepolcro dove giace Lazzaro ormai da quattro giorni. Niente in questo istante dovrà distrarre Gesù dalla missione ricevuta dal Padre. Per Lazzaro è venuto e da Lazzaro si dovrà recare.</p>
<p class="C11 V31">^{31} **Allora i Giudei, che erano in casa con lei a consolarla, vedendo Maria alzarsi in fretta e uscire, la seguirono, pensando che andasse a piangere al sepolcro.** / Marta e Maria non sono più in casa. Sono uscite. Perché i Giudei si alzano? Perché essi dovranno essere i testimoni oculari dell’evento. Non possono rimanere in casa. Non possono conoscere le cose per sentito dire. Con i loro occhi devono vedere, con i loro occhi sentire, con la loro bocca raccontare. Il Padre vuole che siano proprio i Giudei i testimoni di questo evento unico nella storia. Vuole che siano loro i narratori del fatto. Vuole che non abbiano più alcun dubbio che Dio è veramente con Gesù e Gesù con Dio. Tutto quanto sta accadendo, dal principio alla fine, passando per ogni fatto intermedio, ha questa finalità: dare ai Giudei un segno inconfondibile. Essi hanno chiesto il segno a Gesù. Ora Gesù lo dona loro, come anticipazione. Perché lo dona, ma come per anticipazione? Perché il segno perfetto sarà quello della sua gloriosa risurrezione. Essi distruggeranno il suo tempio, cioè il suo corpo, e lui in tre giorni lo rialzerà, lo innalzerà, lo renderà glorioso.</p>
<p class="C11 V32">^{32} **Quando Maria giunse dove si trovava Gesù, appena lo vide si gettò ai suoi piedi dicendogli: «Signore, se tu fossi stato qui, mio fratello non sarebbe morto!».** / Maria professa la stessa fede di Marta. Perché le due sorelle sono così convinte? Cosa le spinge a credere che Lazzaro non sarebbe morto se Gesù fosse stato presente mentre era malato? Esse conoscono l’amore di Gesù per Lazzaro. Può un amico lasciare morire un suo amico? Mai. Questo da vicino. Essendo Gesù lontano, nessuno lo ha pregato come lo avrebbero pregato esse e anche come lo avrebbe pregato lo stesso Lazzaro. Lo avrebbe sanato la differenza di amore. Una notizia senza amore e una con amore sono differenti. Questo vale anche per l’annunzio evangelico. Annunziare Cristo senza alcun amore e annunziarlo con amore, crea differenza. L’amore attrae. Il non amore lascia indifferenti. In fondo questa è la convinzione di Marta e di Maria. Noi, Maestro, avremmo saputo convincerti ad operare il miracolo. Ma tu non eri qui e nessuno ha saputo pregarti come si conviene, con tutto l’amore dell’anima e dello spirito. Marta e Maria non conoscono il mistero di questa morte.</p>
<p class="C11 V33">^{33} **Gesù allora, quando la vide piangere, e piangere anche i Giudei che erano venuti con lei, si commosse profondamente e, molto turbato,** / Maria è nelle lacrime. Anche i Giudei venuti con lei, piangono. A causa di questo pianto Gesù si commuove profondamente. Si commuove per pietà, per condivisione del dolore. L’amore è condivisione dell’intera vita. Mai di una parte di essa. Gesù si commuove e anche si turba. Cosa è il turbamento di Gesù? Il turbamento è una forte agitazione interiore dinanzi ad eventi che vengono e che non possono essere governati da noi. La morte di una persona cara è evento che nessuno potrà mai governare, mai debellare. Il mistero è grande. Gesù freme di compassione, di amore, di volontà di fare il bene. Tutto il suo essere freme. Freme come freme di compassione il cuore di Dio dinanzi al bene di salvezza che deve compiere in favore della sua sposa infedele. Commuoversi profondamente e turbarsi rivelano che Gesù nella sua anima, nel suo spirito, in tutto il suo corpo fu afferrato dallo Spirito Santo e scosso profondamente. La morte non appartiene a Dio. Eppure la morte regna. Cosa si può fare contro la morte? Nulla. Neanche Lui può fare qualcosa. La morte è un mistero da accogliere nella fede e da vivere come obbedienza alla legge della natura di peccato. C’è un solo modo per vincerla: la risurrezione. Ma la risurrezione è solo quella dell’ultimo giorno. Lazzaro sarà risuscitato, ma solo come segno dell’onnipotenza salvatrice di Cristo Gesù, mandato nel mondo per sconfiggere il peccato e di conseguenza anche la morte. La morte è un mistero che va oltre Cristo, oltre la sua onnipotenza, oltre la sua scienza. La morte è il frutto del peccato. Tanta potenza di distruzione ha il peccato. Esso ha tanta forza di distruggere la vita creata da Dio, voluta da Lui. Gesù si commuove per amore. Si turba dinanzi a questo mistero ingovernabile, dinanzi al male che questo mistero genera. Risusciterà Lazzaro per manifestare la gloria di Dio, ma non potrà impedire che lui muoia domani una seconda volta. La risurrezione per la vita immortale sarà il frutto della sua vittoria sul peccato e sulla morte. Ma essa avverrà nell’ultimo giorno. Fino all’avvento dei cieli nuovi e della terra nuova, saremo tutti sotto la schiavitù della morte. Essa ci governa. La morte è entrata nel mondo per invidia del diavolo. Questa è la tentazione. Regna invece a causa del peccato dell’uomo. Ogni peccato è morte. Gesù è venuto per togliere il peccato del mondo. Ma l’uomo deve volere Cristo. </p>
<p class="C11 V34">^{34} **domandò: «Dove lo avete posto?». Gli dissero: «Signore, vieni a vedere!».** / Dopo essersi profondamente commosso e anche turbato, Gesù domanda: “Dove lo avete posto?”. Gli dicono: “Signore, vieni a vedere”. Gesù chiede perché l’ora di chiamare dal sepolcro il suo amico Lazzaro è venuta. Maria, Marta, i Giudei, Gesù si recano tutti insieme al sepolcro. La risurrezione di Lazzaro dovrà essere un evento pubblico. Tutti dovranno assistere. Tutti dovranno vedere il Padre che agisce per mezzo di Cristo Signore. Tutti poi dovranno raccontare a quanti sono assenti, in tutta Gerusalemme, questo legame eterno, divino, umano, indissolubile tra Cristo e il Padre. Veramente il Padre e Cristo sono una cosa sola. Il Padre opera per Lui.</p>
<p class="C11 V35">^{35} **Gesù scoppiò in pianto.** / Il pianto di Gesù è vero pianto. Gesù è vero uomo. I suoi sentimenti sono purissimi, colmi di verità. La morte è morte anche per Lui. Il dolore è dolore anche per Lui. Lazzaro è suo vero amico e ora giace nella morte. Qual è la differenza tra il suo pianto e il nostro? Il suo è un pianto di amore, di fede, di speranza. È un pianto che si apre nella preghiera e chiede al Padre la consolazione che viene dalla sua grazia e amore. Dio sa asciugare le lacrime. Se il pianto non è vissuto nella verità e nella grazia di Dio, può portare anche alla disperazione. Oggi molti non possono essere consolati nel loro pianto perché lo vivono senza fede, senza carità, senza speranza teologale. </p>
<p class="C11 V36">^{36} **Dissero allora i Giudei: «Guarda come lo amava!».** / Dinanzi al pianto di Gesù, i Giudei rimangono scossi. I Giudei rimangono sorpresi. Pensavano che Lui fosse privo di ogni sentimento. Credevano che fosse solo l’uomo della Verità. Invece Cristo è l’uomo dell’amore più vero e della speranza più santa. Amore e speranza sono edificati sulla verità e sulla conoscenza del vero Dio che è il Padre suo. Le virtù teologali sono tre e Gesù è pienamente radicato in esse. Anche le virtù cardinali sono la sua vita. Non c’è virtù non sia vita di Cristo Gesù. Ecco perché il suo pianto è vero pianto, perché vissuto secondo Verità, amore, speranza, giustizia, fortezza, temperanza, prudenza. </p>
<p class="C11 V37">^{37} **Ma alcuni di loro dissero: «Lui, che ha aperto gli occhi al cieco, non poteva anche far sì che costui non morisse?».** / Alcuni però mettono in dubbio le sue capacità taumaturgiche. Anche questi dubbi sono necessari al miracolo. Questo dubbio è essenziale alla verità di Cristo. Essi sono convinti che la morte di Lazzaro sia rivelatrice che Gesù poi non è quello che tutti credono che Egli sia. Cosa vi è di più caro di un amico? Si lascia forse morire un amico? Se Gesù è così onnipotente come la gente crede e come lui afferma, perché ha lasciato che il suo amico morisse? Se Lazzaro è morto. Gesù non può tutto. Dio non è con Lui. Dio può tutto. Gesù non può tutto. Quando non si conosce il mistero, sempre so pensa dal proprio cuore. Proprio per questo Lazzaro è morto. Perché questi loro dubbi, incertezze, mormorazioni sparissero dalla loro mente e uscissero dal loro cuore.</p>
<p class="C11 V38">^{38} **Allora Gesù, ancora una volta commosso profondamente, si recò al sepolcro: era una grotta e contro di essa era posta una pietra.** / Gesù si commuove ancora una volta profondamente. Lui è interamente afferrato dallo Spirito Santo. Lo Spirito Santo vuole rivelare di Lui tutta la completezza della sua umanità. Gesù non è un legno, un ferro, una terracotta. Gesù è vero uomo. La sua verità umana è perfetta nell’anima, nello spirito, nel corpo, nei sentimenti, nei pensieri. La sua verità è tutta avvolta dallo Spirito Santo e custodita in tutta la volontà del Padre. La sua umanità è santa. In essa non c’è ombra di male, imperfezione, vizio, carenza. Gesù è perfettissimo nell’amore, perché è perfettissimo nella fede. È perfettissimo nella fede perché è perfettissimo nell’obbedienza. Anche la speranza è verissima. Gesù giunge al sepolcro. È una grotta e contro di essa è posta una pietra. Lazzaro è nella grotta. Essa è ben custodita dalla pietra. Il sepolcro attesta che Lazzaro è realmente morto. La pietra attesta che dalla grotta non si esce.</p>
<p class="C11 V39">^{39} **Disse Gesù: «Togliete la pietra!». Gli rispose Marta, la sorella del morto: «Signore, manda già cattivo odore: è lì da quattro giorni».** / Ora Gesù dona un ordine: “Togliete la pietra!”. Qualcuno potrebbe pensare che Gesù desideri entrare nella grotta per dare l’ultimo saluto al suo amico Lazzaro. Né Marta, né Maria, né i Giudei pensano che Gesù lo voglia risuscitare. Interviene subito Marta, la sorella del morto: “Signore, manda già cattivo odore: è lì da quattro giorni”. Anche la risposta di Marta serve ad attestare non solo la morte di Lazzaro, ma anche che è già in decomposizione. La convinzione di tutti è che Gesù sia lì per onorare l’amico Lazzaro. Nessuno pensa che invece sia lì per riportare in vita il suo amico. Anche questo serve al miracolo. Solo Gesù sa cosa avverrà. Nessuno ancora conosce nulla. Eppure Gesù lo aveva detto a Marta: “tuo fratello risorgerà”. Marta però aveva pensato che Gesù si riferisse alla risurrezione nell’ultimo giorno. Gesù invece parlava di oggi, non dell’ultimo giorno. Per questo Lui è venuto.</p>
<p class="C11 V40">^{40} **Le disse Gesù: «Non ti ho detto che, se crederai, vedrai la gloria di Dio?».** / Ora è Gesù che risponde a Marta. Le prime parole rivolte da Gesù a Marta avevano come oggetto proprio la risurrezione del fratello. Tuo fratello risorgerà. Vedrà la luce. Della gloria di Dio invece si parla proprio agli inizi della narrazione: “All’udire questo, Gesù disse: ‘Questa malattia non porterà alla morte, ma è per la gloria di Dio, affinché per mezzo di essa il Figlio di Dio venga glorificato’” (Gv 11,4). La frase detta da Gesù a Marta vale per ogni uomo. Chi oggi, domani, sempre vedrà la gloria di Dio? Chi crede nella Parola di Gesù. Chi obbedisce ad essa. Nell’obbedienza alla Parola, Dio compirà quanto è detto in essa. </p>
<p class="C11 V41">^{41} **Tolsero dunque la pietra. Gesù allora alzò gli occhi e disse: «Padre, ti rendo grazie perché mi hai ascoltato.** / La pietra viene tolta. Il comando di Gesù viene portato a compimento. Gesù però non fa togliere la pietra per poter entrare nella grotta, ma perché Lazzaro possa venire fuori. Simbolicamente la pietra è il peccato. Chi vuole che dal sepolcro della vecchia umanità venga fuori il nuovo uomo deve togliere la pietra di ogni vizio, disobbedienza, trasgressione. Tolta questa Pietra, lo Spirito Santo giorno dopo giorno potrà creare la nuova umanità. Le opere sono del Padre, non sono di Cristo Gesù. Ora tutti dovranno sapere che il Padre ascolta Cristo. Per questo Cristo Gesù prega ad alta voce: “Padre, ti rendo grazie perché mi hai ascoltato”. Il miracolo ancora non è compiuto. Gesù manifesta la sua vera fede nel Padre. Lui sa che il Padre lo ascolta in ogni cosa. Sapendo questo, lo ringrazia come se il miracolo fosse già compiuto. Il prima in Gesù è il dopo e il dopo è il prima. Questa la forza della sua fede. Questa dovrà essere anche la forza della nostra fede. Il prima è il dopo e il dopo è il prima. Si prega per ringraziare per il dopo che è già prima. Ma perché questo avvenga è necessario avere la stessa obbedienza di Cristo Signore. </p>
<p class="C11 V42">^{42} **Io sapevo che mi dai sempre ascolto, ma l’ho detto per la gente che mi sta attorno, perché credano che tu mi hai mandato».** / Ora Gesù spiega ai presenti qual è la vera relazione con il Padre. Cosa devono credere i Giudei? Che Gesù è mandato dal Padre. Come potranno credere? Ascoltando la preghiera di ringraziamento elevata da Gesù al Padre. Lazzaro è nella tomba e Gesù ringrazia il Padre come se fosse già risorto. Gesù ringrazia prima. La sua è vera certezza nella fede. È una certezza non grande, ma assoluta. Quanti sono presenti, compresi anche i Giudei che avevano dubitato della sua onnipotenza di amore e di verità, ora devono modificare il loro pensiero. Essi da questo momento devono credere che veramente il Padre è con Gesù e Gesù è con il Padre. Devono anche credere che Gesù è sempre dalla volontà del Padre. La risurrezione di Lazzaro deve manifestare questa unione e unità.</p>
<p class="C11 V43">^{43} **Detto questo, gridò a gran voce: «Lazzaro, vieni fuori!».** / Elevata al Padre la preghiera e manifestata anche la finalità della risurrezione, Gesù grida a gran voce: “Lazzaro, vieni fuori!”. È questo un momento solennissimo della vita di Gesù. Qui si rivela tutta la sua verità. Si rivela la verità di ogni sua parola, preghiera, affermazione, rivelazione, insegnamento, profezia. Ora si vedrà se il Padre è veramente con Lui o con Lui non è. Tutto è dall’ascolto che farà Lazzaro della sua voce. Ascolterà Lazzaro? Non ascolterà? Verrà fuori? Rimarrà nel sepolcro? Gesù nulla opera, nulla compie, non si muove, non aiuta, non entra, non spinge fuori. Rimane in mezzo alla gente. Tutto ora dipende da Lazzaro e dalla sua risposta. Lazzaro è realmente morto. È ormai sepolto da quattro giorni. È in decomposizione. Se verrà fuori, attesterà Lui, non Gesù, che Gesù è veramente con il Padre e il Padre è con Gesù. Gesù è vero uomo mandato dal Padre.</p>
<p class="C11 V44">^{44} **Il morto uscì, i piedi e le mani legati con bende, e il viso avvolto da un sudario. Gesù disse loro: «Liberàtelo e lasciàtelo andare».** / Ecco la risposta di Lazzaro all’ascolto della voce di Gesù. Lazzaro non esce libero, slegato, privo dei teli della morte. Esce nei teli. Legato. Bendato. È questa vera prova della sua morte. Lui esce come se fosse ancora nella morte, mentre in realtà è in vita. Tutti possono constatare, verificare, vedere l’identità tra colui che prima era morto e che ora è tornato in vita. Ora Gesù dona un secondo ordine: “Liberatelo e lasciatelo andare”. Lazzaro non si può liberare da solo. È bendato nelle mani e nei piedi. Ha bisogno di essere aiutato. Una volta liberato, dovrà essere lasciato libero di andare via. I simbolismi in questa risurrezione di Lazzaro sono moltissimi. Ne mettiamo in evidenza solo uno. Quando avviene la liberazione dalla morte dal peccato, si torna in vita ma si è legati da tutte le conseguenze del peccato. Da queste conseguenze, è necessario che il “risuscitato” a vita nuova venga aiutato a liberarsi. Altrimenti rimane impastoiato e in nessun modo potrà camminare speditamente sulla via della salvezza. L’aiuto è necessario. La vita cristiana è vera risurrezione. Gesù ci chiama fuori dal sepolcro della morte. Ma poi ogni altro discepolo di Gesù deve aiutare ogni altro discepolo di Gesù a liberarsi dai fermenti del peccato che rimangono nel nostro corpo. È questo un lavoro lungo, faticoso, che mai finisce. In questo la pastorale è in grande fallimento. Nessuno vuole essere aiutato dagli altri, ma anche gli altri difficilmente possono aiutare qualcuno. Non ci si lascia aiutare. Si è soli. È questa vera comunione, vera partecipazione alla santificazione dei fratelli, quando li si aiuta, ma anche quando ci si lascia aiutare per liberarci dalle conseguenze che il peccato produce in noi. Gesù fa il miracolo. I ministri di Gesù fanno il miracolo. Quanti poi sono corpo di Gesù devono aiutare il corpo nel processo della liberazione da ogni legame con la morte. Si è in vita, ma siamo anche legati alla morte spirituale. Questi legami vanno sciolti. </p>
<p class="C11 V45">^{45} **Molti dei Giudei che erano venuti da Maria, alla vista di ciò che egli aveva compiuto, credettero in lui.** / Quando Gesù opera un miracolo o annunzia i misteri del regno, sempre vi sono reazione contrapposte e contrastanti. Si compie con Gesù sempre la profezia di Simeone. Dinanzi a Gesù ogni cuore svela di esso verità o falsità. La risurrezione di Lazzaro produce un frutto di fede. In cosa consiste ora la fede in Gesù? Oggi, in questo giorno, per questi Giudei consiste nella verità che sempre Gesù ha rivelato: Lui è dal Padre. Il Padre è con Lui. Gesù viene dal Padre. Il Padre ha mandato Gesù. Le opere di Gesù sono opere del Padre.</p>
<p class="C11 V46">^{46} **Ma alcuni di loro andarono dai farisei e riferirono loro quello che Gesù aveva fatto.** / Ma vengono svelati anche i cuori di quanti non credono in Cristo Gesù. Costoro non vanno dai farisei per convincerli a credere in Gesù. Vanno per manifestare loro quanto Gesù aveva fatto, perché fossero essi a intervenire per fermarlo. Ormai è convincimento di molti Giudei che Gesù debba essere fermato. Contro quest’opera non hanno alcun appiglio per intervenire. Oggi infatti non è sabato. Oggi Gesù non ha trasgredito alcuna legge del Signore, loro Dio. Essendo oggi giornata di lavoro, in nessun modo la risurrezione può essere considerata come una trasgressione del sabato. Quale peccato inventeranno oggi perché Gesù possa essere giustiziato in modo legalmente corretto, così da passare essi per giusti e Gesù per peccatore. Si tratta di trovare un’accusa su cui fondare una condanna a morte.</p>
<p class="C11 V47">^{47} **Allora i capi dei sacerdoti e i farisei riunirono il sinedrio e dissero: «Che cosa facciamo? Quest’uomo compie molti segni.** / Ora tutti sono obbligati a manifestare i pensieri dei loro cuori. Cosa facciamo perché non ne compia più? Essi non si interrogano se i segni siano segni operati dal loro Dio e Signore. Ormai questo problema non interessa più. Neanche interessa l’altro problema se Gesù possa essere accusato di peccato. Per essi si perde solo tempo. Volere agire secondo la verità della fede o la verità della morale è una inutile perdita di tempo. Per questa via non si arriva da nessuna parte. Si gira attorno al problema, ma senza alcuna soluzione. Sono vie che non conducono a nulla.</p>
<p class="C11 V48">^{48} **Se lo lasciamo continuare così, tutti crederanno in lui, verranno i Romani e distruggeranno il nostro tempio e la nostra nazione».** / Ecco la soluzione pensata da molti. Gesù va tolto di mezzo per il bene di tutto il popolo. I miracoli di Gesù aiutano qualcuno del popolo. Per tutto il popolo essi sono un vero disastro. Potrebbero portare alla distruzione della nazione. Gesù ora è pensato come vero falso profeta. È un idolatra. Dove conduce l’idolatria? Dove essa porta? Quando nella storia il popolo è divenuto idolatra, cosa è successo? Sempre è venuta la nazione più potente e ha distrutto il tempio e con esso Gerusalemme. Alla distruzione è sempre seguita la deportazione. La storia questo insegna. Essendosi Gesù dichiarato Dio, quanti credono in lui sono veri idolatri. Può il popolo di Dio divenire tutto idolatra a motivo dei segni che Gesù compie? Bisogna in ogni modo fermare il falso Dio e così nessuno diverrà idolatra. Sappiamo che per la stessa motivazione Saulo perseguitava i cristiani. Essi erano considerati adoratori di un falso Dio. Uno è Dio. Solo Dio. Gesù, essendosi detto Figlio di Dio, è solo un idolo, va stroncato, fermato, abbattuto. Viene applicata a Gesù la Legge del Deuteronomio. Naturalmente non sul fondamento di una lettura secondo verità della Persona e delle opere di Cristo, ma su fondamento invece di una volontà satanica e diabolica. Ecco il principio assoluto dal quale si parte. Dio è uno. È uno solo. Se Gesù si fa Dio – Gesù sempre si è detto Figlio di Dio, ma Figlio di Dio era il Messia – è un idolatra. Va estirpato. L’idolatria conduce alla distruzione di tutto il popolo.</p>
<p class="C11 V49">^{49} **Ma uno di loro, Caifa, che era sommo sacerdote quell’anno, disse loro: «Voi non capite nulla!** / Ora interviene Caifa. Lui è il sommo sacerdote in carica. Perché quelli del sinedrio non capiscono nulla? Perché discutono, ma non agiscono. Discutono, ma non prendono decisioni. Parlano, parlano, parlano, ma poi quando si tratta di decidere, perdono il senno. Non capiscono che è tempo di intervenire con una decisione forte, costi quel che costi. Intervenire si deve. Caifa è per un intervento immediato, non più rinviabile. Non può essere procrastinato. Oggi si deve decidere. Domani sarà troppo tardi. Il sinedrio deve assumersi le sue responsabilità. Se è decisione di morte, decisione sia.</p>
<p class="C11 V50">^{50} **Non vi rendete conto che è conveniente per voi che un solo uomo muoia per il popolo, e non vada in rovina la nazione intera!».** / Ora Caifa dona le sue motivazioni per le quali la decisione deve essere di morte immediata. Caifa mette il sinedrio dinanzi ad una scelta. Da una parte c’è un uomo chiamato Gesù. È un uomo solo. Dall’altra parte c’è una nazione intera. C’è tutto il popolo dei Giudei. A voi la scelta. Chi volete che muoia? Un uomo solo o la nazione intera. La nazione intera muore se voi non decidete. La vostra indecisione condanna tutti a sicura morte e distruzione. La vostra decisione invece uccide un uomo solo, ma ne salva migliaia di migliaia. Posta così la questione, è evidente che tutti decideranno per la morte di Gesù. Moralmente la questione è posta in modo scorretto. La vita di un solo uomo vale quanto la vita di tutti gli uomini. Nessuno va ucciso per salvare gli altri. Dare la morte diretta ad una persona è omicidio, è male in sé. Mai si deve commettere il male in sé per produrre un bene. Il male in sé può essere operato quando insieme si muore se non si interviene. Allora non si tratta di uccidere. Si tratta di salvare. Mamma e figlio stanno morendo insieme. Chi salvare? Si tratta di morte certa. Si salva il bambino, se è possibile salvare il bambino. Altrimenti si salva la mamma, se è possibile salvare la madre. Ma è salvezza. Qui non è morte certa per Gesù e per la nazione. Neanche è morte certa per la nazione. È solo una supposizione presa su un principio di falsità. È però una falsità colpevole. Gesù aveva attesto la sua verità. Verità storica, non eterna.</p>
<p class="C11 V51">^{51} **Questo però non lo disse da se stesso, ma, essendo sommo sacerdote quell’anno, profetizzò che Gesù doveva morire per la nazione;** / Ora interviene l’Evangelista e dona la sua visione. Giovanni esce dalla storia di peccato. La decisione di Caifa è decisione di peccato, falsità, stoltezza. Nel suo peccato, falsità e stoltezza si compiono tutte le antiche profezie. Il Servo del Signore dona al Padre la sua vita per la redenzione e la salvezza dell’umanità. È questa la vera profezia. Caifa però non parla dalla profezia. Parla dalla malvagità e dalla falsità. Per lui Gesù è un impostore, un idolatra, un falso profeta. Va fermato. In questa sua decisione, si compiono le Scritture. Qui entriamo nel mistero della prescienza divina. Il Signore vede ogni pensiero degli uomini, lo conosce fin dall’eternità. Secondo i pensieri degli uomini Lui detta anche le sue profezie. Gesù dona la sua vita per la redenzione dei molti. Caifa con il suo peccato lavora perché la profezia si compia. Ma qui siamo nel più profondo del mistero. Negli abissi degli abissi. Una cosa però va affermata. La profezia rimane profezia. Il peccato rimane peccato. Mai diviene giustizia. Il male non si misura in quantità e neanche il bene si misura in quantità. La vita di un solo uomo vale la vita di tutti gli uomini. La vita di tutti gli uomini vale la vita di un solo uomo. Altrimenti ogni omicidio viene giustificato. Caifa è omicida. Ha deciso la morte di Gesù. L’ha decisa sul pretesto di volere salvare altre vite. La decisione è presa in odio contro Gesù. Tutto il resto è argomentazione inventata, non reale, di volontà, non di razionalità. Oggi con la morale si gioca. Manca ogni riferimento alla Legge del Signore. Senza il riferimento alla Legge, ogni decisione potrà essere presa. Le ragioni si trovano sempre. Sono sempre state trovate. Ma sono ragioni di peccato.</p>
<p class="C11 V52">^{52} **e non soltanto per la nazione, ma anche per riunire insieme i figli di Dio che erano dispersi.** / Partiamo dal principio morale: l’uccisione volontaria di un uomo è peccato grave contro la Legge del Signore. Posto questo principio, per cui mai si può uccidere, ma si deve uccidere volontariamente, tutte le motivazioni cadono. Non essendoci motivazioni – non parliamo di motivazioni valide o non valide, giuste o non giuste: esse semplicemente non esistono – addurle non rende giusto l’ingiusto, morale l’immorale, buono il non buono, cosa santa il peccato. Può aggiungere qualsiasi principio o motivazione. Resta l’immoralità dell’uccisione volontaria di Gesù. Ribadiamo ancora una volta il principio: la trasgressione volontaria di un Comandamento del Signore è grave offesa al Signore. È azione moralmente peccaminosa in sé. È sempre senza alcuna motivazione e giustificazione. Niente la potrà rendere bene. Il male intrinseco mai diviene bene intrinseco per motivazioni umane. Questo principio si applica a tutti i Comandamenti delle Due Tavole della Legge. Sia ai Comandamenti esposti al negativo che al positivo. Qual è la differenza tra le due modalità, al negativo e al positivo? Al negativo non esistono impedimenti di natura. Al positivo possono esistere impedimenti di natura, quali: povertà estrema, malattia grave, impossibilità di camminare, altro. Parliamo naturalmente solo del Terzo e del Quarto Comandamento. Uno che non può camminare non può recarsi al tempio. Un ammalato grave che ha bisogno di aiuto, va assistito sempre. Non fare lavori servili, obbliga sempre. Un figlio che vive in grande povertà mai potrà onorare come si deve i genitori assistendoli nei beni materiali. Si onorano con quello che è possibile, nel poco o nel pochissimo. Ma sono questi impedimenti di natura, mai di volontà.</p>
<p class="C11 V53">^{53} **Da quel giorno dunque decisero di ucciderlo.** / Caifa convince il sinedrio perché decida e decida subito. Prima invece cercano un pretesto per toglierlo di mezzo. Ora o con pretesto o senza pretesto Gesù va tolto di mezzo, va ucciso. Con questa decisione cambia totalmente la vita di Gesù. Ora lui deve prestare somma attenzione. In verità Lui è sempre stato condotto e guidato dallo Spirito. Ora lo Spirito Santo deve raddoppiare la sua attenzione. Modo umano di dire. Mi spiego. Ora non potrà più recarsi a Gerusalemme. Si dovrà recare solo quando giungerà l’ora sua, cioè in prossimità della Pasqua, essendo Lui il vero Agnello della Nuova Pasqua. Sappiamo che Gesù è sommamente prudente. Sappiamo dai Vangeli anche che Gesù entra solennemente in Gerusalemme manifestandosi nelle vesti di vero Messia, vero Cristo di Dio, compiendo la profezia di Zaccaria. Ha questo solo quando la sua ora è giunta. Possiamo attestare che Gesù nulla mai ha detto o fatto se non per volontà del Padre sotto mozione e guida dello Spirito Santo. Anche la risurrezione di Lazzaro è stata voluta dal Padre e operata per conduzione dello Spirito Santo.</p>
<p class="C11 V54">^{54} **Gesù dunque non andava più in pubblico tra i Giudei, ma da lì si ritirò nella regione vicina al deserto, in una città chiamata Èfraim, dove rimase con i discepoli.** / Ecco la decisione che prende lo Spirito Santo. Perché questa decisione? Perché qualcuno dei Giudei lo avrebbe potuto uccidere in qualsiasi momento. Gesù invece non può morire se non da Crocifisso, inchiodato sul legno. Ma prima dovrà essere consegnato dal suo popolo ai pagani. In Lui, nella sua morte e nella sua risurrezione, si dovranno compiere tutte le Parole della Legge, dei Profeti, dei Salmi. Nessuna Parola dovrà rimanere senza compimento. Per questo Gesù evita di stare in pubblico con i Giudei. Significa questo che Gerusalemme non è più luogo sicuro per Lui. Anche se è in mezzo alla folla o accerchiato dai suoi discepoli. Qualche sicario avrebbe potuto colpirlo in qualsiasi momento. Gesù mai tenta il Padre suo. Questo dovrebbe essere anche un severo ammonimento per noi. Spesso noi tentiamo il Signore perché sfidiamo il pericolo, pensando che a noi nulla mai succederà o credendo che sempre il Signore ci custodirà. </p>
<p class="C11 V55">^{55} **Era vicina la Pasqua dei Giudei e molti dalla regione salirono a Gerusalemme prima della Pasqua per purificarsi.** / Ora sappiamo che l’ora di Gesù è giunta. La Pasqua veniva celebrata con leggi antichissime da osservare. Sempre la si doveva celebrare in stato di purità rituale. Anche la purità rituale era regolata da Leggi antichissime. Basta leggere qualche pagina del Libro del Levitico e si conoscerà a cosa obbligava questa Legge della purezza rituale. </p>
<p class="C11 V56">^{56} **Essi cercavano Gesù e, stando nel tempio, dicevano tra loro: «Che ve ne pare? Non verrà alla festa?».** / I pellegrini venuti a Gerusalemme cercavano Gesù e, stando nel tempio, dicevano tra loro: “Che ve ne pare? Non verrà alla festa?”. I pellegrini non cercano Gesù per il male, ma per il bene. Per una parola di luce. Essi sono sicuri che Gesù verrà a Gerusalemme per celebrare la festa della Pasqua. Lo cercano, non lo trovano, rimangono delusi. In fondo erano venuti a Gerusalemme anche per incontrare Lui. I Vangeli mettono in evidenza che sempre dove vi era Gesù sempre si muoveva una folla numerosa. Ora Gesù però non può più agire come agiva per il passato. Deve operare e muoversi con molta prudenza. </p>
<p class="C11 V57">^{57} **Intanto i capi dei sacerdoti e i farisei avevano dato ordine che chiunque sapesse dove si trovava lo denunciasse, perché potessero arrestarlo. **/ Viene ora rivelato che i capi dei sacerdoti e i farisei vogliono anche portare a compimento la loro decisione di morte contro Gesù. Gesù va catturato subito. La cattura non deve essere operata dai singoli, i singoli devono denunciare. Capi dei sacerdoti e farisei sono risolutamente decisi a togliere di mezzo Gesù. Nessuno ancora sa come verrà tolto di mezzo. Solo le Scritture lo sanno. Ma di esse né i capi dei sacerdoti né i farisei si prendono cura. L’odio contro Gesù li ha accecati. Essi sono nemici della Verità, della giustizia, della luce. Essi sono accecati dall’odio. Eppure sarebbe stato sufficiente avere un cuore libero, una mente non macchiata da falsità, menzogne, pregiudizi, falsa religione, e non si sarebbero macchiati di un così grave peccato.</p>
<p class="C12 V1">^{1} **Sei giorni prima della Pasqua, Gesù andò a Betània, dove si trovava Lazzaro, che egli aveva risuscitato dai morti.** / Siamo sei giorni prima della Pasqua, cioè cinque giorni prima della morte di Gesù. Gesù sarà Crocifisso il giorno della Parasceve. Lazzaro è colui che Gesù aveva risuscitato dai morti. La risurrezione di Lazzaro è il sigillo, nel Vangelo secondo Giovanni, posto da Dio sulla verità di Gesù. Se prima si poteva avere un qualche dubbio, ora il dubbio è peccato. Perché è peccato? Perché è volontario. Si vuole non riconoscere il miracolo. L’evidenza del miracolo è così grande da non consentire alcun dubbio in eterno. Così come sigillo alla verità di tutta la Persona e Missione di Gesù è il Prologo. Dopo il Prologo non possono esistere dubbi legittimi sulla divinità di Gesù e sul fine della sua missione. Lui è venuto per darci la grazia e la verità e per rivelarci il Padre che nessuno mai ha visto. Lui è il Figlio Unigenito del Padre. </p>
<p class="C12 V2">^{2} **E qui fecero per lui una cena: Marta serviva e Lazzaro era uno dei commensali.** / Gesù giunge a Betània e qui fanno per lui una cena. Non viene data alcuna luce né sulla casa né sulla famiglia che ospita Gesù. È detto invece che Marta serviva e Lazzaro era uno dei commensali. Notizie assai scarne in verità. A volte le notizie storiche sono scarne perché lo Spirito Santo vuole che orientiamo la mente verso le verità che vanno conservate nel cuore e queste verità sono di origine soprannaturali, anche se vissute nella storia. </p>
<p class="C12 V3">^{3} **Maria allora prese trecento grammi di profumo di puro nardo, assai prezioso, ne cosparse i piedi di Gesù, poi li asciugò con i suoi capelli, e tutta la casa si riempì dell’aroma di quel profumo.** / Ecco ora la verità di origine soprannaturale. Questo gesto è oltre l’umanamente comprensibile. La sua verità è solo nello Spirito Santo che lo ha ispirato. Nessuna mente umana può entrare in questo mistero. Sono cose oltre la mente. Cosa mai vorrà insegnarci lo Spirito Santo? Una verità va subito detta: dinanzi al bene vero, puro, santo da fare, mai si devono fare calcoli. Quando una persona ama, è capace di donare tutta se stessa e tutto quanto ha e possiede. Il calcolo non è del vero amore. Altro significato potrebbe essere questo: in un mondo ostile che vuole la morte di Gesù, c’è una persona che onora Cristo Signore. Lo onora al sommo delle proprie possibilità. Questo onore dona consolazione al cuore di Gesù. Ma il significato di questo gesto è anche al di là queste semplici interpretazioni. Quando lo Spirito Santo entra in azione, il significato delle sue opere va oltre i secoli e i millenni. Il gesto di Maria è sempre nuovo e sempre puro. </p>
<p class="C12 V4">^{4} **Allora Giuda Iscariota, uno dei suoi discepoli, che stava per tradirlo, disse:** / Ecco subito entrare in scena Giuda Iscariota, uno dei suoi discepoli, che stava per tradirlo. Quando un cuore è nel peccato non può dare interpretazioni di verità alle cose dello Spirito Santo. Le darà sempre dalla falsità del suo cuore. Un cuore di peccato dona interpretazioni di peccato. Un cuore falso dona interpretazioni false. Un cuore malvagio dona interpretazioni malvage. Un cuore puro offrirà interpretazioni pure. Ecco quanto dice Gesù sul cuore. / Prendete un albero buono, anche il suo frutto sarà buono. Prendete un albero cattivo, anche il suo frutto sarà cattivo: dal frutto infatti si conosce l’albero. Razza di vipere, come potete dire cose buone, voi che siete cattivi? La bocca infatti esprime ciò che dal cuore sovrabbonda. L’uomo buono dal suo buon tesoro trae fuori cose buone, mentre l’uomo cattivo dal suo cattivo tesoro trae fuori cose cattive. Ma io vi dico: di ogni parola vana che gli uomini diranno, dovranno rendere conto nel giorno del giudizio; infatti in base alle tue parole sarai giustificato e in base alle tue parole sarai condannato» (Mt 12,33-37). </p>
<p class="C12 V5">^{5} **«Perché non si è venduto questo profumo per trecento denari e non si sono dati ai poveri?».** / Ecco l’interpretazione cattiva di Giuda. Indipendentemente dalla cattiveria e malvagità di Giuda, c’è una verità che va subito offerta. Il povero non è solo colui che manca di qualcosa in ordine alla materia. Il povero è anche colui che manca di qualcosa per il suo spirito. Oggi, in questo momento, il più povero in assoluto è proprio Cristo Gesù. Oggi Lui ha bisogno di gesti che consolino il suo cuore e lo predispongano a compiere il suo sacrificio a beneficio dell’umanità. Dice il Salmo: “Ho cercato consolatori, ma invano”. Ecco la grande povertà di Gesù: la solitudine spirituale. Anche nell’orto degli ulivi, secondo i Vangeli Sinottici, Gesù cerca la consolazione dalla preghiera dei suoi discepoli, ma invano. Essi, anziché vegliare, si sono addormentati, lasciandolo solo nella sua agonia. Domani anche Giuda Iscariota cercherà una consolazione presso i sommi sacerdoti, ma non ne riceverà. Nella sua solitudine spirituale, nel peccato che lo tormenta, va ad impiccarsi. Ecco la vera povertà che diviene povertà eterna. Nella bocca di Giuda il peccato si trasforma in oracolo. Si tratta però di un falso oracolo e di una falsa profezia. Ma anche oggi non abbiamo noi il falso culto, il falso oracolo verso i poveri? La nostra parola non è tutta una falsa profezia? Non stiamo noi trasformando la povertà spirituale in povertà eterna? Chi si preoccupa ormai della povertà spirituale delle anime? Chi più si occupa della loro perdizione eterna? Chi è impegnato a creare in esse la vera speranza? Oggi è Giuda il nostro maestro, il nostro professore, il nostro esegeta, il nostro ermeneuta di tutta la Scrittura, tutta la teologia, tutta la sapienza antica. Il Vangelo di Cristo Gesù è su un altro livello. È sul livello della verità eterna. Anche la povertà materiale nei Vangeli appartiene ad un altro livello. Appartiene al livello della conversione di ognuno alla propria povertà, ma anche della conversione di ogni povero al regno di Dio nella ricerca della sua giustizia. Il Vangelo è oltre la nostra mente di peccato e il nostro cuore inquinato di menzogna. Gesù visse sempre da povero, mostrando ad ogni uomo che in Dio e con Lui ogni povertà può essere trasformata in ricchezza, in salvezza eterna. Noi invece trasformiamo la povertà in vizio e in peccato. Vedere dal Vangelo è diverso che vedere dai pensieri del nostro cuore. Siamo in due mondi diversi. Non vede dal Vangelo chi vede da una frase di esso adattata ai suoi pensieri.</p>
<p class="C12 V6">^{6} **Disse questo non perché gli importasse dei poveri, ma perché era un ladro e, siccome teneva la cassa, prendeva quello che vi mettevano dentro.** / L’Evangelista Giovanni svela ora il cuore di Giuda. Giuda parla da ladro. Vede un mancato introito per le sue tasche e subito interviene. Veramente la bocca parla dalla pienezza del cuore. Le sue sono parole da vero ladro. Non pensa al beneficio spirituale che il gesto avrebbe arrecato a Gesù Signore. Queste non sono parole di un uomo. Sono parole dello Spirito Santo. A nessuno è consentito pensare che Giovanni abbia voluto screditare Giuda. Giovanni non scredita nessuno, perché lo Spirito Santo in Lui è verità. Ma oggi anche il Vangelo è letto con cuore di peccato e con mente di menzogna. Non si vede più in esso lo Spirito Santo. Lo si vuole un libro come tutti gli altri liberi. Lo si è privato della sua autorità divina. </p>
<p class="C12 V7">^{7} **Gesù allora disse: «Lasciala fare, perché essa lo conservi per il giorno della mia sepoltura.** / Ora interviene Gesù. Evidentemente Maria non aveva versato tutto l’unguento sui piedi di Gesù. Ne era anche avanzato. Poiché il giorno della sua sepoltura è ormai imminente, Gesù invita Giuda – che già sapeva cosa covava nel cuore – a lasciare che Maria non venga presa dalla volontà di vendere il profumo rimanente. Deve invece conservarlo. C’è un povero che deve essere sepolto e questo povero è Cristo. Fra qualche giorno quel profumo sarai assai prezioso. Infatti non vi sarà tempo di preparare il corpo per la sepoltura. Tutto dovrà essere svolto con grande fretta. Giuda ha un concetto di povertà da ladro. Gesù ha un concetto di povertà da vero povero. Ma povero in Dio e per Lui. Povero che si spoglia di tutto se stesso, anche del suo corpo, per arricchire noi. Vero concetto di povertà! Chi è allora il vero povero secondo il Vangelo? È colui che si spoglia di tutto quanto ha e possiede perché ogni altro uomo possa divenire ricco di Dio e della sua grazia, ricco della sua verità e della sua luce. Ricco di ogni dono celeste.</p>
<p class="C12 V8">^{8} **I poveri infatti li avete sempre con voi, ma non sempre avete me».** / Ora Gesù ricorda una verità annunziata dal Padre suo nella Legge: i bisognosi non mancheranno mai nel paese. Ad essi si potrà fare sempre del bene. Le occasioni saranno quotidiane. Sempre ci sarà un bisognoso nel paese. Gesù però aggiunge: “Ma non sempre avete me”. Oggi sono io il povero, anzi sono io il più povero. Sono stato privato anche del diritto di vivere. Se non conoscete me povero in mezzo a voi, mai riconoscerete tutti gli altri. Chi conosce il povero che è dinanzi ai suoi occhi? Solo chi è nello Spirito Santo. È nello Spirito Santo che si può vedere la reale condizione di povertà dell’altro. I capi dei sacerdoti non videro la povertà di Giuda e questi si impiccò.</p>
<p class="C12 V9">^{9} **Intanto una grande folla di Giudei venne a sapere che egli si trovava là e accorse, non solo per Gesù, ma anche per vedere Lazzaro che egli aveva risuscitato dai morti.** / Anche Lazzaro è motivo perché molti Giudei si richino a Betània. Evidentemente il miracolo operato su Lazzaro da quattro giorni nel sepolcro ha fatto prendere coscienza a molti. È vero che tanti sono rimasti o scettici o ostili, o indifferenti o anche contrari e pieni di odio. Ma tanti si sono aperti alla fede. Ogni miracolo è come la Parola del Signore. Esso sempre produce ciò per cui è stato fatto. La risurrezione di Lazzaro nei pensieri di Dio aveva un solo fine. Rendere credibile ogni Parola di Gesù sull’unità esistente tra Padre e Figlio.</p>
<p class="C12 V10">^{10} **I capi dei sacerdoti allora decisero di uccidere anche Lazzaro,** / L’odio dei Capi dei sacerdoti è veramente satanico, diabolico, infernale. Essi hanno deciso di uccidere anche Lazzaro. È una decisione assurda, senza alcuna possibile giustificazione. Lazzaro è innocente di ogni cosa. Non ha chiesto lui di morire e neanche ha chiesto di risuscitare. Come è morto così è risuscitato. La morte non era in suo governo e neanche la risurrezione lo era. Prima era malato ed è morto. Poi era morto ed è stato chiamato in vita.</p>
<p class="C12 V11">^{11} **perché molti Giudei se ne andavano a causa di lui e credevano in Gesù.** / Viene riferito il motivo per cui i capi dei sacerdoti hanno deciso di uccidere Lazzaro. Lui era il segno visibile della verità di Cristo Signore, vero uomo di Dio. Il ragionamento di questi Giudei è in tutto simile a quello di Nicodèmo. Dal segno operato da Gesù essi sono giunti alla conclusione che Gesù è con Dio e Dio è con Gesù. Se Dio è con Gesù, Gesù è vero uomo di Dio. Se Gesù è vero uomo di Dio, vero uomo che viene da Lui, allora in Lui si può e si deve credere. Se il segno viene da Dio, anche la Parola di Gesù viene da Dio. Credendo che la Parola di Gesù è di Dio, si giunge alla fede piena.</p>
<p class="C12 V12">^{12} **Il giorno seguente, la grande folla che era venuta per la festa, udito che Gesù veniva a Gerusalemme,** / La cena in Betània è avvenuta sei giorni prima della Pasqua. Il seguente, siamo a cinque giorni prima della Pasqua. La notizia si diffonde rapidamente. Nel Vangelo di Giovanni non è la folla che segue Gesù lungo la via mentre avanza verso Gerusalemme che acclama ed esulta per la gioia. È Gerusalemme che esce incontro a Cristo Signore. È particolare degno di nota. Quanti ancora non sono in Gerusalemme avanzano verso la città. Quanti invece sono nella città escono e vanno incontro a Gesù che sta per venire. Tutto il popolo, che era venuto alla festa da ogni parte, accoglie Gesù.</p>
<p class="C12 V13">^{13} **prese dei rami di palme e uscì incontro a lui gridando: «Osanna! Benedetto colui che viene nel nome del Signore, il re d’Israele!».** / Secondo il Vangelo di Giovanni è proprio questa grande folla che va verso Gesù. Essa prende dei rami di palme e esce incontro a lui, gridando: “Osanna! Benedetto colui che viene nel nome del Signore, il re d’Israele!”. Non è un’azione concordata precedentemente. È vera mozione dello Spirito Santo. Solo lo Spirito del Signore può muovere una grande folla verso la Verità. è lo stesso prodigio che avverrà presso il Cenacolo il giorno di Pentecoste. Oggi lo Spirito Santo ha deciso che Gesù debba essere acclamato come vero Cristo di Dio, vero suo Messia. Oggi Gerusalemme deve sapere chi sta venendo a visitarla. Sta venendo il suo re da essa atteso da un millennio. </p>
<p class="C12 V14">^{14} **Gesù, trovato un asinello, vi montò sopra, come sta scritto:** / Gesù conferma il grido della folla, perché dona compimento alla profezia di Zaccaria. Infatti, trovato un asinello, vi monta sopra. Il popolo ne è certo: Gesù è il suo Cristo, il suo Messia, il suo re. Lo accoglie con onori regali. Questi onori consistono in grandi grida di acclamazione, nella grande esultanza di tutti. È questo un grande giorno di festa. Per il popolo del Signore con il Messia che viene inizia una nuova storia. Questo crede la folla. Non sa essa che già i Giudei hanno emesso una sentenza di morte per Gesù. Chiunque sa dove lui si trova è chiamato a denunciarlo perché venga catturato. Gesù non ha bisogno di denunce. Lui agisce alla luce del sole.</p>
<p class="C12 V15">^{15} **Non temere, figlia di Sion! Ecco, il tuo re viene, seduto su un puledro d’asina.** / Vengono ora ricordate le parole della profezia. Lo Spirito Santo tramite il profeta rivela che il Messia non sarà un re di guerra, ma di pace universale. Lui non verrà per mettere gli uomini gli uni contro gli altri, o far sì che alcuni sottomettano e schiavizzino altri. Nel suo regno ogni suddito vive di grande libertà. Vive la libertà della nuova creatura e del nuovo uomo. La pace che Gesù viene a portare sulla terra consiste nella comunione che regna tra gli stessi membri del suo corpo, se però si lasciano guidare e condurre dallo Spirito Santo. Non è un dono la pace, ma nuova essenza. La pace è la nuova essenza ricevuta con la partecipazione della natura divina, che ci fa tutti figli di adozione del Padre, vero corpo di Cristo, vero tempio dello Spirito Santo. Se non si è animato dallo Spirito Santo, la nuova essenza muore. Ogni volta che la nuova essenza muore, muore anche la pace, che è vita secondo la nuova essenza. Figli del Padre, corpo di Cristo, mossi dallo Spirito Santo per vivere la legge della Pace che è il Vangelo di Cristo Signore. </p>
<p class="C12 V16">^{16} **I suoi discepoli sul momento non compresero queste cose; ma, quando Gesù fu glorificato, si ricordarono che di lui erano state scritte queste cose e che a lui essi le avevano fatte.** / Ancora i discepoli sono da se stessi. Quando si vede la storia e la si comprende? Quando si è nello Spirito Santo. Quando si è nello Spirito Santo? Quando si è corpo di Cristo Gesù. Quando si è corpo di Cristo Gesù? Quando si è figli adottivi del Padre. Divenendo parte di Dio, diveniamo anche parte della scienza, sapienza, conoscenza, verità. Se siamo solo di noi stessi, manchiamo della scienza e della sapienza di Dio. Poiché la Parola è scienza di Dio, non la comprendiamo. Se oggi c’è poca conoscenza della Parola e poca verità si attinge da essa, se ognuno parla dalla pienezza del suo cuore privo della divina scienza, è perché abbiamo rotto i legami di natura con il Signore nostro Dio. Quando ci separiamo dalla natura di Dio – e con il peccato sempre ci si separa – naturalmente ci si separa anche dalla scienza, dalla conoscenza, dalla sapienza eterna e divina. Si torna ad essere solo carne e si pensa dalla carne.</p>
<p class="C12 V17">^{17} **Intanto la folla, che era stata con lui quando chiamò Lazzaro fuori dal sepolcro e lo risuscitò dai morti, gli dava testimonianza.** / Ora nuovamente entra in scena la risurrezione di Lazzaro. In cosa consiste questa testimonianza? Nell’attestare che Gesù veramente è da Dio, viene da Lui. Se viene da Lui e compie opere così portentose, veramente Lui è il Figlio di Dio, cioè il suo Cristo, il suo Messia. Se le opere sono da Dio, anche Gesù è da Dio. La razionalità è essenziale nel processo della fede. La razionalità è armonia, sviluppo, collegamento, unione, unità, elaborazione, completamento delle verità tra di esse. Senza la razionalità, ogni verità rimane separata. Non è verità. </p>
<p class="C12 V18">^{18} **Anche per questo la folla gli era andata incontro, perché aveva udito che egli aveva compiuto questo segno.** / La risurrezione di Lazzaro aveva creato un vero movimento di fede in Gesù. Il miracolo era stato portentoso. Non poteva passare sotto silenzio. Il Padre per questo lo aveva voluto: per risvegliare, creare, fondare la fede in Gesù. Ora il Vangelo attesta che i frutti sono stati veramente molti. C’è tutto un mondo che è dalla parte di Gesù. È vero. È ancora una fede incompleta, ma questa fede, anche se ancora incompleta, serve oggi al Padre. Non sempre al Padre serve la fede formata, perfetta, completa. Serva a Lui anche la fede iniziale, incompleta. Serve la fede che afferma la verità di un evento e di conseguenza la verità della persona che ha creato l’evento. Poi poco a poco, con la formazione, l’istruzione, la catechesi, il cammino di fede in fede e di verità in verità, si giunge alla fede perfetta. Mai però si parte dalla fede perfetta. Si parte dalla fede incipiente, abbozzata, quasi invisibile. Ma anche la vita dell’uomo o di una pianta non nasce forse da un minuscolo, invisibile seme? Gesù non paragona il regno di Dio ad un seme di senapa? Esso inizia la vita nella piccolezza, ma poi lo porta nella grandezza.</p>
<p class="C12 V19">^{19} **I farisei allora dissero tra loro: «Vedete che non ottenete nulla? Ecco: il mondo è andato dietro a lui!».** / Ora entrano in scena i farisei, consumati, arsi vivi, divorati, dall’odio contro Gesù e dall’invidia contro di Lui. Se avessero un po’ di fede questi uomini, capirebbero che essi stanno combattendo contro Dio. Battaglia persa. Gesù sarà nelle loro mani quando Lui lo vorrà, non quando vogliono loro. Prima però essi devono vedere chi è Gesù. Domani non potranno dire “Noi siamo caduti nell’errore perché Gesù non aveva detto con chiarezza la sua verità”. Oggi la Verità è stata loro annunziata non da Gesù, ma da un popolo in festa. Essi però si sono chiusi nel loro peccato. Il nostro Dio sempre dona agli uomini tutti quegli aiuti di grazia e verità perché possano convertirsi. Dona anche ogni aiuto perché domani, nel giorno del giudizio, nessuno lo possa accusare di giudizio ingiusto. Dio è irreprensibile.</p>
<p class="C12 V20">^{20} **Tra quelli che erano saliti per il culto durante la festa c’erano anche alcuni Greci.** / La festa della Pasqua attirava a Gerusalemme gente da ogni parte della terra. Era una festa solennissima. Essa ricordava la notte della liberazione e la fine della schiavitù. Celebrava il Signore grande, onnipotente, redentore, liberatore. Era una vera immersione nelle origini della propria fede. Non era un ricordo vuoto la Pasqua, così come tutte le altre feste in Israele, ma vero memoriale. Non rito non si celebrava l’evento, lo si viveva da veri protagonisti. Questa verità della festa va oggi ritrovata, non come evento di riposo, ma come ritorno alle sorgenti della verità di Dio e dell’uomo. Nella Pasqua si manifesta la verità di Dio e la verità del popolo. Il Dio vero faceva vero il suo popolo. </p>
<p class="C12 V21">^{21} **Questi si avvicinarono a Filippo, che era di Betsàida di Galilea, e gli domandarono: «Signore, vogliamo vedere Gesù».** / Donde nasce nel loro cuore il desiderio di vedere Gesù? Nasce dalla grande acclamazione della gente. C’è un popolo in festa. La gente esulta perché in Gesù ha riconosciuto il suo Re, il suo Messia, il suo Cristo. Questa esultanza non lascia indifferenti questi Greci. Vogliono vedere Gesù. Questa è vera azione dello Spirito Santo. Lo Spirito si serve di ogni cosa per attrarre a Cristo Signore. Anche l’acclamazione è via. Anche la vita di chi crede è via. L’esemplarità è via. L’attrazione a Cristo è sempre per vie misteriose. Oggi ogni discepolo di Gesù dovrebbe convincersi che basterebbe la sua vita vissuta nel Vangelo per attrarre altri a Cristo Signore. L’esempio attrae, conquista, spinge verso Gesù. Quanto sarebbe bello se dieci pagani, vedendo un cristiano che vive il Vangelo secondo il Vangelo, dicessero: “Anche noi vogliamo vivere il Vangelo, perché abbiamo visto la sua bellezza attraverso la tua vita”. Via perfetta per attrarre!</p>
<p class="C12 V22">^{22} **Filippo andò a dirlo ad Andrea, e poi Andrea e Filippo andarono a dirlo a Gesù.** / Filippo non porta il desiderio dei Greci direttamente a Gesù. Prima va a dirlo ad Andrea. Poi Andrea e Filippo vanno a dirlo a Gesù. L’Evangelista non dona alcuna notizia del perché Filippo si sia rivolto ad Andrea. Poiché il cuore di Filippo non viene rivelato, è giusto che non si entri in esso. Una cosa va detta. Nella comunione si ha sempre più forza per fare bene ogni cosa. La comunione è vera via di azione e di operazione. </p>
<p class="C12 V23">^{23} **Gesù rispose loro: «È venuta l’ora che il Figlio dell’uomo sia glorificato.** / Dopo aver ascoltato il desiderio dei Greci, Gesù risponde loro, cioè a Filippo e ad Andrea e di conseguenza a tutti coloro che erano presenti. È venuta l’ora della sua risurrezione. La glorificazione del Figlio dell’uomo si compie il giorno dopo il sabato, cioè il giorno della sua gloriosa risurrezione. Gesù viene innalzato alla destra del Padre e costituito Signore e Giudice dei vivi e dei morti. Ma la gloria è preceduta dall’ignominia della croce. Gesù dovrà sottoporsi prima al supplizio della crocifissione. Poi dal sepolcro, dalla morte, sarà innalzato nel più alto dei cieli. La croce è la via della sua esaltazione, della sua gloria. </p>
<p class="C12 V24">^{24} **In verità, in verità io vi dico: se il chicco di grano, caduto in terra, non muore, rimane solo; se invece muore, produce molto frutto.** / Ora Gesù parla sotto giuramento. Prima dell’innalzamento della nuova pianta c’è la morte del seme. Se il seme non muore, mai ci sarà la nuova pianta. Se non c’è la nova pianta, neanche frutti ci saranno. È legge universale di vita: chi vuole produrre molto frutto deve prima morire, consumarsi, interrarsi. Poi potrà produrre. La morte è necessaria alla vita, la crocifissione all’esaltazione, l’umiliazione alla gloria, l’annientamento di sé alla produzione di molto frutto. Gesù questa legge la vive alla perfezione. Lui muore, risorge, viene innalzato, produce redenzione.</p>
<p class="C12 V25">^{25} **Chi ama la propria vita, la perde e chi odia la propria vita in questo mondo, la conserverà per la vita eterna.** / A nulla serve un chicco di grano che ama la propria vita. Se il grano vuole divenire pane, deve perdere la propria vita. Se vuole divenire nuova pianta, deve perdere la propria vita. Se vuole essere nutrimento, deve perdere la vita. Chi ama la propria vita, la perde. Perché la perde? La perde perché essa sarà preda degli insetti patogeni che la divoreranno, ma senza dare alcun frutto. Chi odia la propria vita in questo mondo, la conserverà per la vita eterna. Come si odia, secondo il Vangelo, la propria vita? Gettandola nella volontà del Padre, secondo la Parola di Gesù, perché muoia a se stessa e spunti come vera vita tutta consegnata a Dio e alla sua volontà. Quando questo avviene? Con Cristo Gesù l’odio per la sua vita inizia il giorno della sua consacrazione messianica. In quel giorno ha posto tutta la sua vita nella volontà del Padre. Ora Gesù deve dare compimento mettendola tutta nella volontà degli uomini. Qual è la volontà degli uomini? La sua crocifissione. I farisei questo vogliono: che Gesù venga tolto dal mondo per morte violenta. Oggi la terra nella quale cadere per morire è la volontà degli uomini che lavorano per la sua morte.</p>
<p class="C12 V26">^{26} **Se uno mi vuole servire, mi segua, e dove sono io, là sarà anche il mio servitore. Se uno serve me, il Padre lo onorerà.** / Ora Gesù estende la sua vocazione di essere chicco di grano ad ogni altro uomo: “Se uno mi vuole servire, mi segua”. Dove va Gesù? A consegnarsi interamente alla volontà degli uomini per essere crocifisso. Non si può servire rimanendo chicchi di grano. Lo si può servire divenendo chicchi di grano che cadono a terra, muoiono, producono molto frutto. “E dove sono io, là sarà anche il mio servitore”: chi segue Gesù, sarà con Gesù. Dove è Gesù? Prima è sulla croce e poi assiso alla destra del Padre. Prima è umiliato e poi esaltato. Prima Crocifisso e poi Signore e Giudice dei vivi e dei morti. Non c’è sequela nella gloria se non c’è sequela nella croce. Se uno serve me, il Padre lo onorerà? Come si serve Cristo Gesù? Allo stesso modo in cui Cristo Gesù serve il Padre. Come Gesù serve il Padre? Confessandolo come suo unico Dio e Signore con obbedienza fino alla morte. Come si serve Gesù? Confessandolo come nostro unico Dio e Signore, cui è dovuta la nostra obbedienza fino alla morte di croce. Il Padre onora chi confessa che Gesù è il suo Dio, il suo Signore, con il dono della sua vita. Il dono della vita può essere fatto in modo cruento o incruento, con versamento di sangue e senza alcun versamento, ma deve essere vero dono a Cristo. Si dona la vita a Cristo, se la si dona al suo Vangelo, alla sua Parola. </p>
<p class="C12 V27">^{27} **Adesso l’anima mia è turbata; che cosa dirò? Padre, salvami da quest’ora? Ma proprio per questo sono giunto a quest’ora!** / In questa sola frase l’Evangelista Giovanni racchiude tutta l’agonia vissuta da Gesù nell’Orto degli Ulivi. Infatti nel Quarto Vangelo non c’è luogo per la preghiera di Gesù nel Getsemani. Tutto è rivelato in questa sola frase. “Adesso l’anima mia è turbata”: perché è turbata? Perché deve affrontare il grande combattimento della sua passione. Si lascia forse tentare da questo turbamento? Decide forse di abbandonare la lotta? Si ritirerà forse? “Che cosa dirò? Padre, salvami da quest’ora?”: chiederà al Signore che lo liberi dalla passione? “Ma proprio per questo sono giunto a quest’ora!”: ma tutta la vita di Gesù è in vista di quest’ora. In quest’ora è il compimento della sua vita. La vita trova il suo compimento solo alla sua fine. Se ci si ritira dalla fine, tutta la vita va sciupata. Si rivela inutile. Gesù si è fatto uomo per darci la grazia e la Verità. La grazia e la Verità la può dare solo da risorto. Solo dopo la morte. Se Lui non affronta la morte e non vive santamente quest’ora, la sua vita rimane incompiuta e quindi è vana, a nulla serve. Senza il passaggio per la croce, non vi è innalzamento per Lui e neanche redenzione per noi. Ecco perché Lui aggiunge: “Ma proprio per questo sono giunto a quest’ora”. Giunto a questo, sarebbe somma stoltezza, insipienza eterna dire al Padre: “Liberami quest’ora”. Significherebbe dire: “Padre liberami dalla mia missione”. Questa verità vale anche per noi. A nulla serve iniziare se poi non si porta a compimento la missione ricevuta. La verità della missione è alla sua fine non al suo inizio. La verità di Gesù è sulla croce non è in Betlemme. Mai questa verità va dimenticata. Non è il battesimo la nostra verità. Non è la cresima. Non è neanche la consacrazione diaconale, presbiterale, episcopale. Non è la celebrazione del matrimonio. Inizia la verità ma non è il compimento. Il compimento della verità è la sua fine. Qual è la fine della verità? La realizzazione della missione legata ad ogni verità. Si realizza la missione? Si porta a compimento la verità. Non si realizza la missione? La verità è morta. Se Gesù chiedesse al Padre di liberarlo da quest’ora che è il compimento perfetto della sua missione, Gesù morirebbe alla sua verità. non porterebbe la sua vita nella gloria. Non compirebbe la redenzione e la salvezza dell’uomo. Lui neanche chiede al Padre che lo liberi da quest’ora. Chiede invece al Padre che lo rafforzi nella volontà per andare incontro alla sua ora. È in quest’ora che tutto si compie in Lui, per Lui, per l’umanità intera. Tutto è in quest’ora.</p>
<p class="C12 V28">^{28} **Padre, glorifica il tuo nome». Venne allora una voce dal cielo: «L’ho glorificato e lo glorificherò ancora!».** / Ecco la preghiera di Cristo Gesù: “Padre, glorifica il tuo nome”. Come il Padre glorificherà il suo nome? Donando a Gesù la forza di lasciarsi crocifiggere per attestare che Lui è il Messia, il Cristo mandato da Dio per operare la salvezza. Ancora il Padre glorifica il suo nome, facendo ritornare in vita Gesù Signore sepolcro, rivestendo il suo corpo di luce, gloria eterna, immortalità, trasformandolo in spirito, come Dio è spirito. La risurrezione è l’opera di Dio. Ma il Padre glorifica il suo nome anche attestando che ogni Parola del Figlio è Verità eterna, perché è la sua Parola. La Parola di Cristo Gesù e la Parola del Padre sono una sola Parola. Gesù è veramente da Dio, sempre, in tutto. Ecco cosa risponde il Padre: “Venne allora una voce dal cielo: ‘L’ho glorificato e lo glorificherò ancora’”. Nell’eternità, nel tempo, dopo il tempo il Padre sempre renderà gloria al suo nome, attestando che solo Gesù è il Figlio suo. Noi oggi non glorifichiamo né il Padre né il Figlio. Non glorifichiamo il Padre perché lo priviamo del Figlio suo. Il Dio unico che tutti oggi adorano è senza Figlio. Non glorifichiamo il Figlio perché senza il Padre il Figlio non esiste. Chi è Cristo Gesù per noi, adoratori del Dio unico? Nessuno. Ma anche chi è per noi questo Dio unico? Nessuno. Noi stiamo divenendo adoratori del nulla. Adorando il nulla non glorifichiamo né il Padre né lo Spirito Santo. </p>
<p class="C12 V29">^{29} **La folla, che era presente e aveva udito, diceva che era stato un tuono. Altri dicevano: «Un angelo gli ha parlato».** / Nel Vangelo secondo Giovanni mai potrà esistere alcuna “suggestione” o “influenza”. Mai il pensiero o la visione o la comprensione di uno potrà divenire comprensione, visione, pensiero di tutti. Sempre vi è divergenza di pensiero. Una verità va subito messa in luce. Sia gli uni che gli altri sanno che non è una cosa “abituale”, “normale”, “comune”. Che sia tuono o che sia voce è per essi un segno di approvazione. Anche il tuono è segno di approvazione. Samuele non fu approvato da Dio con un tuono? Il Signore mai lascia senza conferma le Parole dei suo inviati.</p>
<p class="C12 V30">^{30} **Disse Gesù: «Questa voce non è venuta per me, ma per voi.** / Gesù conferma che si tratta di voce, non di tuono. Il Padre ha reso testimonianza, ha attestato che sempre Lui glorificherà il suo nome. Lo ha sempre glorificato. Significa per noi che sempre il Padre ha mantenuto fede ad ogni Parola da Lui proferita e sempre manterrà fede. Poiché Lui ha detto per mezzo dei profeti che il suo Cristo sarebbe stato trafitto e poi sarebbe risorto, anche questo avverrà. I Giudei devono sapere che essi possono solo crocifiggere il loro Messia, il loro Cristo. La morte è dalla loro volontà. Il rimanere nella morte non appartiene alla loro volontà. Appartiene solo alla volontà di Dio e Gesù risusciterà. Vale per noi e non per Gesù, perché ognuno di noi deve sapere, credendo con fede viva, vera, con profonda convinzione nello Spirito Santo, che ogni Parola di Dio si compirà così come si è compiuta in Cristo Gesù. Oggi questa fede è venuta meno. Non si crede più nel compimento di ogni Parola di Dio e neanche di ogni Parola di Cristo Gesù. Invece l’una e l’altra parola – che sono una sola Parola, non due – si compiranno oggi e sempre.</p>
<p class="C12 V31">^{31} **Ora è il giudizio di questo mondo; ora il principe di questo mondo sarà gettato fuori.** / Con la morte in croce di Cristo e con la sua gloriosa risurrezione si compie il giudizio di questo mondo. È prima di tutto un giudizio di verità, salvezza, redenzione, perdono, riconciliazione, pace. L’uomo è redento e salvato. Con la sua morte e risurrezione Gesù ha privato di ogni potere il principe di questo mondo. Gli è rimasto solo il potere della seduzione e tentazione. Ora però ogni uomo, con la grazia, la verità, la luce, la vita eterna a Lui offerte da Cristo morto e risorto, può vincere ogni seduzione e tentazione. Solo chi vuole potrà essere schiavo e prigioniero del principe di questo mondo. Il Padre, risuscitando Cristo Gesù, ha attestato la falsità del giudizio del mondo su di Lui. Ha rivelato che le sue opere sono malvage. Ora, se vuole, il mondo potrà riconoscere il suo peccato e convertirsi per entrare nella vita eterna. Solo chi non vuole sarà condannato. Ma sarà condannato perché non ha voluto. Avrebbe potuto salvarsi, entrare nella vita eterna, liberarsi dalla schiavitù di Satana. Non ha voluto. È responsabile della sua decisione. Dicevano i Padri che con la morte e risurrezione di Cristo Gesù Satana può latrare, ma non può mordere. Può abbaiare, ma non può arrecare alcun danno. Latrare potest. Mordere non potest. Morde chi da lui si lascia mordere. Con la morte e la risurrezione di Gesù, Gesù viene posto sul mondo come sua unica luce di verità, giustizia, salvezza, redenzione. Chi vuole potrà camminare alla sua luce. Chi non vuole rimarrà nella sue tenebre che saranno eterne.</p>
<p class="C12 V32">^{32} **E io, quando sarò innalzato da terra, attirerò tutti a me».** / Ora Gesù pronuncia una profezia, che va ben compresa. Queste parole di Gesù sono purissima verità. Perché allora tutto il mondo è nelle tenebre e nell’oscurità del male? Perché la profezia non riguarda solo la sua Persona, riguarda tutto il suo corpo. Quando il suo corpo è innalzato da terra e portato nel Vangelo, il corpo attrae. Quando invece il suo corpo vive solo di terra, per la terra, mai potrà attrarre. In questa profezia di Gesù tutto si regge sul verbo “innalzare”. Lui è innalzato sulla Croce. Il cristiano deve essere lampada innalzata sul candelabro. Se lui è lampada posta sotto il moggio, mai nessuno da essa sarà attratto. Chi è allora il cristiano? È colui che innalza il corpo di Cristo nella luce, nella verità, nella Parola, nell’obbedienza, nella giustizia, nella misericordia, nella pietà, nella compassione, nel perdono, in tutto il Vangelo sempre. Se il corpo di Cristo rimane innalzato attrae, se viene posto sotto il moggio mai potrà attrarre. Ecco perché il discepolo di Gesù deve stare sempre sul candelabro luce sempre accesa: per attrarre ogni uomo alla luce. Qual è la caratteristica del corpo di Cristo? Essa può essere rivelata con una sola parola: la luce attrae dove essa viene innalzata. Ogni cristiano attrae a Cristo per la sua parte di luce, ma anche non attrae per la sua parte di tenebre. </p>
<p class="C12 V33">^{33} **Diceva questo per indicare di quale morte doveva morire.** / Per Gesù l’innalzamento avviene sulla croce. Questa verità Gesù l’aveva già rivelata a Nicodèmo, facendo chiaro ed esplicito riferimento al serpente di bronzo. Nelle antiche profezie non si parla di crocifissione in modo diretto, se ne parla in modo diretto. “Guarderanno a colui che hanno trafitto”. “Hanno forato le mie mani e i miei piedi”. Sono parole che orientano alla crocifissione di Gesù. </p>
<p class="C12 V34">^{34} **Allora la folla gli rispose: «Noi abbiamo appreso dalla Legge che il Cristo rimane in eterno; come puoi dire che il Figlio dell’uomo deve essere innalzato? Chi è questo Figlio dell’uomo?».** / Ora intervengono quanti stanno ad ascoltare. Si risponde a questa obiezione o intervento della folla che le figure del Messia sono quelle di Isacco condotto per essere immolato, dell’Agnello pasquale, del serpente di bronzo innalzato nel deserto. Sono tutte figure di morte. La verità del Cristo di Dio non si desume da una sola parola, un solo versetto, una sola profezia, ma da tutte le profezie messe insieme. Il Cristo di Dio sarà dal regno eterno. Ma quando riceverà il regno? Solo dopo la sua risurrezione. Chi vuole conoscere la verità di Gesù, o del Cristo di Dio, deve mettere insieme tutte le Parole dell’Antico Testamento, tutti i versetti, tutti i capitoli, tutti i libri. È nella totalità della Scrittura la sua Verità. Una sola parola non è la Verità. Gesù nel Vangelo secondo Giovanni ha detto chi è il Figlio dell’uomo, perché ha detto chi è il Figlio di Dio. Il Figlio di Dio è Gesù. Gesù è il Figlio dell’uomo. Mai Gesù ha tenuto nascosta questa verità. Lui però non è stato creduto.</p>
<p class="C12 V35">^{35} **Allora Gesù disse loro: «Ancora per poco tempo la luce è tra voi. Camminate mentre avete la luce, perché le tenebre non vi sorprendano; chi cammina nelle tenebre non sa dove va.** / Gesù è la luce del mondo. Ma ancora lo sarà per poco tempo. Poi da luce visibile diventerà luce invisibile. Luce visibile sarà il suo corpo, cioè la sua Chiesa. La Chiesa però non è come Gesù. Essa è corpo dalle molte membra. Un membro può essere luce, ma un altro tenebra. Un membro può camminare secondo lo Spirito e un altro secondo la carne. Gesù invece sempre camminava mosso dallo Spirito. Ancora per poco la luce è tra voi. È la luce visibile. Poi diventerà luce invisibile. “Camminate mentre avete la luce, perché le tenebre non vi sorprendano; chi cammina nelle tenebre non sa dove va”: a quanti lo stanno ascoltando Gesù si dona come luce visibile. Domani non più. Se oggi essi rifiutano di camminare nella luce, domani la luce non ci sarà più. Essi saranno sorpresi dalle tenebre e non sapranno dove vanno. Qualcuno potrebbe dire: domani non ci sarà forse la luce visibile del corpo di Cristo? Oggi Gesù vuole che si ascolti la sua voce. Oggi vuole che si cammini nella sua luce. Domani potrebbe essere molto tardi. Si potrebbe anche essere nell’eternità. Lo si è già detto: “Il corpo di Cristo non sempre è tutto luminoso”. </p>
<p class="C12 V36">^{36} **Mentre avete la luce, credete nella luce, per diventare figli della luce». Gesù disse queste cose, poi se ne andò e si nascose loro.** / Ecco cosa chiede Gesù ai suoi ascoltatori. Come si crede nella luce? Credendo nella rivelazione fatta da Gesù. Credendo in Gesù vera luce del mondo. La Parola di Gesù è purissima luce. Ma la Parola non è separabile dalla Persona di Gesù. Si crede nella Parola di Gesù credendo nella Persona di Gesù. Si crede nella Persona di Gesù credendo nella Parola di Gesù. Se si crede nella Parola di Gesù credendo nella Persona di Gesù, allora si diviene figli della luce per Battesimo e si può vivere da veri figli della luce. La fede è in tutte le Parole di Gesù. Sono le Parole che formano la Parola. Queste stesse Parole domani le dovrà dire il corpo di Cristo in ciascuno dei suoi membri. Se un solo membro non può dire queste Parole, parte dell’umanità sarà senza luce. Non può credere nella luce. Non può divenire figlio della luce. Quando lo Spirito Santo mette in guardia Gesù a causa di qualche pericolo imminente, Gesù sempre si ritira e si dirige altrove. Oggi si nasconde. Il pericolo è grande. </p>
<p class="C12 V37">^{37} **Sebbene avesse compiuto segni così grandi davanti a loro, non credevano in lui,** / Ora è l’Evangelista – sempre mosso dallo Spirito Santo – che ci offre una lettura ispirata della realtà storica di questo momento particolare della vita di Gesù, ma anche, volendo allargare la rivelazione, di ogni altro momento. C’è una chiusura alla fede da parte di Giudei. La non fede non si è però fermata alla non fede. Divenne volontà di uccidere Cristo Gesù. Quando la non fede diviene volontà di eliminare fisicamente colui che porta la luce, la verità, la giustizia secondo la più pura volontà del Signore? Questo accade quando i cuori hanno oltrepassato il limite del male. Le decisioni di un uomo sono la manifestazione della sua grazia o del suo peccato. Se la grazia è piccola anche le decisioni di bene saranno piccole. Se invece la grazia è grande anche le decisioni di bene saranno grandi. La stessa cosa dicasi per il peccato. Se il peccato è veniale, le decisioni di male saranno anche veniali. Se il peccato è mortale le decisioni di male saranno assai gravi. Se si oltrepassa il limite del male, le decisioni saranno gravissime. La volontà di uccidere Cristo Signore attesta che il cuore ha oltrepassato ogni limite del male. Attesta altresì che ormai chi governa questi cuori è Satana in persona. Gesù dirà di Giuda che Satana è entrato in lui. Dove Satana ha condotto Giuda? Prima a tradire il Signore e poi alla disperazione, che si è conclusa con la sua impiccagione. Questa verità mai va dimenticata. Come si cresce in grazia, si cresce anche nel peccato. Per questo urge sempre porre molta attenzione a non cadere nel peccato mortale. Si aprono con esso le vie del male infinito. Se subito non si ritorna nella luce e nella grazia, sappiamo gli inizi ma non conosciamo la fine.</p>
<p class="C12 V38">^{38} **perché si compisse la parola detta dal profeta Isaia: Signore, chi ha creduto alla nostra parola? E la forza del Signore, a chi è stata rivelata?** / L’Evangelista rivela che in questa incredulità dei Giudei si compiono due profezie di Isaia. La prima profezia è quella sul Servo Sofferente del Signore. È una profezia che inizia proprio con l’attestazione di una incredulità generale. La sofferenza del Servo espia i peccati dell’intera umanità. Quando si ricorda anche un solo versetto di una profezia è tutta la profezia che si ricorda. Ora sappiamo che per questa incredulità e per questa volontà omicida è venuta la salvezza e la redenzione del mondo. La salvezza non è però il frutto della sofferenza, ma dell’obbedienza di Cristo alla sofferenza per amore del Padre suo, per testimoniare la Verità del Padre, dalla quale è la Verità del Figlio. Gesù volontariamente si sottopose.</p>
<p class="C12 V39">^{39} **Per questo non potevano credere, poiché ancora Isaia disse:** / Ora l’Evangelista fa appello ad un’altra profezia. Sono le prime Parole proferite dal Signore dopo aver accolto la proposta di Isaia che si offrì al Signore per essere mandato in mezzo al suo popolo per dire la Parola del suo Dio. Noi sappiamo dai Vangeli Sinottici che Gesù ha sempre parlato della distruzione di Gerusalemme e della rovina del suo tempio. La sordità al Signore genera danni gravissimi, compresa la diaspora e infine la dannazione eterna. Ma anche in questa profezia si parla di un resto che è rimasto fedele al Signore. Dobbiamo noi confessare per onestà storica che sono stati tanti i Giudei che hanno creduto in Cristo Gesù. La prima comunità è fatta di figli di Abramo.</p>
<p class="C12 V40">^{40} **Ha reso ciechi i loro occhi e duro il loro cuore, perché non vedano con gli occhi e non comprendano con il cuore e non si convertano, e io li guarisca!** / Chi rende ciechi gli occhi e chi rende duro il cuore? Non il Signore. Chi rende ciechi gli occhi e duro il cuore è il peccato. Quando il peccato entra in un uomo, subito gli occhi si appannano. Il clero si sclerotizza. Inizia a non amare. Ecco il tremendo, orrendo frutto del peccato. Più grande è il peccato, più duro è il cuore. Lo si è già detto. Le nostre decisioni sono date dalla misura della grazia o del peccato del cuore. Più grande è il peccato e più duro il cuore e più ciechi sono gli occhi. Con il peccato contro lo Spirito Santo, la cecità è irreversibile. Il Signore rivela al profeta qual è attualmente lo stato spirituale del suo popolo: di totale sordità. Tuttavia c’è un resto, un piccolo resto che ancora è capace di ascoltare, perché si converta e viva. Il Signore anche per uno solo parla. La salvezza di uno solo vale il sacrificio del profeta. Oggi i Giudei sono sordi. Sono dal cuore indurito. Domani però comprenderanno, si convertiranno. Ma quando sarà questo domani? Sarà un domani lontano, molto lontano. Le due profezie di Isaia contengono due verità da mettere nel cuore: dal servo Sofferente disprezzato nascerà la salvezza del mondo. Dinanzi alla Parola del Servo Sofferente vi è sordità piena. Un resto però si salverà. Queste due profezie sono di grande speranza. Il Servo è salvezza per il mondo intero. Le parole del Servo non vanno perdute, non cadono a vuoto. Sempre c’è qualcuno che le ascolta e si salva. Nulla è senza effetto, nulla senza frutto. Un frutto è sempre per tutti. Tutti domani dovranno confessare la grande misericordia con la quale il Signore ci ha amati. Tutti dovranno riconoscere che il Padre in nulla si è risparmiato. Ci ha fato il Figlio suo per la nostra salvezza.</p>
<p class="C12 V41">^{41} **Questo disse Isaia perché vide la sua gloria e parlò di lui.** / Isaia vide la gloria del Signore nel suo tempio santo. Offrì se stesso a Dio come missionario della sua Parola. Anche Cristo Gesù ha offerto se stesso al Padre come Salvatore e Redentore. Anche tra il Figlio e il Padre il dialogo è esistito. Il Padre: “Chi manderò e chi andrà per noi?”. Il Figlio: “Padre, eccomi, manda me”. Dialogo eterno per la redenzione dell’umanità. Il profeta Isaia è il profeta dell’annunzio del Messia. È come se il profeta avesse Gesù davanti agli occhi. Basta scorrere le sue profezie è Gesù è visto nel suo mistero completo. È come se lui profetizzasse per visione del Messia e non per ispirazione. Lui vede il Cristo di Dio sia nel tempo che nell’eternità e anche nei suoi frutti di salvezza.</p>
<p class="C12 V42">^{42} **Tuttavia, anche tra i capi, molti credettero in lui, ma, a causa dei farisei, non lo dichiaravano, per non essere espulsi dalla sinagoga.** / Lo Spirito Santo è testimone della verità storica. Sempre la Verità vuole che si dia a ciascuno il suo. La fede a chi ha creduto e crede. La non fede a chi è di non fede. L’ostilità e la cattiveria a chi è ostile e cattivo, malvagio e crudele. La Verità esige anche che vengano manifestati i particolari, sia della fede che della non fede. La Verità esige anche l’espulsione dalla sinagoga. Gesù, per la Verità, non fu espulso da Gerusalemme e dal suo popolo? Non fu consegnato ai pagani perché lo crocifiggessero? La Verità obbliga alla Verità e solo ad essa. Dinanzi alla Verità si è obbligati anche a lasciarsi espellere dalla propria vita con il martirio. L’obbedienza alla Verità esige anche la nostra morte per la Verità. Alla Verità però si obbedisce secondo le regole dettate dalla Verità.</p>
<p class="C12 V43">^{43} **Amavano infatti la gloria degli uomini più che la gloria di Dio.** / Ora viene rivelato anche il motivo per cui credevano, ma senza rivelarsi. La gloria di Dio viene prima dei benefici di essere considerati capi dei Giudei. Se si deve rinunciare ad essere capi dei Giudei per attestare la Verità di Cristo Gesù, si deve rinunciare. Invece questi capi scelgono di rimanere capi e di credere in Cristo. È però una fede fortemente, altamente limitata. È una fede che non permette la difesa di Cristo Gesù. Essa è costretta a subire ogni decisione contraria alla Verità di Cristo Gesù. Questa fede non dichiarata dona forza alla cattiveria e malvagità di quanti vogliono la morte di Gesù. Quando Caifa propose la morte di Gesù come unica via per la soluzione del problema, fu il sinedrio ad approvare quanto il sommo sacerdote aveva suggerito. La fede dichiarata in Cristo avrebbe potuto evitare l’approvazione. La fede perfetta deve essere sempre dichiarata. Una fede non dichiarata non impedisce l’avanzare del male, anzi lo giustifica e lo rende forte. La storia è fatta anche della fede nella Verità nascosta. Questa fede favorisce il male.</p>
<p class="C12 V44">^{44} **Gesù allora esclamò: «Chi crede in me, non crede in me ma in colui che mi ha mandato;** / Il versetto 36 così terminava: “‘Mentre avete la luce, credete nella luce, per diventare figli della luce’. Gesù disse queste cose, poi se ne andò e si nascose loro”. Gesù lascia il luogo dove si trovava e va a nascondersi. Si ritira. Dal versetto 37 al versetto 43, prende in mano la narrazione lo Spirito Santo per mezzo dell’Evangelista Giovanni per ricordare due grandi profezie di Isaia sul Servo disprezzato e reietto e sulla missione di Isaia presso un popolo sordo. Ora nuovamente la storia è posta nelle mani di Gesù. Nulla viene detto né sul tempo né sul luogo. Ignoriamo dove e quando queste parole siano state pronunciate. Possiamo definirle come conclusione alla vita pubblica di Gesù. Da questo momento Gesù non parlerà più in pubblico. Dopo la cena pasquale ci sarà l’arresto, la consegna a Pilato, la crocifissione, la sepoltura. Dopo la risurrezione Gesù parlerà solo con i suoi discepoli. Cosa dice oggi Gesù? Prima verità: Gesù è vero profeta del Dio vivente. La sua Parola è vera Parola di Dio. La fede è nella sua Parola. La Parola è di Dio. Ma Gesù non è solo profeta del Dio vivente. È anche il suo Cristo, il suo Messia. Gesù non è venuto da sé. È venuto per volontà del Padre. Chi crede in Lui, vero Cristo di Dio, crede nel Padre che lo ha mandato. Gesù è dal Padre. </p>
<p class="C12 V45">^{45} **chi vede me, vede colui che mi ha mandato.** / Gesù non è solo la Parola del Padre o solo il Messia del Padre, del Padre è tutto: carità, luce, misericordia, perdono, riconciliazione, verità, giustizia, pace, santità. Tutto il Padre viene manifestato per mezzo di Lui. Chi vede me, vede il Padre. Sappiamo che il Padre ha consegnato tutto se stesso nelle mani del Figlio. Il Padre è tutto nel Figlio e il Figlio tutto nel Padre. Per questo Gesù può dire “Chi vede me, vede colui che mi ha mandato”: Cristo Gesù e il Padre sono una cosa sola. Gesù è la manifestazione, la rivelazione, la conoscenza, il dono perfetto del Padre. Il dono del Padre al Figlio è pieno.</p>
<p class="C12 V46">^{46} **Io sono venuto nel mondo come luce, perché chiunque crede in me non rimanga nelle tenebre.** / Ora Gesù rivela quale missione gli ha consegnato il Padre. Gesù è la luce del mondo. La terra è illuminata e riscaldata da un solo sole. L’umanità è illuminata da una sola luce: Cristo Gesù. Il sole illumina per natura. Gesù illumina per natura di luce eterna. L’uomo si lascia illuminare dalla sua luce per fede in Cristo, unica e sola luce del mondo. La fede è via necessaria. Se l’uomo non si lascia illuminare dalla sola luce che è Cristo Signore, rimane nelle tenebre. Gesù non dice: precipita o cade nelle tenebre. Dice invece che rimane. L’uomo è già nelle tenebre. Non accoglie la luce, rimane in essa. Queste parole di Gesù sono una condanna eterna di quanti oggi affermano e sostengono e insegnano la fede nel Dio unico, nel Dio senza Cristo, nelle religioni via di vera salvezza. La via della vera salvezza è solo Cristo Gesù. Questa via non solo va insegnata, predicata, annunziata ad ogni uomo. Ad essa ci si deve convertire. L’invito alla conversione in questa unica e sola via deve essere esplicito, non implicito, chiaro, non equivoco, evidente, non presunto. Si toglie Cristo dalla religione, dalle religioni, si rimane nelle tenebre. Cristo Gesù è la luce mandata per illuminare di verità, giustizia, santità ogni religione esistente sulla terra. Non si dona Cristo, le religioni rimangono nelle tenebre.</p>
<p class="C12 V47">^{47} **Se qualcuno ascolta le mie parole e non le osserva, io non lo condanno; perché non sono venuto per condannare il mondo, ma per salvare il mondo.** / Ora Gesù rivela qual è la relazione di ogni uomo con la sua Parola. Gesù non è venuto come Giudice del mondo, ma come Redentore e salvatore del mondo. Come Gesù salva il mondo? Attraverso il dono della sua vita. Nel dono della sua vita vi è il dono della luce, del perdono, della pace, della verità. Prendiamo un affamato e assetato in un deserto infuocato. Passa Gesù. Dona all’affamato e all’assetato la sua acqua e il suo pane. L’affamato e assetato rifiuta e il pane e l’acqua. Gesù non lo condanna a morte. È invece l’affamato e l’assetato che si condanna a morte. Ha rifiutato la vita che Gesù gli ha offerto. Ecco perché Gesù dice che non è venuto per giudicare il mondo. Lui è venuto per offrire la vita, ogni vita ad ogni uomo. Offrire non è costringere ad accettare. Donare non è imporre il proprio dono. Il dono è offerto. Chi lo accoglie con fede vive. Chi lo rifiuta muore. Ma non muore perché è condannato da una sentenza. Muore per il suo rifiuto. Questa verità è essenza del Vangelo secondo Giovanni. La vita è per la fede in Cristo Gesù, unico e solo Salvatore e redentore del mondo. Se Gesù è rifiutato, non si passa dalla luce nelle tenebre, nella morte. Si è già nelle tenebre.</p>
<p class="C12 V48">^{48} **Chi mi rifiuta e non accoglie le mie parole, ha chi lo condanna: la parola che ho detto lo condannerà nell’ultimo giorno.** / Ora Gesù ribadisce ancora una volta la verità annunziata. Lui non viene per giudicare, ma per salvare. La Parola di Gesù nel giorno del giudizio si alzerà e dichiarerà colpevoli tutti coloro che non l’hanno accolta. La Parola della luce e della vita eterna era stata loro donata. Da essi non è stata accolta. Sono responsabili della loro morte. La Parola condannerà anche coloro che erano ministri di essa e non l’hanno fatta risuonare in ogni tempo e in ogni luogo. Si applica la legge della sentinella. Se essa non grida, è responsabile di tutti i mali causati dal nemico.</p>
<p class="C12 V49">^{49} **Perché io non ho parlato da me stesso, ma il Padre, che mi ha mandato, mi ha ordinato lui di che cosa parlare e che cosa devo dire.** / Ora Gesù rivela perché la Parola li condannerà. È affermato che Gesù nulla ha messo di suo in ciò che ha detto. Lui ha solo obbedito al Padre. Ciò che il Padre gli ha comandato di dire, Lui lo ha detto. Quanto il Padre non gli ordinato di annunziare, Lui non lo ha annunziato. La sua è purissima Parola del Padre. È detta da Lui, ma non è sua. La Parola è passata per le sue labbra, ma non viene dal suo cuore. Viene dal cuore del Padre. Gesù è vero profeta del Padre. Il Padre parla per mezzo di Lui. Dice la Lettera agli Ebrei: “Ultimamente ha parlato per mezzo del Figlio suo”.</p>
<p class="C12 V50">^{50} **E io so che il suo comandamento è vita eterna. Le cose dunque che io dico, le dico così come il Padre le ha dette a me».** / Ora Gesù rende testimonianza al Padre. Se l’uomo vuole la vita eterna, sa dove trovarla: nel Comandamento del Padre. Chi è il Comandamento del Padre? Cristo Gesù. Non ce ne sono altri. Ora Gesù rende testimonianza a se stesso. Le cose dunque che io dico, le dico così come il Padre le ha dette a me. Gesù attesta che Lui nulla ha messo di suo. Lui ha detto solo ciò che il Padre gli ha comandato di dire. Nient’altro. Non solo. Anche le modalità Lui le ha ricevuto dal Padre. Se Lui è stato forte è perché il Padre gli ha detto di essere forte. Se Lui si è ritirato è perché il Padre glielo ha comandato. Sempre Lui è dalla volontà del Padre. Con questa duplice testimonianza di Gesù sul Padre e su se stesso, termina l’insegnamento pubblico di Gesù. Da questo momento in poi, Gesù sarà solo per i suoi discepoli o apostoli. Rivelerà ad essi il mistero del suo cuore. Gesù non è uno tra i tanti. È l’uno sopra tutti. È l’uno che dona Verità piena a tutti. È l’uno che dona vita eterna a tutti. È l’uno che illumina tutti della più pura Verità del Padre. Oggi questa fede sta miseramente morendo. Va risuscitata. </p>
<p class="C13 V1">^{1} **Prima della festa di Pasqua Gesù, sapendo che era venuta la sua ora di passare da questo mondo al Padre, avendo amato i suoi che erano nel mondo, li amò fino alla fine.** / Siamo al quinto giorno della settimana. Quest’anno la Pasqua cade nel settimo giorno. Poiché il giorno iniziava al tramonto del sole, siamo un giorno prima della Pasqua. Il giorno sesto è quello della preparazione o della Parasceve. Gesù sa che l’ora della sua morte è venuta. Domani nella stessa ora sarà già nel sepolcro. La sua ora è imminente. L’amore di Gesù per i discepoli è stato pieno dagli inizia alla fine. In nulla si è risparmiato. Ma cosa è l’amore per Gesù? Dono della sua vita, che è a vita del Padre. È anche dono dello Spirito Santo. Il dono del Padre e dello Spirito avverrà però solo dopo che Gesù si sarà consumato tutto per amare il Padre nello Spirito Santo. Per dare tutto il Padre e lo Spirito, Gesù dovrà darsi tutto. È questa la regola del dono. Più ci si dona al Padre nello Spirito Santo e più si può dare il Padre e lo Spirito Santo in Cristo, con Cristo, per Cristo. Chi si dona tutto a Cristo darà tutto Cristo ai fratelli. In Cristo si donano il Padre e lo Spirito. </p>
<p class="C13 V2">^{2} **Durante la cena, quando il diavolo aveva già messo in cuore a Giuda, figlio di Simone Iscariota, di tradirlo,** / Subito è messo in luce il contrasto con Giuda. Gesù dona tutto. Giuda invece prende tutto. Gesù dona la vita al Padre. Giuda toglie la vita a Cristo. Gesù si consegna all’amore. Giuda si lascia comprare da egoismo e cupidigia. Quando il diavolo può agire nel cuore dell’uomo e ispirare i suoi pensieri? Quando l’uomo è nel peccato, nella morte spirituale. Chi vuole che Giuda non entri nel suo cuore e non governi i suoi pensieri, deve fare del suo cuore il tempio dello Spirito Santo. Quando lo Spirito dimora in noi con la sua potente luce e forza, il diavolo può bussare, mai potrà entrare. Il diavolo può bussare e bussa con la tentazione. Anche al cuore di Gesù ha bussato. Ma Lui era pieno di Spirito Santo, si rafforzava nella preghiera e Satana fu da Lui sempre vinto. Tra il diavolo e Gesù vi fu inimicizia perenne. </p>
<p class="C13 V3">^{3} **Gesù, sapendo che il Padre gli aveva dato tutto nelle mani e che era venuto da Dio e a Dio ritornava,** / L’Evangelista Giovanni ci sta introducendo nella scienza del Maestro. Anche il potere di dare la vita e il potere di riprenderla di nuovo è nelle sue mani. Questa verità è l’essenza e la sostanza di tutta la rivelazione del Padre. È la luce con la quale si deve leggere ogni Parola di Dio e di Cristo Gesù. Anche il Padre e lo Spirito Santo sono nelle mani di Gesù Signore. È Verità eterna. Oggi in moltissimi discepoli di Gesù è proprio questa verità che è venuta meno. Venendo meno questa verità, tutta la Chiesa viene meno, perché perde la sua verità, la sua essenza, la sua sostanza, la sua luce. Diviene Chiesa morta. Ora viene illuminata, sempre con la scienza di Cristo una verità già annunziata. Prima: “sapendo che era venuta la sua ora di passare da questo mondo al Padre”. Ora: “Sapendo che era venuto da Dio e a Dio ritornava”. Venire da Dio significa venire dal seno del Padre. Noi già sappiamo, in virtù del Prologo, che Gesù è il Figlio Unigenito del Padre, il suo Verbo Eterno che si è fatto uomo ed è venuto ad abitare in mezzo a noi pieno di grazia e verità. Gesù non viene da Dio come uno degli antichi profeti e neanche come gli Apostoli vengono da Cristo Gesù. Gesù è il solo Dio che si è fatto uomo. È il solo Dio che è Dio per generazione eterna dal Padre. Lui è Dio in principio. È questa verità che fa la differenza tra Gesù e ogni altro uomo. Ogni altro viene dalla carne di Adamo e di Eva. Gesù viene dal seno del Padre e dal seno purissimo della Vergine Maria. Lui è il Santo di Dio, perché è il Dio Santo. </p>
<p class="C13 V4">^{4} **si alzò da tavola, depose le vesti, prese un asciugamano e se lo cinse attorno alla vita.** / Depone le vesti di Signore e Maestro. Depone le vesti di Dio. Assume le vesti del servo. Ecco la Verità dell’uomo. Gesù è vero Dio e vero uomo, Santo nella sua divinità e Santo nella sua umanità. Queste vesti le depone. Assume invece le vesti dell’umiltà, del servo. Depone le vesti del Maestro e assume quelle del ministro. Ecco il testamento che Gesù lascia ai suoi Apostoli. Avere la scienza dello Spirito Santo, la conoscenza della più pura Verità, essere pieni Dio, per essere sempre ministri dell’amore del Padre e della sua grazia e Verità. Il ministro serve sempre. Attenzione! Non deve servire dal suo cuore. Deve servire dalla conoscenza, sapienza, intelligenza dello Spirito Santo. Cosa deve servire? l’amore, la verità, la giustizia, la santità, la vita eterna, la grazia. Tutti questi doni, necessari per un servizio secondo Dio, nello Spirito Santo, in Cristo, devono abbondare nel cuore dell’Apostolo. Oggi si servono gli uomini, ma non dal cuore del Padre e dalla scienza dello Spirito, ma dagli uomini. </p>
<p class="C13 V5">^{5} **Poi versò dell’acqua nel catino e cominciò a lavare i piedi dei discepoli e ad asciugarli con l’asciugamano di cui si era cinto.** / Ecco il servizio di Gesù. Leggiamo ora questa versetto alla luce della preghiera di Davide e delle profezie. I discepoli sono simbolo dell’umanità. L’umanità è sporca di peccato. Va lavata. Chi può lavarla è solo Cristo Gesù. In Cristo, con Cristo, per Cristo, dovranno lavarla gli Apostoli. Potranno gli Apostoli lavare l’umanità? Potranno se essi stessi si laveranno gli uni gli altri da ogni sozzura di peccato, anche dalle sozzure veniali. Vedendo la luce della santità che brilla sul volto degli Apostoli, il mondo li riconoscerà come veri discepoli di Gesù. La lavanda dei piedi è solo figura della purificazione che solo Gesù potrà fare del peccato del mondo. Gli Apostoli, in Cristo, con Cristo, per Cristo, consumando la loro vita, dovranno domani purificare il mondo da ogni peccato. Infatti subito dopo la sua gloriosa risurrezione Gesù nel Cenacolo affida ai discepoli proprio questo ministero, questo servizio: perdonare i peccati nello Spirito Santo. Essi dovranno lavare il mondo da ogni sozzura di peccato. Non solo gli Apostoli dovranno lavare il mondo dal peccato, dovranno insegnare ad ogni uomo a non peccare più. A nulla serve essere ministri se questo ministero non viene assolto secondo scienza, conoscenza, verità nello Spirito Santo. </p>
<p class="C13 V6">^{6} **Venne dunque da Simon Pietro e questi gli disse: «Signore, tu lavi i piedi a me?».** / Simone non comprende la verità di questo gesto di Gesù. Per lui il Maestro deve rimanere Maestro. Non sa che il Maestro è vero Maestro proprio nel servizio. A nulla serve essere Maestri, se poi non sappiamo come si serve. Tu sei il Maestro. Non può essere il ministro. Pietro ha di sicuro dimenticato il grande insegnamento dato loro lungo le vie della Galilea. Il Figlio dell’uomo non è venuto per essere servito, ma per servire e dare la sua vita in riscatto per molti. Gesù ci serve con il dono della sua vita data per noi, data in riscatto, data per la redenzione e la salvezza. Verità dei discepoli.</p>
<p class="C13 V7">^{7} **Rispose Gesù: «Quello che io faccio, tu ora non lo capisci; lo capirai dopo».** / La differenza tra Gesù e Simon Pietro è la stessa che regna tra i pensieri secondo la carne e i pensieri secondo lo Spirito Santo. Gesù pensa dallo Spirito Santo. Simon Pietro pensa secondo la carne, vede secondo la carne. Tu, Simone, non sai cosa sto facendo. Pur volendo, neanche potresti. Non sei nello Spirito Santo e dalla carne non si comprendono le cose dello Spirito. Solo lo Spirito comprende lo Spirito. Gesù comprende lo Spirito, perché agisce per sua mozione e possiede l’intelletto illuminato da Lui per comprendere ogni cosa che sempre lo Spirito gli ispira. Pietro è carne. Attualmente, nulla di più.</p>
<p class="C13 V8">^{8} **Gli disse Pietro: «Tu non mi laverai i piedi in eterno!». Gli rispose Gesù: «Se non ti laverò, non avrai parte con me».** / A questa risposta di Gesù, Pietro avrebbe dovuto arrendersi. Ma ci si può arrendere se si è nello Spirito Santo. La carne si gonfia di orgoglio. Pietro non sa cosa dice. La carne, parlando dalla carne, neanche conosce il significato delle parole che pronunzia. La risposta di Gesù è immediata: “Se non ti laverò, non avrai parte con me”. O ti lasci mondare da me, o non mi servi. Non so che farmene di te. Gesù non solo è guidato dalla sapienza, scienza, conoscenza, intelletto dello Spirito Santo, ma anche dalla sua fortezza. Dopo un lungo cammino insieme, o Pietro impara ad ascoltare il Maestro oppure potrà andarsene per la sua strada. O si cammina con i pensieri di Cristo che sono purissima Verità dello Spirito Santo, o Cristo ci rigetta, ci rifiuta. Questa fortezza Gesù l’ha manifestata nel momento del discorso sul pane della vita. Oggi la conferma a Pietro.</p>
<p class="C13 V9">^{9} **Gli disse Simon Pietro: «Signore, non solo i miei piedi, ma anche le mani e il capo!».** / A questo punto Simone non può più opporsi. Se si oppone non avrà parte con il suo Maestro. Pietro passa da un eccesso all’altro. Dal niente al tutto. Anche questo passaggio è frutto della carne e non dello Spirito Santo. Lo Spirito Santo non viene su richiesta momento per momento. Viene se è in noi. Viene in noi per rimanere con noi. Simon Pietro rivela assenza di Spirito Santo. Nel Cenacolo dal principio alla fine è senza lo Spirito Santo. Anche nell’orto del Getsemani attesta di essere senza lo Spirito Santo. Anche poi nel cortile del sommo sacerdote rivelerà la stessa assenza. Solo dopo rifletterà.</p>
<p class="C13 V10">^{10} **Soggiunse Gesù: «Chi ha fatto il bagno, non ha bisogno di lavarsi se non i piedi ed è tutto puro; e voi siete puri, ma non tutti».** / Anche questa volta Pietro va riportato nella saggezza. È regola che vale per il corpo, ma anche per lo spirito. Qual è l’insegnamento di Gesù? Sia per quanto riguarda le cose del corpo che per quelle dello spirito si devono evitare le cose inutili. Quando ci si dedica alle inutilità, si toglie tempo prezioso alle cose utili, necessarie. Ma chi può osservare questa regola? Solo chi è nello Spirito Santo. È lo Spirito del Signore che ci fa persone dal retto e santo discernimento. Togliendo ogni tempo alle cose inutili, futili, vane, si ha molto tempo per fare le cose utili, vere, necessarie. È regola universale. Questa regola vale anche per la legge dell’elemosina. Eliminando dalla nostra vita tutto ciò che è inutile, futile, vano e anche dannoso, liberandoci da ogni vizio e acquisendo le virtù, il bene materiale che si può fare è senza limiti. Gesù aggiunge una seconda verità: “E voi siete tutti puri, ma non tutti”. In cosa consiste questa purità di tutti e impurità di non tutti? Gli Apostoli sono dodici. Undici hanno il cuore rivolto verso il Maestro. Uno lo ha rivolto contro. Undici sono con il Maestro. Uno è contro Gesù. Non solo è contro Gesù. Ha già deciso di consegnare Gesù ai Giudei. Gesù non sta parlando di santità dei discepoli. Ma di lealtà, sincerità, verità del loro essere discepoli.</p>
<p class="C13 V11">^{11} **Sapeva infatti chi lo tradiva; per questo disse: «Non tutti siete puri».** / Gesù conosce i pensieri di Giuda. Sa che Lui sta attenendo il momento favorevole per consegnare il Maestro ai Giudei. Non tutti siete leali, veri, sinceri con me. È giusto che si rifletta. Non vi è collegio più ristretto che quello dei Dodici Apostoli del Signore. Non vi è Maestro più santo, sapiente, intelligente, accorto di Gesù. Eppure anche nel suo campo il nemico ha seminato la zizzania. Se la zizzania è stata seminata nel campo di Gesù Signore, potrà mai esistere un solo campo, una sola comunità, un solo collegio nel quale non venga seminata la zizzania dal nemico? Questo campo mai potrà esistere. La zizzania, il nemico è riuscito a seminarla anche nel Paradiso, nel cielo. Ha sedotto un terzo di Angeli. L’ha seminata nel giardino dell’Eden. Ha causato la morte dell’umanità intera. Solo nel cuore di Cristo mai ha potuto seminare. Altro campo in cui mai ha potuto seminare la zizzania è il cuore della Madre di Dio. Sapendo questo ognuno deve sapere che anche nel suo campo può essere seminata, e anche che non esiste il buon grano senza la zizzania.</p>
<p class="C13 V12">^{12} **Quando ebbe lavato loro i piedi, riprese le sue vesti, sedette di nuovo e disse loro: «Capite quello che ho fatto per voi?** / Prima Gesù compie il gesto della lavanda dei piedi. Ora riprende il suo ministero di Maestro e spiega loro il suo significato. A nulla serve compiere gesti, se poi essi non vengono illuminati con la verità divina, celeste, eterna. Avete scienza, intelligenza, sapienza, luce sufficiente per comprendere ciò che io ho fatto per voi? Poiché nessun uomo può comprendere le opere di Dio e anche le opere suggerite dallo Spirito Santo con speciale mozione – l’unzione di Betània è un esempio – allora è giusto che chi compie l’opera ne doni anche la spiegazione. Questo vale anche per le opere di carità, misericordia, elemosina, tutto ciò che il cristiano compie in nome di Cristo Gesù. Chi riceve o usufruisce dell’opera, deve sapere per quale motivo essa è stata operata o fatta. Un motivo filantropico non è un motivo teologico. Un motivo umanitario e non è un motivo evangelico. Un motivo naturale non è un motivo soprannaturale. Un motivo terreno non è un motivo celeste. I motivi umani non sono motivi divini.</p>
<p class="C13 V13">^{13} **Voi mi chiamate il Maestro e il Signore, e dite bene, perché lo sono.** / Prima di ogni cosa Gesù spiega chi ha compiuto il gesto della lavanda dei piedi. Non è una persona umana, ma divina. Non è un uomo, ma è Dio. Non è un amico, ma è il Signore. Non è l’allievo, ma il Maestro. Identità necessaria. Ecco la verità della Persona che ha lavato loro il piedi: il loro Maestro, il loro Signore, il loro Dio, il loro Salvatore, il loro Redentore. Identità necessaria e obbligatoria. Rivelare la propria identità serve a comprendere la verità dell’opera. Se è un uomo che lava i piedi ad un altro uomo, è una verità. Se è Dio che lava i piedi agli uomini, è una verità sostanzialmente differente. Differenza divina. La rivelazione della persona pone chi riceve l’opera in una condizione di conoscere e comprendere quanto essa valga dinanzi a colui che l’opera ha compiuta. Se è un familiare è una cosa. Se è un estraneo è un’altra cosa. Se è colui che tu pensi o ritieni tuo nemico che ti fa il bene – si pensi al Buon Samaritano – è altra cosa ancora. La verità del soggetto agente rivela lo spessore della verità dell’opera compiuta. Chi ha lavato i piedi è Dio. </p>
<p class="C13 V14">^{14} **Se dunque io, il Signore e il Maestro, ho lavato i piedi a voi, anche voi dovete lavare i piedi gli uni agli altri.** / Ecco ora il grande insegnamento di Gesù. Voi non siete Signori, non siete Maestri, non siete Dio. Voi siete fratelli, amici. Se l’ho fatto io che sono Dio, infinitamente di più dovete farlo voi. Siete tutti servi, tutti uomini, tutti bisognosi di aiuto. Voi non vi dovete abbassare, umiliare, prostrare, chinare. Siete sullo stesso livello. Siete alla pari. Io, Gesù, mi sono svestito della mia dignità divina. Voi non vi dovete svestire di nulla. Siete solo uomini. È sufficiente solo la buona volontà di passare dall’essere uomini secondo il mondo ad essere uomini secondo il Vangelo. </p>
<p class="C13 V15">^{15} **Vi ho dato un esempio, infatti, perché anche voi facciate come io ho fatto a voi.** / Ora Gesù si propone come modello perenne. Naturalmente rimane sempre la differente verità tra la Persona di Gesù e la nostra persona. La Persona di Gesù è divina, eterna, celeste. La nostra persona invece è umana, terrena. Se la Persona divina si è chinata, anche noi possiamo chinarci, Di certo non perdiamo in dignità, perché Gesù non ha perso in dignità. Anzi. Il servizio dona grande dignità, perché eleva l’altro alla nostra stessa altezza. Chi serve mai perde. Chi è servito sempre guadagna in elevazione e in dignità. L’esempio di Gesù non è solo un esempio. È un vero comandamento. Se è comandamento, il servizio vissuto sul suo esempio, diviene Legge di vita per tutti i suoi discepoli. La verità del discepolo è nell’obbedienza a questa Legge. Non si obbedisce a questo comandamento, non si è veri discepoli.</p>
<p class="C13 V16">^{16} **In verità, in verità io vi dico: un servo non è più grande del suo padrone, né un inviato è più grande di chi lo ha mandato.** / Si è detto che conoscere la verità di colui che serve dona al servizio una verità speciale, particolare, unica. Ecco cosa insegna Gesù. Se io, Dio, Signore, Maestro, ho fatto questo, voi non siete più grandi di me per pensare di potervi sottrarre. Oltre Dio non esiste nessuna entità superiore. Dio è il sommo oltre il quale non c’è grandezza. Voi siete inferiori a me e di conseguenza potete fare quello che io vi chiedo. Se foste superiori a me, neanche avrei potuto chiedere una cosa simile. L’inferiore mai può dare un comando al superiore. Può solo mostrare certe cose. Invece poiché io dinanzi a voi sono la somma autorità – sopra di me c’è solo il Padre – posso chiedervi di osservare questo mio comandamento, questa Legge come vostro statuto perenne, di generazione in generazione, per sempre.</p>
<p class="C13 V17">^{17} **Sapendo queste cose, siete beati se le mettete in pratica.** / La beatitudine consiste nel mettere in pratica il comandamento che Gesù ci ha dato. Per osservare una Legge divina, essa va anche conosciuta. Ogni discepolo di Gesù non solo deve vivere questa Legge, deve anche insegnarla. Come essa va insegnata? Vivendola, praticandola, realizzandola. Una volta che la si vive, la si spiega rivelando la sua origine. Perché tu fai queste cose? Perché tu servi i tuoi fratelli di amore vero? Perché hai lavato a piedi – non nella liturgia, ma nella vita – a questo tuo fratello? La risposta dovrà essere una sola: perché il mio Maestro mi ha dato l’esempio. Non solo mi ha dato l’esempio, ma anche mi ha comandato di imitarlo. Mi ha dato la Legge del vero amore. Non è per principi filantropici o di altra natura antropologica, ma solo ed esclusivamente per un principio cristico. Anche attraverso i nostri più piccoli gesti, è sempre Cristo Gesù ad essere messo in luce. L’altro non vede un papa, ma Cristo. Non vede un vescovo, ma Cristo. Non vede un presbitero, ma Cristo. Non vede un cristiano, ma Cristo. Se Cristo viene nascosto e al suo posto l’altro vede un papa, un vescovo, un presbitero, un cristiano, abbiamo privato del suo principio cristico e cristologico l’opera da noi fatta. Abbiamo perso una grande occasione di evangelizzazione. </p>
<p class="C13 V18">^{18} **Non parlo di tutti voi; io conosco quelli che ho scelto, ma deve compiersi la Scrittura: Colui che mangia il mio pane ha alzato contro di me il suo calcagno.** / Fin qui l’insegnamento sulla lavanda dei piedi. Ora Gesù inizia un altro discorso. Rivela ai suoi discepoli che Lui non cammina nella storia senza che conosca ciò che sta per accadere e per causa di chi sta per accadere. “Non parlo di tutti voi”: rivelazione necessaria. Anche se nella formula in cui Gesù annunzia il tradimento ognuno potrebbe pensare che sia lui. Ma basta osservare la propria coscienza e apparirà ciò che vi è in essa. Il mio amico è divenuto mio nemico. Il mio fedele servitore si è trasformato in mio traditore. La sofferenza di Cristo non è causata solo da gente cattiva, malvagia, senza alcuna pietà. Anche il suo discepolo, l’amico con il quale condivideva il pane, ha scelto di porsi contro di lui, tradendolo e consegnandolo ai suoi nemici. Gesù sta preparando i suoi discepoli alla grande rivelazione del tradimento di Giuda. Sapere che uno che è nel Cenacolo a breve consegnerà il Maestro nelle mani dei Giudei di certo creerà grande turbamento nel cuore di tutti. Ma Gesù, mosso sempre dalla sapienza dello Spirito Santo, sa in quale momento rivelare questa verità e anche le modalità secondo le quali essa va svelata. Così agendo l’impatto sarò meno devastante e i danni ben pochi.</p>
<p class="C13 V19">^{19} **Ve lo dico fin d’ora, prima che accada, perché, quando sarà avvenuto, crediate che Io Sono.** / Solo Dio conosce le cose prima che accadano. Solo Lui le può preannunziare, rivelare. Se Gesù annunzia le cose come le annunzia Dio, allora Egli è Dio. “Io Sono”: Gesù non parla in nome di Dio come i profeti. Parla in suo nome. La rivelazione di ciò che sta per accadere, fatta in nome proprio rivela che Gesù è vero Dio. Solo Dio può conoscere il futuro e rivelarlo. </p>
<p class="C13 V20">^{20} **In verità, in verità io vi dico: chi accoglie colui che io manderò, accoglie me; chi accoglie me, accoglie colui che mi ha mandato».** / Missione di Cristo Gesù è il Padre. Missionari di Cristo Gesù sono gli Apostoli. Se uno accoglie Cristo, accoglie il Padre che lo ha mandato. Se uno accoglie gli Apostoli, accoglie Cristo che lo ha mandato e di conseguenza accoglie il Padre. Mai Gesù si separa dal Padre. Del Padre Lui è il missionario. Mai gli Apostoli devono separarsi da Cristo. Di Cristo Gesù loro sono i missionari. Quando, accogliendo i missionari di Cristo Gesù, si accoglie Cristo Gesù, si accoglie il Padre? Quando i missionari rimangono da Cristo Gesù come Cristo Gesù è rimasto sempre dal Padre. Come Cristo Signore mai si è separato dal Padre neanche di un solo pensiero, così gli Apostoli non si devono separare da Cristo Signore neanche di un solo pensiero. Un solo pensiero differente non li fa più essere da Cristo Gesù. L’attenzione dovrà essere somma. Per la loro missione è Cristo che dovrà essere accolto. Accogliendo Cristo è il Padre che viene accolto. Se il Padre non viene accolto, Cristo non è accolto. Il missionario è da se stesso. </p>
<p class="C13 V21">^{21} **Dette queste cose, Gesù fu profondamente turbato e dichiarò: «In verità, in verità io vi dico: uno di voi mi tradirà».** / Dopo aver rivelato che la rivelazione del futuro attesta che Lui è vero Dio – Io Sono –, dopo aver manifestato l’intimo legame che deve sempre regnare tra il Padre, Lui e i suoi missionari, Gesù rivela chi sta per tradirlo. Perché Gesù si turba profondamente prima di rivelare il tradimento da parte di uno degli suoi Apostoli? È lo stesso turbamento vissuto da Gesù dinanzi alla morte di Lazzaro. Lì vi era un disordine di natura creato dal peccato. Qui vi è un disordine spirituale anch’esso creato dal peccato. Nessun uomo può togliere il peccato del mondo. Chi può togliere il peccato del mondo è solo Gesù: “Ecco l’Agnello di Dio che toglie il peccato del mondo”. Gesù si turba profondamente perché ha dinanzi ai suoi occhi l’immagine della sua crocifissione, la sua morte, il suo sacrificio. Lui sa che solo offrendosi liberamente alla passione e alla morte potrà liberare l’uomo di ogni disordine di peccato, perché toglierà la causa che ogni disordine genera. La morte non deve essere un fatto di natura per lui, ma di volontà. Luisi turba profondamente perché deve consegnarsi volontariamente. Se non si consegna volontariamente mai potrà togliere il peccato. Lui darà al Padre la sua vita, perché il Padre tolga dal cuore dell’uomo questo veleno di morte. Questo deve insegnarci che non è facendo “naturalmente una cosa”, o semplicemente facendolo, che si partecipa alla redenzione del mondo in Cristo: si partecipa con Cristo e per Lui solo con l’offerta della volontà al Signore.</p>
<p class="C13 V22">^{22} **I discepoli si guardavano l’un l’altro, non sapendo bene di chi parlasse.** / Gesù svela il tradimento, ma non rivela il nome del traditore. Gli Apostoli sono Dodici. Ognuno sa che uno è traditore. Nessuno sa però chi è che tradisce Gesù. Solo Giuda lo sa. Tutti gli altri possono solo sospettare ognuno di tutti gli altri. Ognuno però ha la coscienza certa di non aver mai pensato a tradire il Signore. È un momento di grande confusione e incertezza nel cuore di tutti. Gesù non rivela chi è il traditore, perché altrimenti nel Cenacolo sarebbe scoppiata una rivolta contro Giuda. Tacendo il nome, nessuno sa e nessuno se la prende con qualche altro. Ognuno pensa che potrebbe essere lui.</p>
<p class="C13 V23">^{23} **Ora uno dei discepoli, quello che Gesù amava, si trovava a tavola al fianco di Gesù.** / Viene rivelato un particolare di come si era seduti a tavola durante la cena pasquale. Il discepolo che Gesù amava è Giovanni. Nel Vangelo secondo Giovanni, l’Apostolo Giovanni si fa riconoscere per due modi di presentarsi o annunziarsi: “il discepolo che Gesù amava”. Questa è la prima volta che si presenta così. Oppure definendosi “l’altro discepolo”. Giovanni è in una posizione ideale per poter parlare con Gesù. Essendo poi lui il discepolo che Gesù amava, a lui il Signore di certo avrebbe confidato il nome di colui che stava per tradirlo. All’amico, l’amico confida ogni cosa.</p>
<p class="C13 V24">^{24} **Simon Pietro gli fece cenno di informarsi chi fosse quello di cui parlava.** / Pietro, volendo conoscere il nome di colui che avrebbe tradito Gesù, fa cenno a Giovanni perché chieda al Maestro. Una verità va subito manifestata. Che l’amico possa svelare o rivelare o mettere a conoscenza di una verità è un fatto. Che l’amico debba rivelare la confidenza ricevuta è altro fatto. Solo Gesù può manifestare e solo Lui può rivelare. L’amico non può tradire l’amico. Invece ognuno deve sapere che non viene conosciuta solo quella parola che non è detta. Qualsiasi cosa si dice, subito è anche conosciuta. È segno che l’amicizia non è fondata su solide basi spirituali. Manca il timore del Signore. </p>
<p class="C13 V25">^{25} **Ed egli, chinandosi sul petto di Gesù, gli disse: «Signore, chi è?».** / È questo un momento che rimarrà indelebile nella mente di Giovanni. Passano gli anni e anche alla fine della sua vita lui lo ricorda. Giovanni è il solo uomo sulla terra che ha avuto la grazia di poggiare il capo sulla testa di Gesù. È un privilegio unico. Nessun altro mai lo ha avuto. Giovanni mai ha dimenticato questo momento. Lui ha sentito il cuore di Gesù.</p>
<p class="C13 V26">^{26} **Rispose Gesù: «È colui per il quale intingerò il boccone e glielo darò». E, intinto il boccone, lo prese e lo diede a Giuda, figlio di Simone Iscariota.** / Gesù non dice il nome. Dona un segno perché Giovanni possa conoscere il traditore. Nella Scrittura Santa spesso si parla del boccone. I significati sono tanti. Qual è oggi il significato dato da Gesù al boccone? Essi sono due. Il primo significato sta nel segno dato a Giovanni. Rivela chi è il traditore. Il secondo significato è nel suo gesto di amore. Gesù non tradisce il discepolo. Neanche lo rinnega. Rimane sempre suo discepolo. Non è Gesù che lo priva del suo essere discepolo. È Lui che si allontana dal Maestro. Anzi lo tradisce, consegnandolo ai suoi nemici. Ecco il significato: Io non sono contro di te. Io sono per te. Io ti ho chiamato e anche oggi ti chiamo ad essere mio discepolo. Se poi tu vuoi andartene, il peccato è solo tuo. Tutto è dalla tua volontà e dalla tua scelta. Tu hai deciso la tua perdizione. Io sono innocente.</p>
<p class="C13 V27">^{27} **Allora, dopo il boccone, Satana entrò in lui. Gli disse dunque Gesù: «Quello che vuoi fare, fallo presto».** / Giuda non solo ormai è irrimediabilmente convinto nella sua decisione. Preso il boccone si rafforza ancora di più nel suo tradimento. La sua decisione è presa senza alcun pentimento. Ha promesso di consegnare Gesù e lo consegnerà. Ormai Giuda è prigioniero e schiavo di Satana per fare la sua volontà. Il limite del male è stato oltrepassato. Non c’è ritorno. Gesù, sapendo ciò, gli dice: “Quello che vuoi fare, fallo presto”. Quando Satana entra in un uomo? Quando l’uomo gli apre la porta. Come Giuda gli ha aperto la porta? Con la sua volontà di tradire il Maestro. Ma Satana non entra in un attimo e in un attimo non conquista il cuore. Satana è come quei carcerati a vita in carceri dai quali si pensa non solo impossibile la fuga, ma anche inimmaginabile. Questi carcerati non si arrendono. Scavano ogni giorno un centimetro. In cento giorni è già un metro. In un anno sono già tre metri e mezzo. In dieci anni abbiamo circa trecentocinquanta metri. Satana non si prende un giorno. Si prende dieci anni, a volte anche venti. Scava oggi e scava domani, alla fine lui entra nel cuore. Satana non è entrato in un solo giorno, in una sola volta, nel cuore di Giuda. Scava oggi e scava domani, prima con un pensiero e poi con una decisione, prima con un sentimento e poi con falsità più grande, alla fine è nel cuore. Gesù non ferma Giuda nel suo proposito di tradimento. Lo invita a fare presto quello che vuole fare. Lo ha deciso nella sua volontà e Lui, Gesù, mai potrà opporsi. Anzi lo invita a fare ciò che vuole fare, con rapidità, celerità. Sia nella Vulgata che nel Testo Greco non c’è alcun riferimento alla volontà. Ciò che fai, fallo velocemente. In Giuda volontà, natura, azione sono una stessa cosa. Giuda è simile ad un sasso che precipita da un monte. Precipita e basta. Si deve sempre porre attenzione a non arrivare mai a questo stato spirituale. Un grande sasso che precipita da un monte si ferma solo quando giungerà a valle. Giuda si fermerà quando raggiungerà l’abisso della morte eterna. </p>
<p class="C13 V28">^{28} **Nessuno dei commensali capì perché gli avesse detto questo;** / Gesù rivela solo a Giovanni chi è il traditore. Nessun altro ha compreso qualcosa del dialogo intercorso tra Gesù e Giuda. Nessuno sospetta di Giuda. Così l’identità del traditore rimane nascosta agli altri Apostoli. Sarebbe stato un grande guaio se qualcuno fosse venuto a conoscenza che proprio Giuda stesse per tradire il loro Maestro. La sapienza di Gesù conserva la pace tra i suoi. Da Gesù in verità ancora abbiamo imparato assai poche cose. Oggi tanti peccati e tante colpe che vengono esposti in pubblico non solo non giovano alla Chiesa, addirittura ne distruggono la sua vera immagine. Allontanano da essa. Il male va condannato con grande fermezza. Ma la fortezza non è ancora la sapienza. La sapienza è insieme giustizia, fortezza, prudenza, temperanza. La prudenza esige che si faccia tutto il bene, ma senza provocare alcun male. Gesù sempre opera con la pienezza dello Spirito Santo e con la totalità dei suoi doni: sapienza, conoscenza, consiglio, fortezza, intelletto, pietà, timore del Signore. Questi sette doni sempre devono guidarci in ogni parola e opera. Mai si deve lavorare con un solo dono dello Spirito Santo. La fortezza non guidata dalla prudenza potrebbe provocare grandi mali. La prudenza deve essere sorretta dalla giustizia, la giustizia dalla temperanza. </p>
<p class="C13 V29">^{29} **alcuni infatti pensavano che, poiché Giuda teneva la cassa, Gesù gli avesse detto: «Compra quello che ci occorre per la festa», oppure che dovesse dare qualche cosa ai poveri.** / Ecco due interpretazioni del dialogo di Gesù con Giuda. Lui era l’economo e il cassiere. In questo caso fungeva da elemosiniere. Non era Gesù che faceva l’elemosina e neanche gli Apostoli. Ma solamente Giuda. Lui disponeva di tutto ciò che veniva dato a Gesù. Questo pensiero, messo nel cuore dallo Spirito Santo, allontana ogni sospetto da Giuda. Nel Cenacolo, dopo lo smarrimento iniziale, torna la pace. Da questo momento non si pensa più al tradimento. Gesù rivela il suo cuore ai suoi.</p>
<p class="C13 V30">^{30} **Egli, preso il boccone, subito uscì. Ed era notte.** / Ecco cosa accade a Giuda. Nel Cenacolo con Gesù vi è luce. Fuori senza Gesù, è notte. Il Cenacolo è il mondo della luce. Fuori è il mondo delle tenebre. Giuda ora è delle tenebre. Tutte le azioni che lui farà sono solo di tenebre. Non c’è in lui alcuna azione di luce. Satana ormai lo tiene tutto nelle sue mani. Lo condurrà alla disperazione e all’impiccagione. Sempre si deve porre attenzione a non divenire suoi schiavi. Quando lo si diviene, dove lui ci condurrà nessuno lo saprà mai. Sappiamo che lui sempre conduce di peccato in peccato fino al punto del non ritorno. Per questo urge stare sempre nella luce e nella grazia che sono in Cristo Gesù. Quando si è avvolti dalla tenebre di Satana non si sa in quale abisso precipiteremo. Una cosa però la sappiamo. Spesso dai suoi abissi non c’è risalita. Si precipita in essi. Da essi non si risale. Non ci sono scale di risalita. </p>
<p class="C13 V31">^{31} **Quando fu uscito, Gesù disse: «Ora il Figlio dell’uomo è stato glorificato, e Dio è stato glorificato in lui.** / Ora Gesù parla in un tempo senza tempo. Parla del futuro come fosse già presente. Vede la sua morte come già compiuta. In visione di spirito vede come se tutto fosse già compiuto. È nel tempo, ma è anche fuori di esso. Gesù parla come se fosse già nell’eternità. Quando il Figlio dell’uomo è stato glorificato? Con la sua gloriosa risurrezione. Quando Dio è stato glorificato in Cristo Gesù, nel Figlio dell’uomo? Nel momento della sua morte in croce. Gesù è morto per attestare che Dio è suo Padre e che tutto Lui ha fatto per volontà del Padre, per suo comando. Lui e il Padre sono una cosa sola. Le opere di Gesù sono opere del Padre. Anche le Parole di Gesù sono Parole del Padre. In Gesù nulla è di Gesù perché tutto è del Padre. Questa gloria Gesù ha dato al Padre suo. Per dare questa gloria fu condannato come un bestemmiatore e un malfattore. Per dare questa gloria Gesù si è offerto volontariamente alla morte. La vita di Gesù è tutta consacrata alla gloria del Padre. Nulla Gesù ha fatto da sé, per sé.</p>
<p class="C13 V32">^{32} **Se Dio è stato glorificato in lui, anche Dio lo glorificherà da parte sua e lo glorificherà subito.** / Ora Gesù torna nella storia. Quando Dio è stato glorificato nel Figlio, in Gesù? Dal primo momento della sua missione. In ogni cosa Gesù ha manifestato di essere dal Padre per il Padre. Ai Giudei Lui ha reso sempre questa testimonianza. Tutto il Vangelo di Giovanni è questa testimonianza a servizio della gloria del Padre. Anche Dio lo glorificherà da parte sua e lo glorificherà subito. Quando questo avverrà? Il giorno della sua gloriosa risurrezione che non sarà un giorno lontano. Sarà un giorno vicinissimo. Appena passato il Sabato. Cioè appena si concluderà la festa della Pasqua. Anzi la vera Pasqua sarà proprio la sua risurrezione. Infatti oggi la vera Pasqua è il passaggio di Gesù dalla morte alla vita, dalla terra alla gloria eterna. È in questo giorno che il Signore lo ha esaltato e gli ha dato un nome sopra ogni altro nome. Nel suo nome è la salvezza dell’uomo. </p>
<p class="C13 V33">^{33} **Figlioli, ancora per poco sono con voi; voi mi cercherete ma, come ho detto ai Giudei, ora lo dico anche a voi: dove vado io, voi non potete venire.** / Ora Gesù rivela ai suoi che questi sono gli ultimi momenti della sua permanenza in mezzo a loro: Il poco è pochissimo. Il poco è fino al momento dell’arresto che sarà in questa notte. Il poco è anche fino al giorno della sua ascensione al cielo, che avverrà fra quanta giorni. Perché non possono “venire”? Perché “venire” o “rimanere”, “andare” o “restare” non lo decide Cristo Gesù. Lo decide il Padre. Il Padre ha deciso che oggi solo Cristo passerà nell’eternità per la via della croce. Nessun altro dovrà morire con Cristo Gesù. Gli Apostoli devono rimanere perché spetta ad essi continuare la missione che il Padre ha affidato a Cristo Gesù. Cristo ha ricevuto la missione dal Padre. Gli Apostoli la riceveranno da Cristo il giorno della sua gloriosa risurrezione. Se gli Apostoli dovessero oggi morire con Cristo Gesù, Cristo Gesù avrebbe lavorato tre anni invano. La sua missione morirebbe con Lui. Non vi sarebbe alcuna continuazione nella storia. Il mondo rimarrebbe nelle tenebre. Quando un Apostolo, un presbitero, un diacono, un cresimato, un battezzato, secondo la legge della comunione gerarchica, non compie la sua missione, Cristo Gesù non compie la sua missione. Per lui il mondo rimane nelle tenebre. </p>
<p class="C13 V34">^{34} **Vi do un comandamento nuovo: che vi amiate gli uni gli altri. Come io ho amato voi, così amatevi anche voi gli uni gli altri.** / Ecco la prima regola della missione che Gesù consegna ai suoi Apostoli. Come Gesù ha amato i discepoli? Li ha amati scegliendoli, formandoli, sostenendoli, sorreggendoli, correggendoli, illuminandoli, guidandoli, rivelando loro le profondità del suo cuore, mostrando loro sempre la sua verità, il suo amore, la sua speranza, la sua sapienza. Se un Apostolo, presbitero, diacono, cresimato, battezzato mostrasse ad ogni altro discepolo di Gesù la verità, l’amore, la speranza, la sapienza che sono in Cristo per mezzo della sua vita, sarebbe grandissimo e purissimo amore. Mostrare la pienezza di Cristo nella propria vita è vera carità. Se a questa carità si aggiungessero tutte le altre azioni di Cristo – sorreggere, formare, sostenere, correggere, illuminare, guidare – allora l’amore sarebbe altamente perfetto. Il corpo di Cristo, in ogni membro, deve amare il corpo di Cristo in ogni suo membro. Senza questo amore non c’è vero amore all’esterno del corpo di Cristo, che è amore finalizzato alla formazione del corpo di Cristo.</p>
<p class="C13 V35">^{35} **Da questo tutti sapranno che siete miei discepoli: se avete amore gli uni per gli altri».** / Ecco perché è necessario che tutto il corpo ami tutto il corpo, ogni membro del corpo ami ogni altro membro del corpo: Il discepolo per il discepolo. È dall’osservanza di questo comandamento che tutti sapranno che i discepoli appartengono a Gesù. Senza questo comandamento nessuno saprà che si è di Cristo Signore. Ognuno vedrà i discepoli uomini come tutti gli altri uomini. Senza l’osservanza di questo comandamento, ognuno potrà anche amare quelli che non sono discepoli di Gesù, ma nessuno però verrà riconosciuto come discepolo di Gesù e di conseguenza mai potrà nascere la vera fede in Gesù. Amarsi gli uni gli altri come Cristo ci ha amati è la sola via percorribile per l’evangelizzazione dei popoli e delle nazioni. Ogni uomo vedrà il vero amore e da esso si lascerà conquistare, attrarre, sedurre, prendere, avvolgere. La lavanda dei piedi che si vive come rito il Giovedì Santo è solo rito, ricordo di ciò che Cristo ha fatto. Memoriale invece dell’amore di Cristo è il quotidiano amore dei discepoli per i discepoli, ognuno verso tutti e tutti verso ognuno. Gesù non ha amato i suoi solo il Giovedì Santo. Il racconto della cena proprio così inizia: Gesù avendo amato i suoi che erano nel mondo, li amò sino alla fine. L’amore è iniziato in Gesù. Non è mai finito. È sempre stato perfetto.</p>
<p class="C13 V36">^{36} **Simon Pietro gli disse: «Signore, dove vai?». Gli rispose Gesù: «Dove io vado, tu per ora non puoi seguirmi; mi seguirai più tardi».** / Simone chiede. Vuole sapere dove Gesù sta andando. Non ha compreso che Gesù sta andando verso la morte per crocifissione. Ecco dove va Gesù: verso il supplizio della croce. Gesù invece non risponde alla domanda. Gli dice invece che lui non lo potrà seguire. Notiamo bene: per ora non puoi. Più tardi potrai. Gesù rassicura Pietro. Più tardi mi seguirai. Più tardi sappiamo che è alla fine della sua vita. Dopo aver svolto la sua missione di evangelizzatore dei popoli e delle nazioni. È questa duplice profezia. Ora non puoi. Più tardi potrai.</p>
<p class="C13 V37">^{37} **Pietro disse: «Signore, perché non posso seguirti ora? Darò la mia vita per te!».** / Pietro non si apre al mistero contenuto nelle parole di Gesù. Non è questione di dare la vita. La vita si dona per un fine. Il fine lo stabilisce il Padre. Questa verità ancora non è entrata nel cuore di Pietro. Eppure Gesù lo aveva già rivelato in altre circostanze. La vita di ogni discepolo è anch’essa dalla volontà del Padre. La vita di Cristo Gesù è dalla volontà del Padre sempre. Anche la vita dei discepoli è dalla volontà del Padre sempre. Il fine della vita è dalla volontà del Padre. Pietro pensa che tutto sia dalla sua volontà. Se vogliono dare la mia vita non posso? Non sei tu che puoi o non puoi. È il Padre che non vuole. Il Padre ha stabilito un fine da realizzare. Vita e fine da compiere sono una cosa sola. Oggi è questo il male che divora ogni uomo: la separazione della vita dal fine affidato dal Padre ad ogni singola persona. </p>
<p class="C13 V38">^{38} **Rispose Gesù: «Darai la tua vita per me? In verità, in verità io ti dico: non canterà il gallo, prima che tu non m’abbia rinnegato tre volte.** / Simon Pietro non solo non conosce la volontà del Padre sulla sua vita. Neanche conosce le attuali sue forze. Non sa cosa lui è capace di fare e cosa è incapace di portare a compimento. La scienza viene dallo Spirito Santo. Quando avverrà questo? Nella notte. Ecco qual è la capacità attuale di Simon Pietro. Fra qualche ora appena, molto prima che diventi giorno, al canto del gallo di questa notte lui rinnegherà tre volte il suo Maestro. Questa è la sua attuale forza. Di forza non ne ha. Ognuno di noi deve chiedere allo Spirito Santo che gli doni la conoscenza di se stesso. Conoscenza del suo cuore, della sua anima, del suo spirito, della sua volontà, di ogni suo sentimento e desiderio. Viviamo tutti di falsa conoscenza.</p>
<p class="C14 V1">^{1} **Non sia turbato il vostro cuore. Abbiate fede in Dio e abbiate fede anche in me.** / Segue il discorso dell’addio iniziato al versetto 31 del precedente Capitolo, terminato con la profezia sul triplice rinnegamento di Simon Pietro. Ora questo discorso si protrae per tutti i Capitoli XIV, XV, XVI. Le tematiche sono tante. Il cuore di Gesù è in questo discorso. Termina l’addio con la preghiera rivolta da Gesù al Padre. In questa preghiera non solo c’è il presente della relazione di Gesù con il Padre suo, ma anche il passato e tutto il futuro degli Apostoli. Gesù non vuole che il cuore dei discepoli sia turbato. Qual è la via perché il cuore non si turbi? La fede in Dio e la fede in Cristo Gesù. Non sia turbato il vostro cuore. Abbiate fede in Dio e abbiate fede anche in me. Perché è necessaria questa duplice fede, nel Padre e in Cristo Gesù? È necessaria la fede nel Padre perché tutto ciò che Gesù compie è per obbedienza al Padre suo. Gesù nulla fa se non per comando del Padre. È necessaria la fede in Cristo, perché Lui non se ne va di sua iniziativa. Se ne va per obbedienza al Padre. I discepoli devono credere che il Padre governa Gesù nello Spirito Santo. Gesù nello Spirito Santo fa solo la volontà del Padre. Questa duplice fede è necessaria ad ogni discepolo di Gesù verso ogni altro discepolo di Gesù. Ogni discepolo deve credere che ogni altro discepolo viva di obbedienza al Padre e che il Padre comandi ogni sua parola e azione. Perché vi sia questa fede ognuno deve mostrare realmente nei fatti e non solo a parole, che lui è solo dal Padre. Tutto ciò che fa, lo fa per obbedienza al Padre. Questo avviene con una vita interamente vissuta nel Vangelo. </p>
<p class="C14 V2">^{2} **Nella casa del Padre mio vi sono molte dimore. Se no, vi avrei mai detto: “Vado a prepararvi un posto”?** / È verità. Non è un luogo ristretto il Paradiso. È luogo spazioso, ampio, vasto. Perché Gesù precede i discepoli in Paradiso? Per preparare loro un posto. Cristo prepara il posto, essi potranno entrare. Cristo non prepara il posto, essi non potranno entrare. Il Padre tutto mette a disposizione del Figlio, ma è il Figlio che deve preparare il posto per i discepoli. Per chi Gesù preparerà il posto? Per quanti sono suoi discepoli. Oggi questa verità è scomparsa dalla fede cattolica. Anzi sono proprio i cattolici a gridare che il Paradiso è per tutti, indipendentemente dai meriti e dalla fede vissuta. Un tempo la presunzione di salvarsi senza merito, cui si aggiunge l’impenitenza finale, erano peccati – e lo sono tuttora – contro lo Spirito Santo. Sono peccati che mai saranno perdonati, né sulla terra e neanche nell’eternità. </p>
<p class="C14 V3">^{3} **Quando sarò andato e vi avrò preparato un posto, verrò di nuovo e vi prenderò con me, perché dove sono io siate anche voi.** / Ora Gesù dice il motivo per cui lui precede i discepoli in Paradiso. Una cosa sola sulla terra e nei cieli. Gesù va, ma poi torna. Perché torna? Per prendere i discepoli e portarli con sé. Quando li porta con sé? Non appena giunge l’ora per ciascuno. Gesù non viene e in un solo momento prende i discepoli e li porta con sé. L’ora di ciascun discepolo è stabilita dal Padre non da Lui. Quando il Padre decide che l’ora per un discepolo è giunta, Lui viene e lo conduce al Padre. Glielo presenta attestando e testimoniando per lui: Padre, è un mio discepolo. Con questa garanzia di Cristo Gesù, sempre il Padre lo accoglierà nel suo regno eterno. Devono temere quanti non hanno questa attestazione e testimonianza di Gesù. È segno che non sono stati essi testimoni di Gesù.</p>
<p class="C14 V4">^{4} **E del luogo dove io vado, conoscete la via».** / Ora Gesù aggiunge che i discepoli conoscono già la via attraverso la quale essi potranno raggiungere le dimore eterne. Nella Scrittura Santa la via è la Parola del Signore. Gesù ha dato già la sua Parola ai discepoli. Ha loro insegnato ogni cosa. Ha anche mostrato come si vive la Parola nello Spirito Santo secondo la volontà del Padre. Ecco perché può dire loro: voi conoscete la via. “Sforzatevi di entrare per la porta stretta, perché angusta è la via che conduce alla salvezza. Mentre larga e spaziosa è la via che conduce alla perdizione”. Questo insegnamento conclude il tutto il Discorso della Montagna.</p>
<p class="C14 V5">^{5} **Gli disse Tommaso: «Signore, non sappiamo dove vai; come possiamo conoscere la via?».** / Interviene prontamente Tommaso. Evidentemente Tommaso prende in senso materiale le parole di Gesù. Non percepisce il significato spirituale di esse. Gesù sta rivelando ai suoi discepoli che Lui sta andando dal Padre suo. Il Padre suo non sta in una regione sperduta delle galassie. Il Padre suo sta nell’alto dei cieli. Il Padre suo sta nel terzo cielo. Nel cielo sopra i cieli visibili. Inoltre quando Gesù parla di via, si intende sempre la via verso l’eternità e questa via è una sola: la Parola di Dio, che è divenuta Parola di Gesù. È proprio questa la conversione: il passaggio dalla Parola di Dio alla Parola di Gesù.</p>
<p class="C14 V6">^{6} **Gli disse Gesù: «Io sono la via, la verità e la vita. Nessuno viene al Padre se non per mezzo di me.** / Gesù dona se stesso come via. Non solo ma anche come verità e come vita. Qual è il significato nello Spirito di queste tre parole che sono essenza di Gesù?  “Io sono la via”: io sono la Parola del Padre. Ma io sono anche il carro che porta al Padre. Chi è in me, sul carro del mio corpo, e obbedisce alla mia Parola raggiungerà la vita eterna. Parola e carro, Vangelo e corpo sono una cosa sola. Sono tutti in grande errore quanti hanno privato, privano Cristo Gesù di questa sua essenza eterna: essere Parola e carro, Vangelo e corpo che porta alla salvezza. La vita eterna si raggiunge divenendo parte del corpo di Cristo. “Io sono la verità”: Gesù è la verità di Dio e dell’uomo, del tempo e dell’eternità, del cielo e della terra, del presente, del passato e del futuro. È in Lui, con Lui, per Lui che si diviene Verità. Oggi l’uomo, dopo il peccato, è falsità. Chi vuole trasformare la sua natura da falsità in Verità, deve divenire una cosa sola in Cristo. La Verità non è fuori di Cristo, ma è in Cristo e si vive con Cristo e per Cristo. Quanti escludono Gesù dalla loro vita si condannano alla falsità. “Io sono la vita”: il Padre è la vita eterna. La vita eterna che è il Padre è Cristo Gesù. La vita eterna va mangiata, bevuta. Come? Mangiando la carne e bevendo il sangue di Gesù. Chi mangia di me, vivrà per me, vivrà per il Padre. Chi vive secondo verità per se stesso e per gli altri, per il Padre e per Gesù, nello Spirito Santo? Chi mangia secondo purezza di fede Cristo Gesù, nel suo corpo e nel suo sangue. Solo Cristo è la vita. Nessun altro è la vita. Dopo questa rivelazione Gesù aggiunge: “Nessuno viene al Padre se non per mezzo di me”. Ma anche a nessuno viene il Padre se non per mezzo di me. Gesù è la via universale, il mediatore universale tra il Padre e ogni uomo. Chi vuole andare al Padre deve andare per mezzo di Cristo Gesù, che è: “Io sono la via, la verità, la vita”. Chi non va per mezzo di Cristo Gesù non va al Padre di Cristo Gesù. Va da un suo Dio, che non è di certo il Dio vivo e vero. </p>
<p class="C14 V7">^{7} **Se avete conosciuto me, conoscerete anche il Padre mio: fin da ora lo conoscete e lo avete veduto».** / La conoscenza di Cristo Gesù è conoscenza del Padre. Se Gesù non è conosciuto, neanche il Padre è conosciuto. Gesù, nel Vangelo secondo Giovanni, ha sempre rivelato che Lui e il Padre sono una cosa sola. Chi vuole conosce chi è il Padre deve conoscere Cristo. Dove si conosce Cristo? In vita, nelle morte, nella risurrezione. In ogni momento della sua permanenza sulla terra Gesù ha manifestato tutto del Padre: giustizia, carità, misericordia, volontà in una forma perfettissima. Il Padre nulla deve più manifestare di sé. In Cristo ha manifestato tutto di sé. La creazione, perché opera di Dio, manifesta qualcosa di Dio. L’uomo, poiché ad immagine e somiglianza di Dio, manifesta qualcosa di Dio, anche se a causa del peccato lui oscura la verità e la bellezza del suo Dio, anziché rivelarla. Anche le religioni non rivelate manifestano qualcosa di Dio, ma moltissime cose le oscurano, perché sono pensate dalla mente dell’uomo. Gesù invece manifesta e rivela il Padre nella pienezza di ogni sua qualità divina. Se uno volesse pensare un Dio più grande, più vero, più caritatevole, più giusto del Padre di Gesù, non potrebbe. Infatti oggi vi è una pesantissima involuzione di Dio. Stiamo raggiungendo picchi bassissimi nella vera conoscenza del Padre. Tutta la bellezza, la verità, la santità, la stessa essenza di Dio nella pienezza del suo mistero, è fortemente diminuita. Il Dio unico, che è il vero idolo dei nostri giorni, è un inceneritore della vera religione di Cristo Signore. </p>
<p class="C14 V8">^{8} **Gli disse Filippo: «Signore, mostraci il Padre e ci basta».** / Ora è Filippo che interviene nel discorso. Diciamo subito che il Padre non basta. Il Padre non è il vero Dio. Il Padre è il Padre. Il vero Dio è Padre e Figlio e Spirito Santo. Un solo vero Dio. Un solo Dio vivo e vero in tre Persone Eterne: Padre e Figlio e Spirito Santo. Se una sola di queste persone viene esclusa dalla conoscenza di Dio, dall’adorazione, dalla confessione della fede, noi siamo idolatri. Il Padre è sempre mostrato, è sempre da mostrare nell’unità del Figlio e dello Spirito Santo. È da mostrare in Cristo, per Cristo, con Cristo, nello Spirito Santo. Non c’è visione del Padre se non per Cristo, nello Spirito Santo. Oggi la bellezza, la verità, la ricchezza, la perfezione della nostra verità sulla quale è fondata la nostra fede sta per perdersi. Abbiamo sostituito la Scrittura con i nostri sentimenti e il nostro Dio in tutto il suo mistero con i nostri pensieri. Chi ha fede, si armi di tutta la fortezza dello Spirito Santo e inizi a gridare al mondo le verità sulle quali è fondata la sua fede, senza tralasciarne neppure una. Lo dobbiamo a Cristo Gesù che è morto per noi e per noi è risorto. Lo dobbiamo per diritto al mondo al quale il Signore ha promesso la benedizione in Cristo, con Cristo, per Cristo. Non è un dovere di carità, ma di più stretta giustizia. Cristo è il dono di Dio all’umanità e ad essa va dato. </p>
<p class="C14 V9">^{9} **Gli rispose Gesù: «Da tanto tempo sono con voi e tu non mi hai conosciuto, Filippo? Chi ha visto me, ha visto il Padre. Come puoi tu dire: “Mostraci il Padre”?** / Puoi tu, Filippo, potete voi, discepoli tutti, pensare che sono io ad agire, parlare, operare, compiere segni potenti? Perché ha visto il Padre? Perché Gesù ha sempre insegnato che le sue opere vengono da Dio, non vengono da Lui. È il Padre che in Lui compie le sue opere. Solo dal Padre esse possono venire. Ecco perché è strana la domanda di Filippo. “Come puoi tu dire: ‘Mostraci il Padre’?”: e io cosa ho fatto in questi tre anni che ho vissuto con voi e per voi? Possibile che non ti sei accorto della presenza del Padre nella mia vita? Certe richieste fatte a Gesù rivelano una certa distrazione umana. Si vive con Cristo, ma ci si distrae facilmente. Infatti dai Vangeli Sinottici emerge chiaramente questa distrazione degli Apostoli. Loro sono in un altro mondo. A volte appare che Gesù cammini proprio da solo. È vero che il mistero di Gesù è altissimo. Ma è anche vero che ponendo ogni attenzione tante cose possono essere colte. Tante verità possono essere comprese. Non tutto. Qualcosa sì. Invece c’è questo velo di distrazione che separa Gesù dai discepoli. Ma anche oggi questo velo dura ancora. Anzi si è fatto ancora più spesso. Possiamo dire che si sta trasformando in un muro di bronzo, che rende completamente ciechi.</p>
<p class="C14 V10">^{10} **Non credi che io sono nel Padre e il Padre è in me? Le parole che io vi dico, non le dico da me stesso; ma il Padre, che rimane in me, compie le sue opere.** / Ora Gesù illumina Filippo e con Lui gli altri discepoli. Prima verità: vi è un’abitazione eterna del Padre nel Figlio e del Figlio nel Padre. Questa abitazione è prima della stessa creazione. Da sempre e per sempre il Padre è nel Figlio e il Figlio è nel Padre. L’incarnazione non ha modificato questo statuto di vita eterna. Sempre il Padre è nel Figlio e sempre il Figlio è nel Padre. La loro conoscenza è eterna. Di questo mistero Gesù tace. Il Padre non viene in Gesù. Rimane in Lui. Con i profeti, la Parola veniva, Dio veniva. Con Gesù la Parola non viene. È in Lui. Il Padre non viene, è in lui. Gesù del Padre è stabile dimora, anzi dimora eterna. Lui è il solo che è stabile dimora, dimora eterna del Padre. Essendo il Padre in Lui, agisce per mezzo di Lui. Quando agisce per mezzo di Lui? Sempre. In ogni momento. Non c’è momento in cui Gesù agisce senza il Padre e un momento in cui agisce il Padre in Lui. Il Padre rimane in Lui ed agisce sempre per mezzo di Lui. Questa verità obbliga. Ecco perché sono fuori della rivelazione coloro che vogliono artificiosamente separare il Gesù della fede dal Gesù della storia. Qual è il Gesù della storia? è il Gesù nel quale dimora il Padre. Qual è il Gesù della fede? È lo stesso Gesù. In Gesù non vi è differenza tra storia e fede, perché non ci sono cosa fatte da Lui e cose fatte dal Padre, Parole dette da Lui e Parole dette dal Padre. Il Padre tutto ha detto e tutto ha fatto per mezzo di Lui. Tutto in Lui è dal Padre.</p>
<p class="C14 V11">^{11} **Credete a me: io sono nel Padre e il Padre è in me. Se non altro, credetelo per le opere stesse.** / Ora Gesù chiede la fede nelle sue Parole. Questa è verità essenziale, fondamentale, sostanziale, di natura. Senza questa verità Cristo Gesù non esiste, non può esistere. Le sue opere solo il Padre le può compiere. Non sono opere di un uomo e neanche di un profeta. Sono opere esclusive del Padre. Anche questa differenza va affermata: la storia di Gesù è differente da ogni altra storia vissuta dagli uomini di Dio. La differenza nella storia è anche differenza nella missione e differenza nella persona. Gesù è il Differente. È il Differente con tutto ciò che esiste. È Differente dal Padre e dallo Spirito Santo. Lui del Padre è il Figlio Eterno. È differente dagli Angeli. Gli Angeli sono stati fatti per mezzo di Lui. È differente da ogni uomo. Anche tutti gli uomini sono fatti per mezzo di Lui. È differente da tutti gli uomini di Dio a Lui precedenti. Tutti sono stati chiamati per annunziare Lui. È differente da ogni fondatore di religione. È Lui la verità di ogni religione. La differenza è divina e umana, sulla terra e nei cieli, nel visibile e nell’invisibile, nelle Parole e nelle opere, nella morte e nella risurrezione. Nell’obbedienza è anche differente. Lui non ha mai conosciuto la non obbedienza. Gesù è stato obbediente ad ogni desiderio del Padre, dal più piccolo al più grande. Neanche un secondo si è distratto nel prestare al Padre ogni obbedienza. Anche in questo Lui è il Differente da ogni altra creatura.</p>
<p class="C14 V12">^{12} **In verità, in verità io vi dico: chi crede in me, anch’egli compirà le opere che io compio e ne compirà di più grandi di queste, perché io vado al Padre.** / Ora Gesù fa un solenne giuramento. In verità nel Vangelo secondo Giovanni molti sono i giuramenti di Gesù. Il giuramento è una parola che rimane immutabile per l’eternità e si compie sempre, purché si rispettino le condizioni. Se le condizioni non vengono osservate, il giuramento non ha alcun valore, perché giuramento condizionato. Se invece il giuramento è pronunciato in forma assoluta, senza alcuna condizione, esso si compie sempre. Mai viene meno. “Chi crede in Gesù? Crede in Gesù chi crede in Lui come Lui crede nel Padre. Lui crede nel Padre perché obbedisce ad ogni Parola del Padre. Compie ogni suo desiderio. Il discepolo crede in Gesù se obbedisce ad ogni Parola di Gesù. Se compie ogni suo desiderio. Senza obbedienza non c’è vera fede. Senza vera fede nessuna opera sarà compiuta, manca l’obbedienza alla Parola di Gesù. Oggi in fatto di fede siamo caduti in un baratro dal quale non sembra vi sia alcuna possibilità di venire nuovamente alla luce. Qual è questo baratro? È il distacco della fede dalla Parola della Scrittura, Vecchio e Nuovo Testamento, dalla Tradizione bimillenaria della Chiesa, dal suo Magistero plurisecolare. La fede è vago sentimento. Chi governa è la volontà dell’uomo. È cosa giusta spiegare il motivo per il quale chi crede in Cristo Gesù compie le opere che Lui compie e ne compirà di più grandi. Quando si entra nella perfetta obbedienza, prende il governo della nostra vita lo Spirito Santo. È Lui che muove il cuore, dona forza alla volontà, crea le parole sulle nostre labbra. Avendo il cuore pieno di Spirito Santo, le labbra attingono dalla pienezza dello Spirito del Signore e ogni loro parola è purissima verità. Quando si obbedisce alla Parola di Gesù, lo Spirito per mezzo nostro può compiere qualsiasi miracolo, qualsiasi prodigio, qualsiasi segno. Ma è lo Spirito che opera in noi e per noi. Questo è il grande miracolo dell’obbedienza. Più si obbedisce alla Parola è più cresce in noi lo Spirito Santo. Cresce fino a prendere il totale governo della nostra vita. Preso il pieno governo, Lui fa solo ciò che vuole il Padre celeste e ciò che al Padre è gradito. </p>
<p class="C14 V13">^{13} **E qualunque cosa chiederete nel mio nome, la farò, perché il Padre sia glorificato nel Figlio.** / Entriamo ora in un altro principio di azione. Rimane stabile in eterno che tutto avviene nella fede che è piena obbedienza alla Parola di Gesù. Posta questa regola essenziale che vuole che fede sia obbedienza alla Parola, perché Gesù dice che qualunque cosa chiederemo nel suo nome, la farà, perché il Padre sia glorificato nel Figlio? Chi è il Figlio? Chi è il Padre? Il Padre è colui che manda il Figlio. Il Figlio è colui che è mandato dal Padre. La verità del Padre è il Figlio. La verità del Figlio è il Padre. Se noi chiediamo nel nome del Figlio e Lui concede la grazia, il Padre è glorificato nel Figlio. La grazia, il miracolo, il prodigio attestano che veramente il Padre ha mandato il Figlio, ma anche che il Figlio è stato mandato al Padre. La gloria del Padre è la sua verità. Gesù è mandato dal Padre. Anche la gloria di Gesù è la verità. Il Padre ha mandato Gesù per compiere l’espiazione dei peccati. Padre e Figlio sono una sola Verità. La verità dell’uno è dalla verità dell’altro. Esaudendo il Padre la preghiera fatta nel nome di Gesù, attesta che Gesù è mandato da Lui. Possiamo affermare che oggi vi è totale separazione di Cristo dal Padre e del Padre da Cristo. Questa separazione attesta che si è caduti dalla fede di verità per coltivare solo una fede che è frutto del pensiero e del sentimento personali. Ogni discepolo di Gesù ormai vive con una sua fede personale. Di conseguenza ha anche una morale personale, cioè una non morale. Ha anche una Chiesa personale, cioè una non vera Chiesa. Tutto è dal pensiero. Quando la fede viene privata della Parola, quando la Parola viene svuotata della Verità contenuta in essa, la fede non è più fede, perché l’obbedienza non è più obbedienza. Neanche la Parola è più Parola. È il regno del sentimento. </p>
<p class="C14 V14">^{14} **Se mi chiederete qualche cosa nel mio nome, io la farò.** / Gesù rassicura i suoi discepoli. Cosa vuole rivelarci Gesù con queste parole? Ci vuole dire che Lui è Dio. Lui è il Signore. Lui è l’Onnipotente. Lui può ascoltare le nostre preghiere. Chi legge l’Antico Testamento sa che ogni uomo di Dio agiva sempre nel nome del Signore. Quando a lui venivano rivolte delle richieste, sempre Lui chiedeva al Signore. Per l’uomo all’uomo di Dio, per l’uomo di Dio al Signore dell’uomo. Se Gesù può esaudire ogni nostra preghiera nel suo nome, è segno che Lui è vero Dio. Se non fosse Dio mai potrebbe esaudire una sola richiesta. Uno può dare ciò che ha. Mai può dare ciò che non ha. L’uomo è fortemente limitato. È limitato alle cose della materia. Nelle cose dello spirito, dell’anima nulla può fare. Solo il Signore può esaudire le richieste per l’anima e per lo spirito. Se Cristo può esaudire ogni richiesta dell’uomo, allora Lui è vero Dio. In verità noi lo sappiamo che Lui è vero Dio. Lui è il Figlio che il Padre ha generato nell’oggi dell’eternità. Lui è in principio. È da sempre e per sempre Dio. Ogni Parola del Vangelo rivela questa sua verità. Io sono Dio. Io Sono. Quanti affermano che dai Vangeli non si può evincere la Divinità di Cristo Gesù, dicono una grande falsità. Ogni Parola del Vangelo è comprensibile solo se si pone al suo fondamento la divinità di Gesù Signore. Gesù è vero Dio. Può un uomo esaudire ogni richiesta di un altro uomo? Mai. Lui è natura finita e il finito è incapace di contenere l’infinito, il divino, l’eterno. Gesù invece è l’infinito e il finito insieme. Lui è vero Dio e vero uomo. Come uomo è finito. Come Dio è infinito e può esaudire ogni preghiera sia per l’anima che per lo spirito e il corpo, sia per il tempo che per l’eternità, sia per noi che per gli altri. Gesù può esaudire in un solo istante tutte le richieste dell’umanità. Come vero Dio è universale, eterno, inesauribile, onnipotente, creatore. Non conosce nessun limite nell’esaudimento. L’unico limite è dato dalla sua natura divina. Essendo, questa, verità e carità eterna, mai potrà fare il male. Mai la divina natura potrà disobbedire alla sua essenza eterna che è luce, carità, amore, misericordia, giustizia, santità, verità. È questa la differenza tra la nostra natura e quella di Dio. L’uomo disobbedisce alla sua natura. Dio Mai.</p>
<p class="C14 V15">^{15} **Se mi amate, osserverete i miei comandamenti;** / Ora Gesù detta la vera relazione che deve esistere tra Lui e i suoi discepoli. Questa relazione è di purissimo amore. Non si tratta però di un amore imposto, ma voluto, desiderato, cercato. Imposizione e costrizione non sono amore. Ecco la regola del vero amore: piena e totale, perenne e perseverante osservanza dei comandamenti. Chi dice di amare Dio, deve osservare i Comandamenti di Dio. È la regola dell’amore. Chi dice di amare Cristo Gesù, deve osservare i Comandamenti di Gesù. È la regola del vero amore. Chi non osserva i Comandamenti di Dio, non ama Dio. Chi non osserva i Comandamenti di Cristo Gesù non ama Cristo Gesù. Si osserva, si obbedisce, si ama. Non si osserva, non si obbedisce, non si ama. Avendo noi creato questa voragine tra amore e Comandamenti, tutti possono dire e tutti dicono di amare il Signore. Ma senza la sua Legge. Anche quanti hanno elaborato la teoria del Dio unico si sono ben guardati dall’offrirci la Parola di questo Dio unico e qual è la Legge di questo Dio unico. È un Dio unico senza alcuna Parola. Il Dio è unico. La parola è molteplice. La parola è quante sono le parole degli uomini. Chi vuole elaborare un Dio unico deve anche elaborare una Parola unica. Un solo Dio, una sola Parola, un solo Comandamento, una sola Legge. Un solo Signore, una sola Parola.</p>
<p class="C14 V16">^{16} **e io pregherò il Padre ed egli vi darà un altro Paràclito perché rimanga con voi per sempre,** / Cosa avviene quando noi amiamo Gesù e osserviamo i suoi Comandamenti? Esaminiamo bene ogni Parola. Se mi amate, osserverete i miei comandamenti. Tutto inizia da queste parole: “Se mi amate, osserverete i miei comandamenti”: se voi osserverete i miei comandamenti perché mi amate, io pregherò il Padre. La preghiera di Gesù è una conseguenza, un frutto. Se noi osserviamo i comandamenti, Gesù prega. Noi non osserviamo i comandamenti Gesù non prega. Non può pregare. La sua preghiera è condizionata, non è assoluta. L’osservanza produce la preghiera di Gesù. La preghiera di Gesù produce il dono dal parte del Padre di un altro Paràclito perché rimanga con noi per sempre. lo Spirito Santo è frutto di Cristo. Il frutto di Cristo è nostro frutto. Noi non produciamo il frutto e neanche Gesù lo potrà produrre. Chi vuole essere colmato di Spirito Santo deve ogni giorno produrre la preghiera di Gesù. Non è la nostra preghiera che produce il frutto, ma la preghiera di Gesù. Questa verità mai la si dovrà ignorare, disconoscere, misconoscere, cancellare. Oggi si vuole il Padre senza Cristo. Lo Spirito Santo senza Cristo. Cristo senza l’osservanza dei suoi comandamenti, senza obbedienza alla sua Parola. Noi non abbiamo un solo Paràclito, o un solo Consolatore, presso il Padre. Abbiamo Cristo Gesù che sempre intercede in nostro favore e abbiamo lo Spirito Santo che ci assiste nel nostro cammino verso il Padre. Ma quando lo Spirito Santo, il Paràclito viene in noi e con rimane per sempre? Quando noi osserviamo i Comandamenti. Quando noi osserviamo i Comandamenti, Cristo Gesù prega, il Padre manda lo Spirito Santo. Noi non osserviamo i comandamenti, Cristo Gesù non prega, il Padre non manda il Paràclito. L’invio dello Spirito Santo è frutto della preghiera costante di Gesù. La preghiera è frutto dell’obbedienza costante ai comandamenti. Questo significa che lo Spirito, anche se è dato un volta per sempre nei sacramenti, diviene operante in noi nell’osservanza dei comandamenti. Il Figlio prega il Padre, il Padre manda lo Spirito perché ci guidi sulla via della vita. A nulla serve lo Spirito Santo, se siamo su una via di morte e di tenebra. È verità che va custodita nel cuore. Nessuno dovrà pensare di essere nello Spirito Santo, se si pone fuori dell’osservanza dei comandamenti di Cristo Signore. </p>
<p class="C14 V17">^{17} **lo Spirito della verità, che il mondo non può ricevere perché non lo vede e non lo conosce. Voi lo conoscete perché egli rimane presso di voi e sarà in voi.** / Chi è lo Spirito Santo che il Padre manderà perché Cristo prega? È lo Spirito della verità. Il mondo è nella falsità. Per questo Gesù dice che il mondo non può ricevere perché non lo vede e non lo conosce. Lo Spirito è luce e verità. Il mondo è tenebra e falsità. La tenebra mai potrà conoscere la luce. La falsità mai potrà conoscere la verità. Tenebra e falsità vanno abbandonate, se si vogliono conoscere la luce e la verità. È questa la vera conversione. Perché i discepoli conosceranno lo Spirito? I discepoli possono conoscere lo Spirito della verità perché amano Gesù. Lo amano perché osservano i suoi comandamenti. Chi è nei comandamenti è nella verità e nella luce. Chi non osserva i comandamenti è nelle tenebre e nella falsità. La luce illumina la luce. La verità dona conforto alla verità. Tenebre e falsità odiano la luce. La soffocano. Per conoscere lo Spirito Santo sempre si deve rimanere nei comandamenti. Si esce dai comandamenti, si esce dallo Spirito Santo. Si ritorna nelle tenebre e nella falsità. Se si è nelle tenebre, dalle tenebre si vede, si pensa, si vuole. Queste Parole di Gesù sono Parole eterne e infallibili. Si è nelle tenebre? Si è mondo? Non possiamo conoscere lo Spirito Santo. Non siamo da Lui né mossi né guidati, perché lo Spirito guida nella luce e nella Verità. </p>
<p class="C14 V18">^{18} **Non vi lascerò orfani: verrò da voi.** / Fino a questo momento sempre Gesù si è preso cura dei suoi discepoli. Ora però deve andare al Padre. Rimarranno orfani i discepoli? Resteranno senza il loro Maestro e Signore? Gesù li rassicura: “Non vi lascerò orfani: verrò da voi”. Quando un padre muore, un maestro lascia questa terra, i figli rimangono senza il padre, i discepoli senza il maestro. Con Gesù non sarà così. Lui non lascia orfani. Lui lascia i discepoli soli per appena tre giorni circa. Non di più. Li lascerà dal momento dell’arresto, che avviene la sera del quinto giorno e ritornerà da loro il primo giorno della settimana, che sarebbe l’ottavo giorno. È un lasciare momentaneo. Quasi un nulla. Poi Gesù ritornerà da loro. Li lascerà con la sua morte. Verrà con la sua gloriosa risurrezione. Sarà con loro, realmente, sostanzialmente, veramente, ma in forma invisibile. Sarà presente con il suo corpo di luce, glorioso, incorruttibile, immortale. È una presenza nuova. È anche una presenza diversa. Quando era nella sua carne poteva stare in un luogo e non in un altro. Ora che è nel suo corpo trasformato in spirito, può stare sempre con ogni suo discepolo in ogni luogo. È una presenza senza alcun limite. Ma anche realmente, veramente, sostanzialmente, come vera carne e vero sangue, è in tutte le ostie consacrate del mondo, come vero nutrimento di quanti credono in Lui.</p>
<p class="C14 V19">^{19} **Ancora un poco e il mondo non mi vedrà più; voi invece mi vedrete, perché io vivo e voi vivrete.** / Il mondo oggi può vedere Gesù, perché è nel suo corpo di carne. Quando il mondo non vedrà più Gesù? Non lo vedrà più quando Lui sarà deposto dalla croce e messo nel sepolcro. Da questo momento finisce la sua missione nella carne. Con la risurrezione inizia la missione nel suo corpo di luce che è invisibile. Il mondo non lo vedrà più, a meno che, per motivi di sapienza eterna, Gesù non si manifesti. Noi sappiamo che tutto il mondo vedrà di nuovo Gesù nel momento della sua Parusia, che segna la fine dei vecchi cieli e della vecchia terra e l’inizio dei cieli nuovi e della terra nuova. Sappiamo che allora verrà per il giudizio. Dopo la deposizione nel sepolcro, il mondo non vedrà più Gesù. I discepoli invece lo vedranno, perché Gesù vive e loro vivranno. Dopo la risurrezione, Gesù si lascia vedere dai discepoli ancora per quaranta giorni. Poi anche per essi diviene invisibile. Una nube lo sottrae al loro sguardo. A Gesù oggi si deve andare per fede e non per visione. Se però nella sua eterna sapienza Lui sa che è necessario una sua presenza visibile o udibile momentanea, allora lui si renderà visibile e udibile. Gli Atti degli Apostoli testimoniano questa verità. Lo attestano Filippo, Paolo, Pietro. Vedere con la fede della carne a nulla serve se non si vede con gli occhi dello spirito. Ma chi può vedere con gli occhi dello spirito? Solo chi si lascia illuminare dallo Spirito Santo. Solo lo Spirito conosce Cristo e solo Lui lo può rivelare. Oggi c’è un grande pericolo che minaccia i discepoli di Gesù: essi vedono Gesù, la sua Chiesa, il suo corpo, tutto ciò che è suo dono con gli occhi della carne, ma non con gli occhi dello Spirito Santo. È visione non di salvezza. Chi vuole una vera visione di salvezza deve vedere con gli occhi dello Spirito Santo tutta la Sacra Scrittura nella quale è racchiuso il mistero della beata Trinità, il mistero di Cristo nella sua pienezza, il mistero della Chiesa. Ogni altro mistero è racchiuso nella Scrittura. Se vediamo la Scrittura con gli occhi della carne, il mistero ci sfuggirà e noi saremo condannati a restare nelle tenebre perché la visione secondo la carne è tenebra e oscurità. Solo la visione secondo lo Spirito ci fa vedere il mistero. Ma per vedere secondo lo Spirito sempre dobbiamo dimorare nei comandamenti del Signore. Nella disobbedienza ogni cosa sarà vista dalla carne, mai dallo Spirito. Cosa significa “Voi invece mi vedrete, perché io vivo e voi vivrete”? Non è una vita secondo la carne quella dei discepoli, ma una vita secondo lo Spirito. Gesù passa in una vita nuova. Anche i discepoli passano in una vita nuova. Gesù può essere visto solo se si passa nella vita secondo lo Spirito. Chi rimane nella vita secondo la carne, non vede Gesù, perché la carne è tenebra e Gesù è luce. Luce e tenebra, carne e Spirito non possono coabitare insieme. Mai.</p>
<p class="C14 V20">^{20} **In quel giorno voi saprete che io sono nel Padre mio e voi in me e io in voi.** / Quando sarà questo giorno? Quando i discepoli vedranno Gesù. In quel giorno Gesù è vivo e anche i discepoli vivranno. Di che vita si tratta? Finora i discepoli hanno vissuto una vita secondo la carne e sempre dalla carne hanno visto Gesù. Con la risurrezione di Gesù tutta la loro visione cambia. Essi sapranno che Gesù è nel Padre suo. Sapranno che essi sono in Gesù. Sapranno anche che Gesù è in loro. Come lo sapranno? Perché anche loro avranno una visione secondo lo Spirito e non più secondo la carne. Il mistero di Gesù e, in Gesù, dei discepoli si può vedere solo per visione nello Spirito. Sapere secondo la carne e sapere secondo lo Spirito sono due conoscenze differenti. La visione secondo la carne si ferma alle apparenze. La visione secondo lo Spirito penetra nelle profondità e negli abissi del mistero. Dal sapere secondo la carne sempre siamo chiamati a sapere secondo lo Spirito. Nella scienza dello Spirito sempre siamo chiamati a crescere. Come si cresce nello Spirito e nella sua visione? Crescendo nell’obbedienza alla Legge. </p>
<p class="C14 V21">^{21} **Chi accoglie i miei comandamenti e li osserva, questi è colui che mi ama. Chi ama me sarà amato dal Padre mio e anch’io lo amerò e mi manifesterò a lui».** / Al centro di tutto il discorso di Gesù è posta l’osservanza de suoi comandamenti. Si toglie l’obbedienza ai suoi comandamenti e tutto cade. Non c’è più relazione di verità né con Lui, né con il Padre, né con lo Spirito Santo, né con gli uomini. Il discorso di Gesù è di chiarezza divina. I comandamenti vanno prima accolti. Se non si accolgono, mai potranno essere osservati. Vanno accolti come vera Parola di vita eterna. Chi ama Gesù? Chi accoglie i suoi comandamenti e li osserva. “Chi mi ama sarà amato dal Padre mio e anch’io lo amerò e mi manifesterò a lui”: è il frutto divino, eterno dell’osservanza dei comandamenti. Chi vuole entrare nell’amore del Padre e del Figlio sa cosa fare. Deve osservare i comandamenti di Gesù. Ma anche chi vuole che Cristo Gesù si manifesti a Lui deve passare per la via dei comandamenti. Poniamo bene attenzione: non ad una legge di natura, non ad una legge della coscienza, non ad un sentimento, non ad una volontà della persona. Tutto ciò che è soggettivo non entra nell’amore. Dell’amore sono solo i comandamenti. Oggi, tempo della grande contestazione di tutto ciò che è regola oggettiva del credere e dell’operare, la Parola di Gesù deve risuonare agli orecchi come voce di tuono. L’amore è obbedienza ai comandamenti di Cristo Signore. Tutto è dalla loro osservanza. Anche la comunione dei discepoli tra di loro è dall’osservanza dei comandamenti. La vera comunione è dall’obbedienza al Vangelo di Cristo Gesù. Senza l’obbedienza ai comandamenti si è tenebra.</p>
<p class="C14 V22">^{22} **Gli disse Giuda, non l’Iscariota: «Signore, come è accaduto che devi manifestarti a noi, e non al mondo?».** / Gesù ha detto che lui si manifesterà a chi osserva i suoi comandamenti. La risposta a questa domanda è già data da Gesù. Gesù si manifesta a chi osserva i suoi comandamenti. Si predica il suo Vangelo, si accoglie, si osserva, non si è più mondo. Si è lasciato il mondo, si è corpo di Cristo. Gesù si rivela sempre al suo corpo. È il suo corpo. Chi abita nel corpo di Cristo sempre sarà illuminato dallo Spirito Santo e sempre aiutato a conoscere il mistero di Dio. Nella conoscenza del mistero di Dio ogni altro mistero potrà essere conosciuto, essendo ogni cosa da esso. Di conseguenza a chi si manifesterà Gesù? A colui che accoglie la sua Parola, i suoi comandamenti e li osserva. Qual è uno dei comandamenti di Cristo Gesù? Battezzare nel nome del Padre e del Figlio e dello Spirito Santo. Con il battesimo si nasce da acqua e da Spirito Santo, si diviene partecipi della divina natura, si è mossi dallo Spirito Santo, a condizione che osserviamo i comandamenti di Cristo Gesù e restiamo fedeli alla loro osservanza.</p>
<p class="C14 V23">^{23} **Gli rispose Gesù: «Se uno mi ama, osserverà la mia parola e il Padre mio lo amerà e noi verremo a lui e prenderemo dimora presso di lui.** / Gesù ribadisce quanto ha già detto. Non si obbedisce alla Parola, non c’è amore. C’è solo sentimento. Il sentimento non è amore. L’amore è obbedienza. “E il Padre mio lo amerà”: chi ama il Padre? Chi osserva la Parola di Gesù. Pertanto chi vuole essere amato dal Padre deve osservare la Parola di Gesù. Il Padre ama chi obbedisce, “noi”, Io e il Padre, prenderemo dimora presso di lui. Abiteremo in lui. Quando Cristo Gesù e il Padre abitano in un cuore, a questo cuore si manifestano, si rivelano. Non si tratta pertanto di una rivelazione esteriore, dall’alto. Si tratta invece di una rivelazione interiore, proveniente dal cuore, nel quale abitano e il Padre e il Figlio e lo Spirito Santo. Mistero ancora tutto da esplorare. Dal di dentro il Padre e il Figlio si manifestano, abitando e prendendo dimora dentro di quanti osservano la Parola di Cristo Gesù. La Parola viene dall’esterno, la manifestazione dall’interno. La Parola è sempre oggettiva. È la Parola di Cristo Gesù. Mentre la manifestazione è sempre soggettiva. Il mistero di Gesù così come è manifestato agli Apostoli e agli Evangelisti è differente in ogni Apostolo e in ogni Evangelista. È grandemente differente. La manifestazione soggettiva assunta dalla Chiesa diviene manifestazione oggettiva. La manifestazione fatta all’Apostolo Giovanni, sia nel Vangelo, che nelle Lettere e nell’Apocalisse, è per noi manifestazione oggettiva. La manifestazione soggettiva assunta dalla Chiesa è per noi vera rivelazione. È manifestazione sulla quale si può edificare la nostra vita. È rivelazione che ci conduce alla Verità del mistero di Dio nel quale è ogni verità di salvezza.</p>
<p class="C14 V24">^{24} **Chi non mi ama, non osserva le mie parole; e la parola che voi ascoltate non è mia, ma del Padre che mi ha mandato.** / Ora Gesù dice al negativo quanto già detto al positivo. L’amore è il legame di verità tra i discepoli e Gesù. Questo amore è però regolamentato dai comandamenti, dalle parole di Gesù. Senza l’osservanza delle parole di Gesù, tutti potrebbero affermare di amare Gesù Signore. Invece è l’osservanza delle parole di Gesù che dice chi ama secondo verità Gesù e chi dice di amarlo. Vale anche per il nostro Dio. Oggi si vuole un amore verso Gesù senza alcuna osservanza delle sue parole. Si vuole un amore solo sentimento. Anzi, si dice che né Dio né Gesù vogliono più l’amore come obbedienza ai comandamenti, al Vangelo. Ora Gesù rivela, anche se lo ha già rivelato, di chi sono le sue parole. Non abbiamo una doppia legge, né una doppia Parola, di Dio e di Gesù. Abbiamo una sola Parola che è di Dio, ma detta da Gesù. Gesù riferisce ciò che il Padre gli comanda di dire. È verità che mai va dimenticata. Non abbiamo due vie. Una di Dio e un’altra di Gesù. La via è solo una perché la Parola è una. Sono pertanto in grande errore tutti coloro che escludono Cristo per andare a Dio. Escludendo Cristo mai si potrà andare al Padre, perché la via verso il Padre è Cristo Signore. Si può andare a Dio. Ma Dio non è il Padre di Gesù. Il Dio vivo e vero è solo il Padre del nostro Signore Gesù Cristo. Gesù Cristo, nostro Signore, è la sola via per andare al Padre. Anche questa è Parola di Gesù. Chi ama Gesù anche questa Parola è chiamato ad osservare. Non si osserva questa Parola? Non si ama Gesù. Chi non osserva questa Parola? Chi non ama Gesù. Se non si ama Gesù non si può amare secondo verità nessun uomo. Lo si ama dalla carne, ma non dalla giustizia e verità. Questa verità va gridata oggi anche ai discepoli di Gesù. Sono essi che stanno insegnando la via della carne, la via senza Cristo Gesù, per amare l’uomo, senza Dio e senza Cristo. Il vero amore è obbedienza ad una Legge eterna. Qual è la Legge eterna del vero amore? L’obbedienza ad ogni Parola di Gesù Signore. Si obbedisce a questa Legge eterna, si ama. Non si obbedisce, non si ama. Non si ama dalla verità e dalla giustizia. Si ama dalla carne di non amore. Ogni cristiano deve convincersi che la via del vero amore e della vera giustizia non è il suo sentimento. È la Parola di Gesù. Per amare gli uomini, si deve prima amare Gesù e assumere la sua Parola come Legge dell’amore vero.</p>
<p class="C14 V25">^{25} **Vi ho detto queste cose mentre sono ancora presso di voi.** / Quanto Gesù sta per dire è di somma importanza per i discepoli. Mai lo dovranno dimenticare, trascurare, ignorare. Gesù parla ai discepoli di persona. Ma è sufficiente questo insegnamento? Bastano queste parole? Non vi potrebbe essere il rischio di dimenticarle, alterarle, cambiarle, modificarle? Noi sappiamo che questo rischio è divenuto verità presso scribi e farisei. Gesù non dice dei farisei che essi non conoscono la Scrittura e si servono di Mosè per dichiarare Lui, Gesù, un peccatore, così da poterlo togliere di mezzo? Chi potrebbe salvare i discepoli dal precipitare in questo baratro di alterazione?</p>
<p class="C14 V26">^{26} **Ma il Paràclito, lo Spirito Santo che il Padre manderà nel mio nome, lui vi insegnerà ogni cosa e vi ricorderà tutto ciò che io vi ho detto.** / Ecco la parola di Gesù che sempre accompagnerà i discepoli nel loro ministero. Analizziamo le parole: “Ma il Paràclito, lo Spirito Santo che il Padre manderà nel mio nome”. Su chi manderà lo Spirito Santo il Padre? Su coloro per i quali Gesù prega. Per chi prega Gesù? Per quanti osservano la sua Parola. Chi è disobbediente alla Parola è già senza l’insegnamento di Gesù. Costui macinerà la Parola e sempre la ridurrà in polvere. Per lui non ci sarà mai ricordo vero della Parola. Vive senza di essa. Vive disobbedendo ad essa. Qual è l’azione dello Spirito Santo su quanti osservano la Parola di Gesù? Lui vi insegnerà ogni cosa. Lo Spirito insegnerà come si vive da vero corpo di Cristo nel corpo di Cristo, da veri figli adottivi di Dio e tempio vivo dello Spirito. Non sarà per un insegnamento nuovo o diverso da quello offerto da Cristo Gesù. Sarà Lui, lo Spirito Santo, che ricorderà tutto ciò che Gesù ha loro insegnato. L’azione dello Spirito è duplice: insegnamento e ricordo. Si ricorda il mistero di Cristo, nel quale è il mistero del Padre, e nel mistero del Padre è ogni altro mistero. Si insegna come in questo mistero si vive secondo l’insegnamento di Cristo Gesù, che è duplice: di parole e di opere. Non solo di Parole, ma anche di opere. Lo Spirito Santo, sino alla consumazione del tempo, sempre sarà il Maestro che guiderà coloro sui quali si è versato, per la loro obbedienza alla Parola, a viverla sul modello di Gesù. Se uno vuole sapere se l’insegnamento di una persona è secondo lo Spirito o secondo la carne, basta che ne osservi la vita. Se la vita è nella Parola di Gesù, lo Spirito è in essa e l’insegnamento è dello Spirito Santo, viene da Lui. Se la vita della persona non è nella Parola di Gesù, perché ad essa non si obbedisce, neanche lo Spirito è in essa e di conseguenza l’insegnamento non può essere dello Spirito Santo. Altra verità va annunziata, insegnata. Più si cresce in obbedienza alla Parola, fino all’eliminazione di tutti i peccati veniali e le piccole trasgressioni, e più l’insegnamento dello Spirito è perfetto. Dalla trasgressione dei Comandamenti di Gesù, nessun legame con lo Spirito.</p>
<p class="C14 V27">^{27} **Vi lascio la pace, vi do la mia pace. Non come la dà il mondo, io la do a voi. Non sia turbato il vostro cuore e non abbia timore.** / Cosa è la pace per Gesù e cosa è la pace per il mondo? Per Gesù la pace è riconciliazione con Dio, ritornando e vivendo perennemente nella sua verità, dalla quale è la verità della natura umana. Siamo dalla Verità eterna di Dio. Gesù dona il suo perdono, ottenendolo dal Padre per il suo sacrificio sulla croce. Dona lo Spirito Santo che crea in noi la natura nuova. Il mondo dona la pace, sottomettendo e schiavizzando gli uomini. Dona una pace senza perdono, senza riconciliazione, senza Dio. Il mondo lascia l’uomo nella sua vecchia natura. Lo lascia nemico di Dio e degli uomini. Ecco perché vi è grande differenza tra la pace che dona Gesù e la pace che dona il mondo. Gesù dona se stesso come pace e via della pace. Gesù dona se stesso dalla croce e dona lo Spirito Santo, il solo Creatore della vera pace. Se Cristo è la nostra pace e la pace si riceve nel suo corpo e anche nel suo corpo si vive, osservando la sua Parola e obbedendo ad essa, tutti devono sapere che fuori del corpo di Cristo non c’è pace, perché non c’è verità. Ora Gesù rassicura nuovamente i suoi discepoli. Non sia turbato il vostro cuore e non abbia timore. Perché il loro cuore non si deve turbare e non deve avere timore? Gesù lo ha detto già. Ora si tratta solo di ricordarlo. Gesù non lascia i suoi per sempre. Non li lascia orfani. Non li abbandona. Il distacco è solo momentaneo, appena di tre giorni. Poi Lui ritornerà e la loro gioia sarà grande. Oggi loro devono solo pensare ad un distacco brevissimo.</p>
<p class="C14 V28">^{28} **Avete udito che vi ho detto: “Vado e tornerò da voi”. Se mi amaste, vi rallegrereste che io vado al Padre, perché il Padre è più grande di me.** / In questo versetto vi sono due verità che vanno messe bene in luce. La sua non è una partenza per sempre. Lui va e ritorna. Va dal Padre e torna dai discepoli. Questo viaggio è necessario. Se Gesù non va, non c’è per i discepoli né salvezza né redenzione. Non c’è vita eterna per alcuno. Anche Cristo Gesù rimane senza la sua vera gloria che è la gloria di essere il Signore di tutti. Perché ci si deve rallegrare perché Gesù va dal Padre? Perché Gesù dice che il Padre è più grande di Lui? Gesù va dal Padre per ricevere dal Padre il regno, la potenza, la gloria, la signoria, ogni potere. Se il Padre non fosse più grande, non avesse tutto nelle sue mani, se Gesù fosse uguale a Lui, potrebbe lui agire per suo conto. Gesù va dal Padre perché si deve compiere la profezia di Daniele. Lui dovrà essere proclamato Signore del cielo e della terra, Giudice dei vivi e dei morti, Signore della storia. Tutto dovrà essere posto nelle sue mani. È questo il motivo per cui i discepoli devono rallegrarsi. Quando Lui sarà tornato non si presenterà più nelle vesti del servo del Signore. Si presenterà invece come il Signore, l’Onnipotente, il Santo, il Dio del cielo e della terra, il Giudice. Gesù va a prendere possesso del suo regno, poi ritornerà come loro vero re. Non è però un Re separato dal Padre, ma è il Re nelle cui mani il Padre ha messo il cielo e la terra, il tempo e l’eternità. È verità universale ed eterna. Ecco perché oggi vi è una deriva cristologica assai pericolosa. Questa deriva o questa frana che sta facendo crollare tutta la casa di Gesù Signore, ha un solo nome: assoluta uguaglianza con ogni altro uomo. Nulla di più o di meno. Invece dobbiamo gridare che Gesù è il Differente da tutti ed è anche il Solo. Nessuno è uguale a Lui né nei cieli né sulla terra. Lui è sopra Angeli e Santi, sopra ogni creatura dell’universo, sopra lo stesso universo.</p>
<p class="C14 V29">^{29} **Ve l’ho detto ora, prima che avvenga, perché, quando avverrà, voi crediate.** / Quando un profeta è vero profeta? Quando la sua parola si compie. Gesù annunzia ai discepoli che va al Padre e poi dal Padre torna di nuovo presso i discepoli. Nessuno prima muore e poi ritorna in vita da se stesso. Crediate in che cosa? Che io sono il vero profeta mandato dal Padre, il vero Cristo, il vero Messia, il vero Figlio di Dio. Nessun altro è il Cristo di Dio. Le parole della profezia parlano da se stesse. Se il profeta annunzia un evento ed esso non si compie, di certo non è vero profeta. Ora Gesù annunzia un evento che è impossibile che si possa compiere umanamente. Nessuno, a iniziare dalla prima donna e dal primo uomo, che è morto è tornato in vita da se stesso. Sappiamo che Elia ha risuscitato il figlio della vedova di Sarepta e anche Eliseo ne ha risuscitato un altro bambino mentre era in vita. Poi il solo contatto con la sua tomba ha dato la vita ad un uomo che sta per essere condotto al sepolcro. Gesù ha risuscitato anche Lui tre persone: il figlio della vedova di Nain, la figlia di Giàiro e Lazzaro da quattro giorni nel sepolcro. Ma né Elia né Eliseo hanno riportato se stessi in vita né altro profeta ha compiuto un tale prodigio. Ora Cristo Gesù ha sempre affermato che Lui ha il potere di dare la vita e il potere di riprendersela di nuovo. Se oggi muore e il terzo giorno risusciterà, Lui attesterà al mondo intero di essere vero profeta. Nessun figlio di Adamo ha avuto, ha, avrà mai questo potere. Se Gesù dice e mantiene è vero profeta e ogni sua Parola è Verità. Ecco perché Lui dice “Ve l’ho detto ora, prima che avvenga, perché, quando avverrà, voi crediate”. Il terzo giorno, quando Gesù sarà tornato in vita, allora essi dovranno credere che ogni Parola di Gesù è purissima Verità.</p>
<p class="C14 V30">^{30} **Non parlerò più a lungo con voi, perché viene il principe del mondo; contro di me non può nulla,** / Gesù non parlerà più a lungo con i discepoli, cosa vuole rivelare Gesù ai discepoli? Prima di ogni cosa che la sua ora è giunta. Lui deve andare al Padre. In questa stessa notte sarà catturato e consegnato ai Giudei, i quali a loro volta la consegneranno ai pagani e questi alla morte per crocifissione. Venendo la sua ora, il principe del mondo viene con tutta la sua potenza di tenebre. Gesù però aggiunge che il principe del mondo, cioè Satana, contro di lui non può nulla. Se non può nulla, perché viene con la sua potenza di tenebre? Viene con la sua potenza di tenebre per tentarlo nel suo ultimo combattimento. Gesù deve consegnare la vita al Padre testimoniando la Verità del Padre dalla quale è la sua Verità. Satana viene perché Gesù cada nella sua seduzione e, anziché manifestarsi come il Servo del Signore, si riveli con la sua potenza. Se Gesù facesse questo non obbedirebbe al Padre, non sarebbe il Servo del Signore, non compirebbe la redenzione del mondo. Ma proprio Satana a questo mira: impedire che il mondo si salvi per mezzo di Cristo Gesù.</p>
<p class="C14 V31">^{31} **ma bisogna che il mondo sappia che io amo il Padre, e come il Padre mi ha comandato, così io agisco. Alzatevi, andiamo via di qui».** / Perché Gesù si offre volontariamente alla passione? Per dare l’ultima testimonianza sulla Verità del Padre e sulla sua Verità. Lui vive per essere sempre e tutto dal Padre. Il mondo questo deve sapere: Gesù è dal Padre. Che significa essere dal Padre? Significa essere dalla sua volontà sempre. Essere in eterna obbedienza a Lui. Se questa obbedienza costa la sua vita, è cosa giusta dare la vita perché la gloria del Padre brilli sul suo volto. Questa è vera professione di fede e di obbedienza di Cristo Gesù. Chi è allora Gesù? Colui che vive per fare la volontà del Padre. Poiché la sua ora è giunta è giusto che si lasci il Cenacolo e ci si incammini verso il giardino del Getsemani. È in quest’orto che Giuda Iscariota porterà coloro che dovranno arrestare Gesù ed cosa buona non farli aspettare. Alzatevi, andiamo via di qui. Sembra che la rivelazione privata di Gesù ai suoi discepoli abbia fine. Invece sappiamo che ad essa vengono ancora aggiunti altri tre Capitoli. Poiché noi non facciamo critica letteraria, è giusto non pronunciarsi. Nulla nel Vangelo è messo a caso. Gesù non prende una decisione e poi torna sui suoi passi. Non è lo stile dello Spirito Santo. “Alzatevi, andiamo via di qui”, deve significare per noi che l’ora della consegna è realmente venuta. È giunto il momento di predisporre cuore e mente, volontà e pensieri alla sua morte per crocifissione e prima ancora alla lunga agonia del giudizio. Che poi ancora ci si fermi per le ultime rivelazioni, non ritarderà di certo l’ora di Gesù. </p>
<p class="C15 V1">^{1} **«Io sono la vite vera e il Padre mio è l’agricoltore.** / Ora Gesù rivela qual è l’intima relazione che lega Gesù al Padre e Gesù agli Apostoli e ai discepoli. Non ci sono altre viti vere. Non ci sono altri agricoltori. Gesù è la sola vite vera. Il Padre è il solo agricoltore della vite vera. Con questa rivelazione cambia la rivelazione veterotestamentaria. Nell’Antico Testamento si parlava di vigna. La vigna di Dio era il suo popolo. La vigna è fatta di molte viti. Ogni vite produce per se stessa. Con Gesù si passa dalle molte viti, la vigna, ad una sola vite, che è lo stesso Cristo Gesù. L’agricoltore è lo stesso. È sempre il Padre. È Lui che ha piantato Israele. Il Salmista vede la vigna del Signore devastata, abbandonata agli animali del bosco, e con accorata supplica chiede al suo agricoltore di intervenire. Senza la cura dell’agricoltore tutti gli animali possono fare della vigna il loro pascolo. Quando l’Apostolo Giovanni scrisse il Vangelo esisteva già la rivelazione di Paolo sul Corpo di Cristo dalle molte membra. Cosa vuole aggiungere l’Evangelista a quella Verità rivelata dallo Spirito Santo molto tempo prima? Possiamo fin da subito dire che l’Apostolo Giovanni unisce mirabilmente e Padre e Figlio e Spirito Santo e discepoli. Gesù è la vera vite. Il Padre è l’agricoltore. Lo Spirito Santo è la linfa. I discepoli sono i tralci. Non vi è qualcosa che viene dall’esterno della vite, tutto invece è la vite. La vite è piantata sul fertile colle del Padre, perché Gesù è piantato nel seno del Padre. I discepoli sono piantati in Cristo. Lo Spirito Santo è linfa che dona vera vita. Lo Spirito Santo non è fuori dalla vite. È la linfa eterna della vera vite. Padre e Figlio e Spirito Santo ci sono sempre. Quando non ci sono frutti è il tralcio che non c’è. Non attinge la linfa dallo Spirito Santo e non può produrre.</p>
<p class="C15 V2">^{2} **Ogni tralcio che in me non porta frutto, lo taglia, e ogni tralcio che porta frutto, lo pota perché porti più frutto.** / Cosa fa il Padre che è l’agricoltore della vera vite? Vigila su ogni tralcio. Potare e tagliare sono due termini tecnici. Qual è la differenza tra il tagliare un tralcio e potare un tralcio? Il tralcio si taglia se viene reciso in modo rasente con il tronco della vite vera. Così tagliato mai più da esso potranno nascere nuovi germogli. Viene privato della vita. Il tralcio invece si pota, lasciandogli la possibilità di poter far sorgere da esso altri tralci nuovi dai quali poi verrà l’uva. Il tralcio che non produce viene eliminato per sempre. Il tralcio che produce viene aiutato perché dia più frutto. È questa l’opera perenne del Padre. Il Padre veglia sulla vite vera e interviene efficacemente perché possa produrre molto frutto. Cristo porta su di sé i tralci. Lo Spirito Santo è la linfa che da Cristo passa nei tralci perché producano. Il frutto è opera della Beata Trinità. È opera e del Padre e del Figlio e dello Spirito Santo. Cosa deve fare il tralcio? Rimanere sempre attaccato alla vite, attingere sempre la linfa dello Spirito Santo. Produrre molto frutto.</p>
<p class="C15 V3">^{3} **Voi siete già puri, a causa della parola che vi ho annunciato.** / Quando la parola genera purezza? Cosa è la purezza? Prima di ogni cosa la purezza è della mente. Essa si libera da ogni falsità. Si accoglie la Parola di Cristo Gesù, la si fa divenire nostra Parola, la mente esce dalle tenebre, dalla falsità, dalla menzogna, dalle dicerie. Sono queste le impurità che rendono impura la mente. La Parola di Gesù è Verità purissima. La Parola non si mette nella mente una volta per sempre. Ogni giorno essa va messa nuovamente, giorno dopo giorno. Non solo: anche la Verità contenuta nella Parola va messa ogni giorno. Altrimenti è facile tornare nell’impurità. Oggi, avendo noi abolito la Parola di Gesù come una luce di Verità per la nostra mente, essa sta divenendo impura. Non solo impura. Si giustificano le impurità come vie per andare a Dio, per essere di Cristo Gesù nello Spirito Santo. Oggi il cristiano non pensa più dalla Parola di Gesù. Pensa invece dal suo cuore e dalla sua mente. È questa impurità che rovina il cristiano, chiamato ad essere luce del mondo e sale della terra. Tutto è dalla Parola di Gesù.</p>
<p class="C15 V4">^{4} **Rimanete in me e io in voi. Come il tralcio non può portare frutto da se stesso se non rimane nella vite, così neanche voi se non rimanete in me.** / Ora Gesù indica la vera via della vita per poter dare molto frutto. È obbligo perenne rimanere in Cristo. Se noi rimaniamo in Cristo, Cristo rimane in noi. Se noi ci separiamo, Lui attende che noi torniamo. Come si rimane in Cristo? Rimanendo nella sua Parola, suo Vangelo, sua Verità, sua luce, suo amore. Si rimane, rimanendo sempre nel suo corpo visibile che è la Chiesa una, santa, cattolica, apostolica. Si rimane, rimanendo sempre nella Verità dei suoi sacramenti che sono i sette canali attraverso cui la grazia viene a noi. Se ci separiamo dalla Parola non siamo in Cristo. Ma anche se ci separiamo dalla grazia dei sacramenti non siamo in Cristo. Neanche se ci separiamo dal suo corpo visibile, che è la Chiesa, siamo in Cristo. Quando ci separiamo dalla sua Chiesa, che è quella fondata su Pietro, sempre ci separiamo dalla Parola e dalla grazia, dalla Verità e dalla luce. Se ci separiamo da Cristo Gesù non possiamo portare frutti secondo lo Spirito Santo.</p>
<p class="C15 V5">^{5} **Io sono la vite, voi i tralci. Chi rimane in me, e io in lui, porta molto frutto, perché senza di me non potete far nulla.** / Le parole di Gesù non consentono nessun’altra interpretazione se non quella che è nella verità contenuta in esse. Ecco la verità. Vite e tralci sono una cosa sola, non due cose. La vite non esiste senza tralci. Ma neanche i tralci possono esistere senza vite. La vite produce attraverso i tralci. Se i tralci non producono, la vita non produce. Questa unità mai va separata. Se l’unità è separata, non c’è più alcun frutto. La vera vite senza i tralci non può produrre. Neanche i tralci possono produrre senza la vera vite. È però obbligo dei tralci produrre molto frutto. Non è della vera vite l’obbligo di produrre. La vera vite c’è sempre. Mai viene meno nella sua verità. La verità della vite è il suo frutto perenne. Il tralcio che non porta frutto è responsabile in eterno della mancata produzione. È giusto che ogni tralcio lo sappia. Ma anche è giusto che lo sappia ogni uomo che non è ancora tralcio di Cristo Gesù. Senza di me non potete fare nulla. Chi non è, deve divenire tralcio. Chi è tralcio deve rimanere tralcio. Sono pertanto teorie di vera menzogna tutte quelle che insegnano una vera fruttificazione senza la vera vite. La vera vite è la sola. Non ve ne sono altre. Essa à l’unica. Di essa si deve divenire tralci. In essa si deve rimanere tralci. Non solo tutto viene per il corpo di Cristo, ma anche tutto viene dal corpo di Cristo. Tutto si vive nel corpo di Cristo. Tutto si compie per il corpo di Cristo. Per il corpo, dal corpo, nel corpo, con il corpo, devono essere una cosa sola. Anche lo Spirito Santo si attinge nel corpo di Cristo per il corpo di Cristo. Non esiste lo Spirito che proviene direttamente dall’alto. Sempre nel corpo, per il corpo, dal corpo. Il Padre sempre dona lo Spirito per mezzo di Cristo. Tantissime sono le verità che vengono da Paolo. Una va messa in luce in modo particolare. Lo Spirito Santo viene ad ogni membro del corpo di Cristo attraverso ogni altro membro del corpo di Cristo. Ogni dono è per ogni membro. Così lo Spirito Santo non solo viene dalla vera vite e si diffonde in ogni tralcio. Ma anche ogni tralcio deve far divenire lo Spirito Santo ricevuto dono per ogni altro membro. Paolo dona verità a Giovanni. Giovanni dona verità a Paolo. </p>
<p class="C15 V6">^{6} **Chi non rimane in me viene gettato via come il tralcio e secca; poi lo raccolgono, lo gettano nel fuoco e lo bruciano.** / Qual è la fine del tralcio che non rimane in Cristo Gesù? Non c’è alcuna vita per il tralcio che si separa da Cristo. Non solo il tralcio non produce, neanche potrà mai avere una vita sua propria. Il tralcio separato da Cristo Gesù andrà a finire nel fuoco. Questa verità è annunziata da Gesù diverse volte, in diversi modi. È verità di essenza. Il fuoco è verità di essenza del suo Vangelo, della sua Parola, della sua Rivelazione. Privare il fuoco dalla Parola di Gesù significa privare la Parola della sua verità. Ciò facendo, la si rende parola di falsità e di menzogna.</p>
<p class="C15 V7">^{7} **Se rimanete in me e le mie parole rimangono in voi, chiedete quello che volete e vi sarà fatto.** / Come si rimane in Cristo Gesù? Rimanendo nella sua Parola. Quali sono i frutti di chi rimane nella Parola di Gesù, in tutta la Parola di Gesù? Uno dei primi frutti di chi rimane nella Parola di Gesù è l’efficacia della sua preghiera. Si chiede in Cristo, per Cristo, con Cristo, si chiede dalla sua Parola, nella sua Parola, per la sua Parola, il Padre sempre esaudisce la preghiera. Chi vuole che la sua preghiera venga esaudita deve rimanere in Cristo. Rimane in Cristo chi rimane nella sua Parola. Rimane nella sua Parola chi obbedisce ai suoi comandamenti. Rimanere in Cristo è obbedire alla Parola di Cristo. </p>
<p class="C15 V8">^{8} **In questo è glorificato il Padre mio: che portiate molto frutto e diventiate miei discepoli.** / Quando il discepolo di Gesù glorifica il Padre? Come si porta molto frutto? Osservando la Parola di Gesù, vivendola, obbedendo ad essa. Sempre la Parola osservata produce frutti di conversione e di vita eterna. Chi deve divenire discepolo di Gesù? Ogni uomo. Perché divenendo un uomo discepolo di Gesù glorifica il Padre? Perché si compie la volontà del Padre. Qual è la volontà del Padre? Che ogni uomo divenga suo vero figlio di adozione nel suo Figlio Cristo Gesù. Come si diviene veri figli di adozione? Divenendo discepoli di Gesù. Ascolta il suo Vangelo e si obbedisce ad esso. Ancora una volta la Parola di Gesù viene messa al centro della relazione con Dio e con il mondo. Il discepolo di Gesù porta molto frutto se opera perché molti altri uomini diventino a loro volta discepoli di Cristo, in Cristo, per Cristo.</p>
<p class="C15 V9">^{9} **Come il Padre ha amato me, anche io ho amato voi. Rimanete nel mio amore.** / Ora Gesù eleva lo sguardo verso il Padre. Come il Padre ha amato Cristo Gesù? Donandogli la vita. Gesù è dal Padre, perché vero Figlio di Dio, da Lui generato nell’eternità. Il Padre ama donando la vita al Figlio in una generazione eterna. È questo il più grande mistero della nostra fede: le generazione eterna del Verbo della vita. L’altro grande mistero è l’Incarnazione del Figlio Unigenito del Padre. Come Cristo ha amato i discepoli? Donando la vita per essi. Donando ad essi la sua vita, in una generazione nello Spirito Santo come veri figli di Dio. Ogni giorno essi devono lasciarsi generare dallo Spirito come veri Figli del Padre. È il vero mistero del cristiano. Non solo si deve ricevere l’amore da Cristo, in Cristo, per Cristo. In questo amore si deve rimanere. Come si rimane nell’amore? Obbedendo alla Parola. Si obbedisce alla Parola, l’amore di Cristo, nello Spirito Santo, si riversa tutto sui discepoli. Non si rimane nella Parola, non si è in Cristo, l’amore di Cristo non può riversarsi sui discepoli. Gesù non può amare chi è fuori dalla Parola.</p>
<p class="C15 V10">^{10} **Se osserverete i miei comandamenti, rimarrete nel mio amore, come io ho osservato i comandamenti del Padre mio e rimango nel suo amore.** / Ecco la Legge del vero amore: osservare la Parola di Gesù, i suoi comandamenti. L’amore si riceve per l’obbedienza ai comandamenti di Gesù. L’amore si vive rimanendo nei comandamenti di Gesù. Si esce dai comandamenti, si esce dall’amore. Non si ascoltano i comandamenti, non si entra nell’amore di Gesù. Pensare una relazione con Cristo Gesù senza la sua Parola, i suoi comandamenti è impossibile. La Parola è tutto nella nostra relazione con Cristo Signore. Si abolisce la Parola, si è senza Cristo. Si è tralci tagliati da Lui. Oggi in modo particolare questa verità va gridata perché da più parti si vuole fondare una religione cristiana senza più relazione con la Parola, i comandamenti di Gesù Signore. Parola e comandamenti sono essenza, verità. Mai potrà esistere religione cristiana senza la Parola, perché mai potrà esistere Cristo senza la Parola e mai potrà esistere Dio senza le Tavole della Legge. L’obbedienza alla Parola è essenza, fondamento della relazione con Cristo.</p>
<p class="C15 V11">^{11} **Vi ho detto queste cose perché la mia gioia sia in voi e la vostra gioia sia piena.** / Qual è la gioia del Padre? Dare la vita a Cristo Gesù. Qual è la gioia di Cristo Gesù? Dare la vita ai discepoli. Quando la gioia dei discepoli è piena? Quando sono nella vita di Cristo Gesù. Ma basta questo per essere nella gioia piena? La gioia piena dei discepoli è quando anche loro donano la vita del Padre, che è vita in Cristo, che è vita in loro ad ogni altro uomo. La gioia diviene piena non solo quando la si riceve, ma anche quando la si dona. Si riceve e si dona. E' Cristo la gioia vera di ogni uomo. Cristo si dona annunciando la sua verità, predicando la sua Parola, comunicando il suo Vangelo. Pensare di donare Cristo senza Parola, senza Verità, senza Vangelo è lavoro vano, inutile. Cristo Gesù e Parola, Vangelo, Verità, Grazia, Luce sono una cosa sola. Una cosa sola devono rimanere in eterno. Mai vanno divisi. Oggi è questo il male oscuro che sta distruggendo la Chiesa: la separazione di Cristo Gesù dalla sua Parola, la Parola dalla sua Verità, la Verità dalla sua grazia, la sua grazia dalla Chiesa, la Chiesa dal Vangelo e viceversa.</p>
<p class="C15 V12">^{12} **Questo è il mio comandamento: che vi amiate gli uni gli altri come io ho amato voi.** / Ora Gesù riporta l’attenzione sul suo comandamento. Come Gesù ha amato noi? Lasciandosi donare dal Padre dalla croce per la nostra salvezza. Come ogni discepolo ama l’altro discepolo? Anche lui lasciandosi donare dal Padre per la salvezza di ogni altro uomo e in modo particolare per ogni altro discepolo. Il discepolo deve dare la vita per l’altro discepolo. Tutti per tutti. Gesù è il modello unico del vero amore. Chi vuole amare secondo Verità, deve guardare sempre Lui, tenere gli occhi fissi su di Lui. Deve chiedere allo Spirito Santo che gli sveli tutti i segreti dell’amore di Gesù per noi e per il Padre suo.</p>
<p class="C15 V13">^{13} **Nessuno ha un amore più grande di questo: dare la sua vita per i propri amici.** / Qual è l’amore più grande? Gesù è andato oltre l’amicizia. Ha dato la sua vita per il mondo. San Paolo dice che Gesù ha dato la vita a noi che eravamo empi. La stessa cosa dice Gesù del Padre suo: “Il Padre ha tanto amato il mondo da dare il Suo Unigenito”. Non ha dato il Figlio a santi e a giusti. Lo ha dato al mondo per la sua vita. Gesù è venuto per togliere il peccato del mondo. Anche i discepoli di Gesù devono dare la vita per la redenzione del mondo, ma prima ancora devono dare la vita per la santificazione di ogni discepolo del Signore. Ogni membro del corpo è chiamato a santificare il corpo di Cristo. </p>
<p class="C15 V14">^{14} **Voi siete miei amici, se fate ciò che io vi comando.** / Gesù non vuole considerarci né peccatori, né ingiusti e neanche servi. Vuole che noi siamo suoi veri amici. Come si diviene amici di Gesù? Facendo ciò che Lui ci comanda. L’amicizia con Cristo passa per l’obbedienza ad ogni suo comando. Non si tratta di suggerimenti, consigli o cose del genere, ma di vero comando. Ad ogni comando è dovuta grande obbedienza. Lui comanda e noi obbediamo. Gesù, in altre parole, vuole che tra noi e Lui si instauri la stessa relazione che regna tra Lui e il Padre. Il Padre comanda e Lui obbedisce. Gesù è vero amico del Padre, oltre che Figlio. Lui comanda e noi obbediamo. I frutti sono tanti. Nell’obbedienza noi aggiungiamo alla fratellanza l’amicizia. Siamo figli di Dio e suoi amici. Siamo fratelli di Gesù e suoi amici. Nell’amicizia regna una relazione di confidenza. La confidenza è rivelazione. Il cuore si manifesta al cuore.</p>
<p class="C15 V15">^{15} **Non vi chiamo più servi, perché il servo non sa quello che fa il suo padrone; ma vi ho chiamato amici, perché tutto ciò che ho udito dal Padre mio l’ho fatto conoscere a voi.** / Gesù vuole rivelarsi al cuore dei discepoli. Devono però essere suoi veri amici. La vera amicizia si costruisce nella piena obbedienza al comandamento da Lui donato. L’amicizia diviene grande, forte nella misura in cui è forte l’obbedienza. Nella relazione di servitù, si vive solo di obbedienza. Il Padre comanda, il servo obbedisce. Gesù non vuole questa relazione. La vuole diversa. Ma vi ho chiamati amici, perché tutto ciò che ho udito dal Padre mio l’ho fatto conoscere a voi. Che cosa ci vuole insegnare Gesù? Quando noi crediamo nella sua Parola e obbediamo ad essa, Gesù può rivelarci altre cose. Se noi non crediamo nella Parola e non obbediamo ad essa, è inutile che Gesù ci riveli altre cose. Resterebbero inascoltate. Se noi non viviamo la Parola di Gesù a che serve che Gesù ci chieda di annunziarla o di ricordarla? Rimane parola morta la sua come è morta la Parola scritta, il suo Vangelo. Se noi invece diamo obbedienza alla sua Parola, osserviamo i suoi comandamenti, allora Lui potrà rivelarci ogni suo desiderio e volontà. Noi daremo ascolto. Ma Gesù può anche rivelarsi ad un’anima amica e chiedere che faccia qualcosa per Lui. Quest’anima amica può chiedere che anche altri partecipino alla sua stessa missione. Chi compirà la missione? Chi obbedisce alla Parola di Gesù.</p>
<p class="C15 V16">^{16} **Non voi avete scelto me, ma io ho scelto voi e vi ho costituiti perché andiate e portiate frutto e il vostro frutto rimanga; perché tutto quello che chiederete al Padre nel mio nome, ve lo conceda.** / Ecco la rivelazione che Gesù fa ai suoi amici. Essi non dovranno vivere solamente la Parola. Della Parola dovranno essere testimoni, annunciatori, missionari, evangelizzatori, maestri. Dove? Presso ogni popolo e nazione. Prima Verità: è Gesù che ha scelto i Dodici. Perché li ha scelti? Per essere i continuatori della sua missione. Dove essi dovranno andare? In tutto il mondo. Cosa dovranno fare? Fare discepoli tutti i popoli. Come? Annunziando il Vangelo, battezzando nel nome del Padre e del Figlio e dello Spirito Santo e insegnando a vivere il Vangelo. Come si porta molto frutto? Aggiungendo ogni giorno nuovi membri al corpo di Cristo. Come il loro frutto rimarrà? Ponendo attenzione perché ogni membro del corpo di Cristo venga ben nutrito di grazia, verità, giustizia. Quella dei Dodici è una missione che chiede la loro piena consacrazione ad essa. Come Cristo Gesù ha consacrato se stesso alla cura dei Dodici, così i Dodici si dovranno consacrare alla cura del corpo di Gesù. Prima lo dovranno formare e poi curare. Il corpo di Cristo vive aggiungendo sempre nuovi membri. Aiutando ogni membro del corpo di Cristo a crescere come Cristo, in sapienza e grazia dinanzi a Dio e agli uomini. Quando si compie bene la missione, quando ci si consacra ad essa, sempre il Padre nostro ascolterà la nostra preghiera: “Perché tutto quello che chiederete al Padre nel mio nome, ve lo conceda”. Cosa chiedono i Dodici al Padre? Una cosa sola: che faccia crescere e abbondare in ogni frutto di verità, grazia, giustizia, sapienza, santità ogni membro del corpo di Cristo e che ogni giorno accresca il corpo di Cristo con l’aggiunta di nuovi membri. I Dodici lavoreranno per il corpo di Cristo, pregheranno per il corpo di Cristo. Il corpo di Cristo dovrà essere il loro cuore, la loro anima, il loro pensiero, il loro desiderio. La loro vita è tutta consacrata al corpo anche nella preghiera.</p>
<p class="C15 V17">^{17} **Questo vi comando: che vi amiate gli uni gli altri.** / Da dove inizia l’edificazione del corpo di Cristo? Dall’essere i Dodici vero corpo di Cristo. Quando i Dodici sono vero corpo di Cristo? Quando obbediscono ad ogni Parola di Cristo. Come ci si ama gli uni gli altri? Come si obbedisce a questo comando? Obbedendo ad ogni Parola che è uscita dalla bocca di Cristo Gesù. L’amore è solo obbedienza ad ogni Parola, ogni comandamento, ogni Legge di Cristo. L’amore non è un sentimento e neanche un desiderio. L’amore è obbedienza al Vangelo. I discepoli si ameranno gli uni gli altri, se gli uni vivranno verso gli altri tutto il Discorso della Montagna così come Cristo lo ha vissuto verso di essi. “Vi ho dato l’esempio, perché come ho fatto io facciate anche voi”: come Cristo Gesù ha detto e fatto tutta la volontà del Padre, così i Dodici dovranno dire e fare tutta la volontà di Cristo Gesù. L’amore è nell’obbedienza a Cristo Gesù.</p>
<p class="C15 V18">^{18} **Se il mondo vi odia, sappiate che prima di voi ha odiato me.** / Ora Gesù si apre alla relazione tra i discepoli e il mondo: Perché il mondo ha odiato Gesù? Perché Gesù è la luce vera. Il mondo è tenebra ed oscurità. Le tenebre odiano la luce. La rifiutano. Si oppongono ad essa. Vogliono distruggerla. Poiché Cristo è luce purissima di verità, giustizia, carità, misericordia, perdono, le tenebre si sono scagliate contro e lo hanno crocifisso. Questo sempre dovranno ricordare i discepoli di Gesù: il loro Maestro è il Crocifisso. Il Crocifisso non è solo un uomo. Il Crocifisso è il Figlio Unigenito del Padre, il Verbo Eterno fattosi carne. Le tenebre hanno Crocifisso Dio. Ora, se il mondo ha Crocifisso Dio, potrà mai risparmiare quanti sono mandati dal Dio Crocifisso? Anche loro vorrà crocifiggere, uccidere, scoraggiare, togliere dal mondo. Questa verità è rivelata più volte in ogni Vangelo di Cristo Gesù.</p>
<p class="C15 V19">^{19} **Se foste del mondo, il mondo amerebbe ciò che è suo; poiché invece non siete del mondo, ma vi ho scelti io dal mondo, per questo il mondo vi odia.** / Gesù spiega perché i Dodici saranno odiati dal mondo. Prima essi erano nel mondo. Gesù è venuto e li ha scelti dal mondo, li ha tratti fuori dal mondo, li ha sradicati dal regno delle tenebre e li ha portati nel regno della sua luce. Il mondo vuole ciò che ritiene, ma ingiustamente, essere suo, e va alla conquista in molti modi. Qual è il modo più comune di riprendersi ciò che pensa essere suo? La stanchezza. Alla stanchezza unisce la delusione. Alla delusione la convinzione che a nulla serve il proprio impegno. Ma vi è un altro modo ancora più sottile. L’invisibilità dei frutti che maturano per grazia di Dio e per l’opera dello Spirito Santo. Poiché non vi è visione immediata tra la semina e la mietitura, allora si pensa che nessun frutto è stato raccolto. Si cade nello scoraggiamento. Le insidie del mondo sono veramente tante. Poi dalle torture spirituali passa anche alle torture fisiche. Quando finisce la lotta del mondo contro i Discepoli? Con la loro morte fisica. Con il loro ingresso nell’eternità. La terra è il luogo del combattimento. In questa lotta non ci sono tregue. La tregua finisce quando il Discepolo ritorna ad essere mondo o non disturba più il mondo, perché si è già assuefatto al pensiero del mondo e alle sue filosofie. Il mondo però lascia intatta la struttura sacra, ma solo come inganno. La sacralità senza la luce di Cristo sul volto dei Dodici a nulla serve. Sempre i profeti hanno condannato ogni struttura sacra senza obbedienza alla Parola. San Paolo nella Lettera agli Efesini dona le regole perché dal regno di Cristo Gesù non si ritorni nel mondo e dal Vangelo non si passi alla falsità e alle tenebre di un tempo. Queste regole vanno osservate con grande scrupolosità. Nella Seconda Lettera ai Corinzi dice che Satana si veste da angelo di luce per la rovina dei credenti in Cristo Gesù. Come si fa a capire che è Satana vestito da angelo di luce? Dalla Parola del Vangelo. La sua è parola di tenebre. Siamo tutti messi in guardia. Satana per ciascun discepolo di Gesù usa le sue particolari armi e le sue speciali strategie. Ognuno deve sapere per quale via lui può entrare nel cuore al fine di farlo ritornare tenebra, oscurità, mondo. </p>
<p class="C15 V20">^{20} **Ricordatevi della parola che io vi ho detto: “Un servo non è più grande del suo padrone”. Se hanno perseguitato me, perseguiteranno anche voi; se hanno osservato la mia parola, osserveranno anche la vostra.** / Ora Gesù chiede agli Apostoli di ricordare quanto già ha detto loro: “Un servo non è più grande del suo padrone”. Di conseguenza non può il servo sperare in un trattamento migliore: se Gesù è stato crocifisso può il discepolo non esserlo? Gesù non annunzia delle ipotesi o delle probabilità. Dona delle certezze: “Se hanno perseguitato me, perseguiteranno anche voi. Se hanno osservato la mia parola, osserveranno anche la vostra”. È certezza che accompagna la storia. Poiché fino alla fine della storia sempre Satana cercherà chi divorare. Lui sempre ostacolerà in molti modi coloro che combattono contro il suo regno, al fine di strappargli delle anime da condurre nel regno di Cristo Gesù. Il combattimento non è però ad armi pari. Il discepolo di Gesù combatterà con la verità, la grazia, la mitezza, la pazienza, il perdono, la misericordia, la giustizia, l’arrendevolezza. Satana combatterà con la cattiveria e la malvagità. Combatterà con l’odio, la menzogna, la calunnia, la falsa testimonianza, l’invidia, la prepotenza, l’arroganza, ogni altro genere di male che solo lui conosce. Il cristiano deve rimanere sempre nel bene più grande, anzi sommo. Se il cristiano passasse dalla luce nelle tenebre, dal bene al male, dalla giustizia all’ingiustizia, Satana avrebbe già vinto. Lo avrebbe già trascinato nel suo regno di tenebre e di menzogna. Il cristiano vince rimanendo nel bene. La sconfitta di Satana è il rimanere il discepolo di Gesù sempre nella luce del Vangelo anche a costo della sua vita. Il martirio è la più grande sconfitta di Satana. Il mondo pensa di aver vinto, mentre è sconfitto dal discepolo di Gesù.</p>
<p class="C15 V21">^{21} **Ma faranno a voi tutto questo a causa del mio nome, perché non conoscono colui che mi ha mandato.** / Ecco la vera causa, il vero motivo per cui il Discepolo di Gesù viene perseguitato: perché i persecutori non conoscono Dio, il vero Dio. Non conoscono il Padre che ha mandato il Figlio per la redenzione del mondo. Questa verità Gesù l’ha detta anche ai Giudei. Voi non conoscete né il Padre né Mosè. Se voi conosceste il Padre mi amereste. Se conosceste Mosè, mi ascoltereste. Invece voi non conoscete né il Padre, né Mosè, né le Scritture.  Quanti sono dall’Antico Testamento, leggendo con somma diligenza nello Spirito Santo le Scritture, possono pervenire alla conoscenza del vero Dio. Per tutti gli altri si può pervenire, ma in qualche modo, per la via della razionalità. Anche la via della coscienza va ascoltata. Ma sia le Scritture, sia la razionalità, sia la coscienza possono essere soffocate dall’ingiustizia e dal peccato che oscura mente e cuore. Chi ascolta allora? Chi è di buona volontà.</p>
<p class="C15 V22">^{22} **Se io non fossi venuto e non avessi parlato loro, non avrebbero alcun peccato; ma ora non hanno scusa per il loro peccato.** / Dal momento però che il Padre ha mandato Cristo Gesù e Lui ha parlato secondo le regole perfette dell’annunzio, allora quanti non lo hanno ascoltato sono responsabili dinanzi a Dio. Hanno rifiutato il profeta del Dio Altissimo. Quale peccato non sarebbe in loro? Il peccato del rifiuto del profeta del Dio vivente. Il profeta è vera grazia di Dio. Rifiutare un profeta rende colpevoli. Ma ora non hanno scusa per il loro peccato. Perché non c’è alcuna scusa? Perché Gesù tutto ha fatto e tutto ha detto in piena obbedienza al Padre, osservando tutte le regole dell’annunzio. Lo ha fatto con parole ed opere.</p>
<p class="C15 V23">^{23} **Chi odia me, odia anche il Padre mio.** / Queste parole sono pesanti più di tutto l’universo pesato su una sola bilancia. La ragione sta nel legame indissolubile, visibile, eterno, umano, divino, di parole e opere di Cristo Gesù con il Padre. Gesù tutto ha detto per volontà del Padre. Tutto ha fatto per volontà del Padre. Il Padre lo ha mandato e Lui è venuto. Il Padre lo ha dato come dono di salvezza e Lui si è lasciato dare. Sempre Gesù ha annunziato questa verità. È chiaro allora il motivo per cui chi odia Gesù odia anche il Padre suo. Sono una stessa cosa. Chi odia il Padre, odia il Figlio. Chi odia il Figlio, odia il Padre. Chi ama il Padre secondo verità rivelata necessariamente amerà il Figlio.</p>
<p class="C15 V24">^{24} **Se non avessi compiuto in mezzo a loro opere che nessun altro ha mai compiuto, non avrebbero alcun peccato; ora invece hanno visto e hanno odiato me e il Padre mio.** / Gesù è stato sempre accreditato dal Padre con opere portentose. Perché sarebbero senza peccato? Perché Lui sarebbe stato solo una persona che avrebbe fondato la credibilità solo sulla parola; anche se la parola è tutta verità, la sola parola è un testimone. Ad ogni profeta occorrono due testimoni: la parola e il compimento della parola. “Ora invece hanno visto e hanno odiato me e il Padre mio”: anzi, più vedevano e più odiavano. Infatti è stata la risurrezione di Lazzaro già da quattro giorni nel sepolcro a incidere un passo velocissimo verso la sua crocifissione. La testimonianza resa a Gesù dalla Parola che si compiva appena proferita, era segno sul quale mai si sarebbe dovuto dubitare. Ma avendo i Giudei già la volontà di eliminare Gesù, il loro cuore cattivo governava anche la razionalità. </p>
<p class="C15 V25">^{25} **Ma questo, perché si compisse la parola che sta scritta nella loro Legge: Mi hanno odiato senza ragione.** / Ora Gesù attesta che l’odio contro di Lui è senza alcuna ragione umana. Non c’è neanche un grammo di razionalità con la quale si possa giustificare la crocifissione di Gesù attribuendola ad errori di interpretazione delle Scritture. Viene ora citato il Salmo: “Sono più numerosi dei capelli del mio capo quelli che mi odiano senza ragione. Sono potenti quelli che mi vogliono distruggere, i miei nemici bugiardi: quanto non ho rubato, dovrei forse restituirlo?” (Sal 69 (68) 5). Veramente non ci sono ragioni per odiare chi opera solo il bene più puro, più santo, più vero, chi fa della sua vita un vero sacrificio di amore. Chi fa il male invece dona una ragione per odiare. Gesù neanche questo ha fatto. Gesù anche sulla croce, da Crocifisso, non ha dato alcun motivo per essere odiato. Anche dal patibolo continuò ad amare con il più grande amore di perdono e misericordia. Addirittura ha chiesto perdono per i persecutori.</p>
<p class="C15 V26">^{26} **Quando verrà il Paràclito, che io vi manderò dal Padre, lo Spirito della verità che procede dal Padre, egli darà testimonianza di me;** / Ora i Discepoli potrebbero avere anche qualche dubbio. Gesù li rassicura. Quale testimonianza darà lo Spirito della verità? Che Gesù nulla mai ha messo di suo sia nelle parole che nelle opere. Perché lo Spirito potrà dare questa testimonianza? Perché è lo Spirito che procede, che viene dal Padre. Potrà mai lo Spirito che procede dal Padre testimoniare contro il Padre? Mai. Testimoniando la verità di Cristo testimonia la verità del Padre e testimoniando la verità del Padre testimonia la verità di Cristo. Egli non è per l’uno o per l’altro. Lui è lo Spirito del Padre e del Figlio. Non solo procede dal Padre, procede anche dal Figlio. Per questo non può essere né contro il Padre né contro il Figlio. Lui è la Verità purissima del Padre e del Figlio. </p>
<p class="C15 V27">^{27} **e anche voi date testimonianza, perché siete con me fin dal principio.** / Anche i Dodici renderanno testimonianza a Cristo Gesù. Perché gli renderanno testimonianza? Perché hanno tutto ascoltato e tutto hanno visto di Cristo Gesù. Non da un giorno. Ma da sempre. Dall’inizio della sua missione. I Dodici conoscono Gesù fin dal principio, possono rendere a lui testimonianza. Da quando Gesù conosce il Padre? Lo conosce fin dal principio, cioè fin dal principio eterno, da sempre. Lui può rendere testimonianza. Lo conosce prima della creazione del mondo. Lo conosce perché non solo è dal seno del Padre, ma anche nel seno del Padre. Nessun altro ha questa conoscenza. Tutti hanno una conoscenza parziale, lacunosa, frammentata. Altri hanno di Lui una conoscenza falsa, menzognera. Solo Gesù conosce il Padre e solo Lui può rendere testimonianza. Solo Lui lo può rivelare. Anche noi a volte abbiamo una conoscenza per uno o due o tre versetti della Scrittura. Non è vera conoscenza né di Dio né di Cristo. La conoscenza vera dovrà essere dalla prima Parola della Scrittura fino all’ultima. Nessuna Parola dovrà essere estranea, altrimenti abbiamo anche noi una conoscenza assai lacunosa, parziale, ereticale, falsa. </p>
<p class="C16 V1">^{1} **Vi ho detto queste cose perché non abbiate a scandalizzarvi.** / Perché Gesù ha parlato ai suoi discepoli sull’odio del mondo contro di Lui e contro i suoi discepoli? Per prepararli perché non vengano meno dinanzi al mistero della croce. Un Messia crocifisso quale speranza potrà mai portare? Vedere il loro Maestro pendere da una croce, inchiodato su di essa, è uno spettacolo capace di far morire ogni speranza. Infatti discepoli di Emmaus lo dicono a Gesù. San Paolo non dice ai Corinzi che Cristo Crocifisso è stoltezza per i pagani e scandalo per i Giudei? Da un Crocifisso cosa ci si può attendere di buono? È il motivo per cui Gesù parla loro dell’odio contro di Lui che è senza ragione. Anche per i Discepoli domani l’odio del mondo sarà senza ragione: quale motivo reale esiste perché una persona che dice Parole di vita eterna sia odiata? La ragione dell’odio non va cercata in chi l’odio subisce. Va invece cercata chi l’odio semina. Vedendo la cattiveria di quanti si sono accaniti contro Gesù lo scandalo non esisterà più, perché si sarà capaci di leggere nel mistero della sofferenza del Giusto. Il mistero è oltre la mente.</p>
<p class="C16 V2">^{2} **Vi scacceranno dalle sinagoghe; anzi, viene l’ora in cui chiunque vi ucciderà crederà di rendere culto a Dio.** / La storia è fatta di due misteri: del mistero dell’amore e del mistero dell’iniquità. Il mistero dell’iniquità si abbatte contro il mistero dell’amore per annientarlo, distruggerlo, abbatterlo. Il mistero dell’amore subisce l’odio per non odiare. Ecco la potenza del mistero dell’iniquità. È il segno, quando ciò accade, del grande stravolgimento avvenuto nella religione. Quando uccidere il Figlio Unigenito del Padre è considerato cosa gradita al Signore, vero atto di culto a lui reso, è segno che la corruzione della religione è oltre ogni limite. Si è nella totale corruzione, falsità, menzogna, inganno. Questo è avvenuto ieri, avviene oggi, avverrà domani. Il mistero dell’iniquità ha tanta potenza di inganno da riuscire ad entrare in molti cuori. Se è riuscito a sedurre un terzo di Angeli, figuriamoci cosa è capace di fare tra gli uomini. I Giudei avevano già deciso che fosse escluso dalla sinagoga chiunque avesse riconosciuto pubblicamente che Gesù era il Cristo di Dio, il suo Messia. L’Adorato escluso dall’adorazione. Così anche il discepolo dell’Adorato. </p>
<p class="C16 V3">^{3} **E faranno ciò, perché non hanno conosciuto né il Padre né me.** / Ora Gesù rivela le motivazioni a causa delle quali i discepoli saranno perseguitati. Non lo hanno conosciuto perché non hanno potuto o non hanno voluto? Quando si giunge alla persecuzione di quanti portano la luce secondo le regole della luce, la verità, la giustizia, la pace secondo le regole della verità, della giustizia e della pace, l’odio non è il frutto della sola non conoscenza. Alla non conoscenza si deve aggiungere la non volontà di conoscere. La persecuzione è sempre operata dalla non volontà. Infatti quando la verità viene soffocata è sempre a causa dell’ingiustizia che governa il cuore e la mente. Questo soffocamento lo rivela San Paolo nella Lettera ai Romani. Per natura si può giungere alla conoscenza di Dio. Non si giungerà certo alla pienezza della conoscenza che avviene per la rivelazione, ma Dio si può conoscere. Se Dio non è conosciuto, necessariamente si deve passare dalla non possibilità naturale – che è inesistente – alla non possibilità per volontà. È il segno che c’è un peccato nel cuore. L’odio contro l’altro è sempre frutto del peccato del cuore. L’odio stesso è peccato. Esso acceca cuore e mente. Quando l’odio è senza ragione, come nel caso dei Giudei contro Gesù, allora necessariamente si dovrà pensare al peccato e all’ingiustizia. È per essi che la Verità è soffocata.</p>
<p class="C16 V4">^{4} **Ma vi ho detto queste cose affinché, quando verrà la loro ora, ve ne ricordiate, perché io ve l’ho detto.** / Nessun uomo sulla terra, nessun Maestro ha mai parlato rivelando il futuro di persecuzione e di morte dei suoi discepoli, non a causa di guerre da combattere o di battaglie cruenti da affrontare, ma solo a causa della luce. Quando un portatore di luce viene perseguitato, è segno che la sua luce è vera. Quando un portatore di luce non viene perseguitato, è segno che la luce che dice di portare non è vera luce. La luce vera è sempre perseguitata. I Dodici devono sapere che, non appena inizieranno loro a portare nel mondo la vera luce, anche su di essi si abbatterà l’odio. Il mondo ama ciò che è suo. La luce non appartiene al mondo. Il mondo è tenebra. Satana è tenebra. Il male è tenebra. Dio invece è luce eterna. Oggi luce e tenebra convivono nello stesso campo, domani saranno separate. La separazione sarà eterna. Il regno della luce e il regno delle tenebre saranno in due campi diversi, divisi da un abisso invalicabile. Ora però i Dodici devono mettere nel cuore la Parola di Gesù. Anche loro saranno perseguitati. Quando la persecuzione avverrà, sempre dovranno guardare verso il loro Maestro e Signore che è il Crocifisso. Ma sempre anche dovranno guardare Gesù, che è il Risorto. Non solo Gesù è nella luce. Lui stesso è luce eterna.</p>
<p class="C16 V5">^{5} **Ora però vado da colui che mi ha mandato e nessuno di voi mi domanda: “Dove vai?”.** / Gesù non è sconfitto dal mondo. Lui ha vinto il mondo. La luce ha trionfato sulle tenebre. La morte è solo il passaggio dal mondo al Padre. I discepoli, dinanzi a Cristo Signore, sono pieni di grande rispetto, riverenza, timore. A volte hanno anche timore o paura di chiedere. Non conoscono la risposta del Maestro, ma è come se la conoscessero. Il Maestro è il Differente. È il Differente dai loro pensieri, dal loro cuore, dalla loro volontà, dai loro sentimenti, dai loro desideri. Loro sono dalla terra. Gesù è dal cielo. Loro sono dagli uomini. Gesù è dal Dio, dal Padre suo, sempre, in ogni momento. Perché i Dodici non chiedono a Gesù “Dove vai?”? Perché hanno paura di conoscere la verità. Vorrebbero che Gesù rimanesse sempre con loro. Gesù rimarrà sempre con loro, ma solo se va dal Padre, passando per la morte.</p>
<p class="C16 V6">^{6} **Anzi, perché vi ho detto questo, la tristezza ha riempito il vostro cuore.** / Perché i discepoli sono pieni di tristezza? Perché sanno che Gesù non rimarrà più con essi. Dovrà lasciarli. La tristezza è però frutto della non scienza della verità di Cristo Gesù. Essi non conoscono le modalità della sua risurrezione. Essi sono convinti che Gesù li lascerà per sempre. Non sanno che risusciterà con un corpo spirituale, glorioso, incorruttibile, immortale e starà sempre con loro. La verità di Gesù è oltre la loro mente, oltre il loro cuore, oltre la stessa loro immaginazione. Ma ogni mistero di Cristo è oltre la nostra mente. Noi invece poniamo la mente a misura del mistero. Errore che genera ogni falsità. Nella falsità non c’è vera speranza, perché la vera speranza è il frutto della verità, della luce, della carità, della misericordia, del perdono, della giustizia. Attualmente i discepoli non sono nella luce vera, perché non sono nello Spirito. </p>
<p class="C16 V7">^{7} **Ma io vi dico la verità: è bene per voi che io me ne vada, perché, se non me ne vado, non verrà a voi il Paràclito; se invece me ne vado, lo manderò a voi.** / Ora Gesù rivela cosa avverrà quando Lui sarà andato presso il Padre. L’andata di Cristo presso il Padre suo è necessaria perché altrimenti lo Spirito Santo non potrà essere mandato ai discepoli. Perché è necessario che Cristo Gesù vada presso il Padre suo perché venga inviato lo Spirito del Signore? Perché il dono dello Spirito è il frutto della passione e morte del Signore, è il frutto della sua obbedienza fino alla morte di croce. Lo Spirito Santo nel Vangelo secondo Giovanni viene dal corpo trafitto del Signore. Dopo che lo Spirito sarà stato versato dal suo costato aperto, Gesù potrà alitare sugli Apostoli il giorno della sua gloriosa risurrezione e donare il suo Santo Spirito. Se Lui non muore, non va presso il Padre, Il dono non è dato. Nel Vangelo secondo Giovanni, Gesù è annunziato come il vero, nuovo tempio di Dio, il solo vero nuovo tempio, dal cui lato destro dovrà sgorgare il fiume che riporterà sulla terra la vita. Se Lui non muore, lo Spirito non sarà dato. Quali saranno le conseguenze del non dono? Tutta la terra rimarrà senza vera vita. Sarà consumata dalla morte. Viene lo Spirito Santo e la vita ricomincerà a fiorire. Tutto si compie nel momento della morte e della risurrezione.</p>
<p class="C16 V8">^{8} **E quando sarà venuto, dimostrerà la colpa del mondo riguardo al peccato, alla giustizia e al giudizio.** / Ecco i frutti dello Spirito Santo non appena sarà venuto. Chiediamoci: cosa esattamente verrà a fare sulla terra lo Spirito Santo? Verrà a far risplendere Cristo Gesù in tutta la sua Verità. Come Cristo Gesù ha fatto risplendere tutta la Verità del Padre, così lo Spirito Santo viene per far risplendere tutta la Verità di Cristo. Lui viene per rendere gloria a Gesù. Come gli renderà gloria? Attestando, testimoniando, rivelando che Cristo Signore in ogni sua parola e opera nulla ha fatto e nulla ha detto se non per volontà del Padre. Gesù è stato sempre, interamente, dalla volontà del Padre. Chi dice di credere nel Padre non può non credere in Cristo Gesù. Se dice di non credere in Cristo non crede nel Padre. Cristo è la Verità del Padre. Il Padre è la Verità di Cristo. Vale la stessa cosa per quanti dicono di credere in Dio. Non può non credere in Cristo chi crede in Dio. Se chi crede in Dio non crede in Cristo, la sua fede in Dio è falsa, perché Cristo Gesù è la Verità di Dio. Essendo Gesù, il Padre, Dio una cosa sola, la fede deve essere in Dio e in Gesù.</p>
<p class="C16 V9">^{9} **Riguardo al peccato, perché non credono in me;** / La prima colpa che lo Spirito Santo dimostrerà è riguardo al peccato. Qual è il peccato del mondo? La non fede in Cristo Gesù. Lo Spirito Santo attesterà che ogni parola ed opera di Gesù sono parola ed opera del Padre. Chi non crede nelle parole e nelle opere di Cristo, come parole ed opera del Padre, non crede nel Padre, non crede in Dio. Questa non fede è frutto del peccato che è nel cuore. Si toglie il peccato, si crederà in Cristo. Sempre noi dobbiamo togliere il peccato del cuore, se vogliamo credere in Cristo. Lo Spirito Santo attesta che Gesù è purissima verità. Se noi non crediamo, dopo la testimonianza dello Spirito, è a causa del peccato. Dopo che Gesù è risorto e ogni sua Parola si è compiuta, dopo che lo Spirito ha attestato per Lui, chi non crede lo fa solo per volontà: non crede perché non vuole credere; non volendo credere è nel peccato ed è a causa di esso. Questa verità mai va dimenticata. L’odio contro Gesù mai nasce dalla virtù. Nasce sempre dal peccato che è nel cuore e che governa la mente. Il peccato si può togliere solo con la conversione. Il rifiuto della conversione è peccato.</p>
<p class="C16 V10">^{10} **riguardo alla giustizia, perché vado al Padre e non mi vedrete più;** / Lo Spirito Santo dimostrerà la colpa del mondo anche riguardo alla giustizia. Cosa è la giustizia secondo la più pura verità biblica? La giustizia è la fedeltà di Dio ad ogni sua Parola, promessa, giuramento, profezia, oracolo. Quando una Parola esce dalla bocca di Dio, questa Parola obbliga Dio a mantenerla secondo la verità più pura in essa contenuta. La giustizia è anche la fedeltà di Cristo Gesù ad ogni sua Parola. Poiché il Vangelo è Parola uscita dalla sua bocca, Lui la manterrà sempre, mai verrà meno ad essa. Quanto ha detto si compirà, avverrà, si realizzerà. Gesù va al Padre. Non sarà più visibile. Cosa resta? La sua giustizia. Resta la sua Parola. Passeranno il cielo e la terra. La sua Parola resterà. Mai verrà meno. Essa si compirà oggi, domani, sempre, nel tempo, nell’eternità. Lo Spirito Santo viene per rendere testimonianza a questa giustizia, a questa verità. Ogni giorno ricorderà all’uomo che la Parola del Signore mai potrà essere disattesa, dimenticata, tradita, annullata, dichiarata falsa. Essa si compie perché sarà Lui a compierla. Mai dobbiamo dimenticare questa verità. Sarà lo Spirito Santo a ricordarcela sempre. Lui è lo Spirito della Verità. Lo Spirito del Padre. Lo Spirito del Figlio. Lo Spirito della Parola.</p>
<p class="C16 V11">^{11} **riguardo al giudizio, perché il principe di questo mondo è già condannato.** / Lo Spirito Santo dimostrerà la colpa del mondo riguardo al giudizio. Cosa è il giudizio? Il giudizio secondo la Scrittura Santa è il compimento della Parola. La Parola dice che la vita è nell’obbedienza al Comandamento del Signore. Si osserva il Comandamento, si entra nella vita. Non si osserva il Comandamento si rimane nella morte. Si vive la Parola si gode ogni benedizione di Dio. Non si vive la Parola, per l’uomo non c’è alcuna vita, rimane nella morte. Il principe del mondo è già condannato. Lui ha oltraggiato Dio. Da creatura si è proclamato Dio contro Dio. Ha perso la luce. È nelle tenebre eterne. Gesù da vero Dio si è fatto vero uomo. Da vero Dio e vero uomo si è fatto obbediente al Padre, per il Padre, fino alla morte per crocifissione. Dal Padre è stato esaltato sopra ogni altro nome. Tutti piegano il ginocchio dinanzi a Lui. Lo Spirito Santo è mandato perché ogni giorno convinca i discepoli di Gesù a saper leggere il giudizio della Parola di Gesù sulla loro vita e su ogni altra storia, particolare e anche universale. La storia attesta la verità della Parola. Esempio. Se Gesù dice “Senza di me non potete fare nulla”, quando non facciamo nulla non dobbiamo ostinarci a fare cose diverse. Dobbiamo ritornare in Lui. Come si ritorna in Lui? Ritornando nella sua Parola. Chi è nello Spirito Santo sempre deve illuminare il mondo riguardo al peccato, alla giustizia, al giudizio. È sua missione. Lo Spirito sempre opera per mezzo del corpo di Cristo. Sono i cristiani la voce dello Spirito Santo. Ma quando il cristiano è voce dello Spirito Santo? Quando conosce la Parola, vive la Parola, annunzia la Parola. Più cresce nella conoscenza, nella vita, nell’annunzio e più diviene voce dello Spirito del Signore. Il Padre dona Cristo Gesù. Cristo Gesù dona lo Spirito Santo. Lo Spirito Santo dona al discepolo di Gesù la Verità del Padre e del Figlio inserendolo nella sua Verità. Quando questo avviene? Quando il discepolo è nella Verità della Parola.</p>
<p class="C16 V12">^{12} **Molte cose ho ancora da dirvi, ma per il momento non siete capaci di portarne il peso.** / La rivelazione fatta da Gesù ai discepoli è completa? Il mistero è così alto, profondo, largo da non poter essere dato in appena tre anni di rivelazione. Gesù lo ha anche mostrato. Ma bastano tre anni perché sia compreso. Il carico di rivelazione dato fino a quel momento è sufficiente. Non va aggiunto altro peso. Gesù sa cosa un cuore può e cosa non può reggere. Questa regola vale anche per i Dodici e per ogni altro discepolo. Nello Spirito Santo Gesù conosce e dona. Nello Spirito Santo i Dodici conoscono e donano. Tutto è nello Spirito. Quando ci si separa dallo Spirito Santo abbiamo o un dono che non rispetta la volontà di Dio, che non proviene dalla Parola, o un dono che non rispetta il cuore dell’uomo. Di conseguenza è un dono che non salva l’uomo. Come Gesù è sempre nello Spirito Santo e cresce in sapienza e grazia, così anche i Dodici devono essere nello Spirito Santo e crescere in sapienza e grazia senza mai interrompere il cammino. Vale per ogni discepolo di Gesù.</p>
<p class="C16 V13">^{13} **Quando verrà lui, lo Spirito della verità, vi guiderà a tutta la verità, perché non parlerà da se stesso, ma dirà tutto ciò che avrà udito e vi annuncerà le cose future.** Gesù rassicura i suoi discepoli. Ecco la missione dello Spirito Santo. Cristo Gesù è la Verità: “Io sono la verità, la via, la vita”. Lo Spirito Santo è lo Spirito di Cristo Signore e deve guidarci a tutta la Verità che è Cristo Gesù. Lui deve ogni giorno introduci nel mistero pieno di Cristo Gesù. Nessun altro lo può fare. Solo lo Spirito può introdurci nella Verità piena, in tutta la Verità del nostro Redentore e Salvatore. Poiché lo Spirito è lo Spirito di Cristo, lo Spirito di Cristo Verità, mai potrà parlare di altre verità. Non esistono. La Verità è solo Cristo Gesù e Lui in questa Verità ci introdurrà. Nella Verità di Cristo Verità è la Verità del Padre e dello Spirito Santo. Non si conosce la Verità di Cristo Verità, nessun altra Verità si conosce. Tutto è dalla sua Verità. Chi non conosce la Verità di Cristo potrà mai conoscere la Verità del Padre? La Verità dello Spirito Santo? La verità della Salvezza? La verità dell’eternità? La verità del tempo? La verità dell’uomo? La verità delle cose? Cristo è la Verità e ogni realtà esistente, increata e creata, trova la sua verità in Cristo. Missione dello Spirito Santo è di guidarci a tutta la Verità. Chi può guidare lo Spirito Santo? Solo coloro che camminano nella Verità della Parola. Quando si è fuori della Verità della Parola, lo Spirito può aiutarci ad entrare nella Parola. Si entra nella Parola, si vive la Parola, lo Spirito guida a tutta la Verità. Ecco perché lo Spirito dirà tutto ciò che ha udito. Da chi lo ha udito? Dal Padre e da Cristo. Quando lo ha udito? Nell’eternità e nel tempo. Quando ancora lo ha udito? Oggi. Il Padre e il Figlio nello Spirito Santo vivono un dialogo eterno di amore. Cosa significa “Vi annuncerà le cose future”? Le cose future sono le cose che dovranno accadere. Sono le cose che il Signore vuole operare. Ha deciso di operare. Lo Spirito Santo ci manifesta la volontà di Cristo, che è dalla volontà del Padre, in ogni momento della storia. Questa Verità la troviamo nella Genesi. Dio rivela a Noè ciò che sta per fare. Ad Abramo rivela che sta per distruggere Sodoma e Gomorra. A Giuseppe rivela che tutti, un giorno, si prostreranno dinanzi a Lui. Tutti i profeti sono testimoni di questa verità. Il Signore rivela loro ciò che sta per compiere, operare, realizzare. Ad Amos il Signore annunzia che Lui nulla compie se prima non ha manifestato ai suoi profeti ogni sua decisione. Leggiamo con attenzione il Nuovo Testamento dagli Atti degli Apostoli in poi: non è esso una conduzione a tutta la Verità di Cristo Gesù? L’Apocalisse non è la manifestazione a Giovanni di tutto il mistero della storia? La Tradizione della Chiesa non è conduzione a tutta la Verità? Il Magistero non è quotidiano servizio a tutta la Verità di Cristo Signore? Ogni giorno lo Spirito ci guida a tutta la Verità, ma anche rivela ai suoi amici le cose che avverranno. La storia della santità cristiana non è forse perenne conduzione dello Spirito Santo a tutta la Verità? Ogni santo è una luce di Verità che, unita alle altre luci, manifesta tutto lo splendore della Verità di Cristo Gesù. Quella dello Spirito Santo è conduzione perenne, senza alcuna interruzione. Per questo i santi sono sempre nuovi e nessun santo è uguale ad un altro santo. Ogni santo è una luce di verità attinta dalla Verità piena di Cristo Gesù.</p>
<p class="C16 V14">^{14} **Egli mi glorificherà, perché prenderà da quel che è mio e ve lo annuncerà.** / Ecco la missione dello Spirito Santo: glorificare Cristo Gesù. Cristo Gesù glorifica il Padre. Lo Spirito Santo glorifica Cristo. Il cristiano glorifica lo Spirito Santo. Come? Testimoniando la verità e la bontà di ogni suo frutto. Qual è la gloria di Dio? La sua Verità eterna. Qual è la gloria del Figlio? La sua Verità divina e umana. Qual è la gloria dello Spirito Santo? La santità nei discepoli. Lo Spirito prende la grazia e la Verità di Cristo e la mette nel cuore dei suoi discepoli. La grazia e la Verità producono ogni frutto di giustizia e di santità. Chi produce questi frutti glorifica lo Spirito Santo, manifesta la sua Verità. Padre e Figlio e Spirito Santo e Discepoli sono l’uno la gloria dell’altro. Il Discepolo la gloria deve riceverla dallo Spirito Santo affinché con essa possa glorificare e il Padre e il Figlio e lo Spirito Santo. È la sua missione. Una verità che va messa in chiara luce dice che non vi sono azioni isolate del Padre e del Figlio e dello Spirito Santo e del discepolo. Il Padre per Cristo. Cristo per lo Spirito Santo. Lo Spirito Santo per il discepolo. Ma anche il discepolo deve essere perennemente dallo Spirito Santo, nel corpo di Cristo, come vero figlio del Padre. Isolare il Padre dal Figlio, il Figlio dallo Spirito Santo, lo Spirito Santo da Cristo e dal Padre è opera satanica. Ecco perché la teoria del Dio unico è altamente diabolica, satanica, infernale. Perché divide, distrugge, annulla sia il mistero della Beata Trinità, sia il mistero dell’Incarnazione, sia il mistero della Chiesa, sia il mistero della salvezza.</p>
<p class="C16 V15">^{15} **Tutto quello che il Padre possiede è mio; per questo ho detto che prenderà da quel che è mio e ve lo annuncerà.** / Ora Gesù spiega quanto attestato sullo Spirito Santo. Anche il Padre si è posto nelle mani del Figlio. Il Padre non viene a noi se non per Cristo, in Cristo, con Cristo. Vale anche per noi. Nessuno va a Dio se non per Cristo, in Cristo, con Cristo. Chi ci fa divenire corpo di Cristo, per vivere in Lui, con Lui, per Lui? Lo Spirito Santo. Lo Spirito prende grazia e Verità di Cristo, redenzione e salvezza, e le dona a noi. Tutto è del Padre. Tutto dal Padre è dato a Cristo. Tutto da Cristo è dato allo Spirito Santo. Tutto dallo Spirito Santo è dato al discepolo di Gesù. Tutta la salvezza è opera della Beata Trinità e si vive nel corpo di Cristo, mai fuori. Ecco perché Gesù ha detto che lo Spirito prenderà da quel che è “mio” e ve lo annuncerà: di Cristo Gesù è il Padre e lo Spirito Santo. Lo Spirito attinge da Cristo, oggi, sempre, e dona, annuncia, rivela. Cristo attinge dal Padre.</p>
<p class="C16 V16">^{16} **Un poco e non mi vedrete più; un poco ancora e mi vedrete».** / Ora Gesù nuovamente riprende il discorso della sua imminente dipartita. I Dodici non vedono più Gesù dal momento della sua sepoltura. Prima lo vedono sulla croce. Gesù però non starà più con loro dal momento della cattura. Questa sera stessa. Sappiamo che l’ora di Gesù è venuta. Lo vedranno di nuovo la sera della sua risurrezione. Gesù entrerà nel luogo dove si trovano a porte chiuse. Il poco in cui gli Apostoli non vedono Gesù dura circa tre giorni. Il tempo di essere giudicato, condannato, crocifisso, sepolto. Dopo questo poco essi lo vedranno per quaranta giorni fino al momento della sua ascensione al cielo. Poi Gesù sarà presente con ciascuno di loro, ogni parte della terra, in forma invisibile, i cui effetti però saranno visibili, perché sarà Lui a confermare con miracoli e prodigi la seminagione del Vangelo e la testimonianza a Lui resa.</p>
<p class="C16 V17">^{17} **Allora alcuni dei suoi discepoli dissero tra loro: «Che cos’è questo che ci dice: “Un poco e non mi vedrete; un poco ancora e mi vedrete”, e: “Io me ne vado al Padre”?».** / Ancora i discepoli non comprendono e parlano tra di loro. In verità il discorso di Gesù non è difficile da comprendere, anche se parla con immagini. Sono i discepoli che si rifiutano di comprendere. Il loro legame con il Maestro è così forte da non permettere loro di vedersi senza di Lui. Gesù però vuole che inizino a pensarsi senza di Lui. Devono cominciare a vedere la propria vita anche senza gli altri Apostoli. Domani dovranno spargersi per il mondo ad annunciare il Vangelo. Cambia sostanzialmente la loro vita. Questa verità è annunciata anche dal Vangelo secondo Luca. Gesù invita i suoi discepoli a pensare da questo momento a porre la loro vita ognuno nelle sue mani. Questo non significa però che Lui sia assente. La presenza è invisibile.</p>
<p class="C16 V18">^{18} **Dicevano perciò: «Che cos’è questo “un poco”, di cui parla? Non comprendiamo quello che vuol dire».** / Ancora alcuni dei discepoli stanno a parlare tra di loro cercando di capire cosa Gesù volesse loro rivelare. Manca loro una verità. Anzi ne mancano due di verità. Manca la verità della morte e la verità della risurrezione. I discepoli ancora non hanno compreso che domani, a questa stessa ora, Gesù sarà nel sepolcro. Per questo non possono capire. Ma non sanno neanche che tra tre giorni, alla stessa ora, Gesù sarà con loro da Risorto nello stesso luogo. Senza queste due verità, sempre si mancherà della scienza perfetta di ciò che Gesù sta loro rivelando. È rivelazione unica. Anche se nella Scrittura abbiamo degli esempi di annunzio di morte imminente. Aronne fu spogliato delle sue vesti. Mosè contemplò la Terra Promessa dalla cima del monte. Elia annunziò la sua morte a Eliseo e poi fu rapito al cielo.</p>
<p class="C16 V19">^{19} **Gesù capì che volevano interrogarlo e disse loro: «State indagando tra voi perché ho detto: “Un poco e non mi vedrete; un poco ancora e mi vedrete”?** / Ora interviene direttamente Gesù e spiega ogni cosa. Gesù non vuole dubbi. Dio mai lascia le sue creature nel dubbio sulla sua divina ed eterna Verità, ma neanche sulla loro verità. L’uomo sempre ha saputo qual è la sua verità, ad iniziare dall’istante della sua creazione e da quando era nell’Eden. Subito dopo il peccato Dio è intervenuto e ha rivelato la verità al serpente, alla donna e all’uomo. Anche a Caino a rivelato la sua verità, prima che uccidesse Abele e dopo averlo ucciso. Il dubbio è solo di chi vuole avere il dubbio. La Scrittura Santa non consente che vi sia alcun dubbio, alcuna incertezza, alcuna confusione sulla verità del Padre e del Figlio e dello Spirito Santo, dell’uomo, del tempo, dell’eternità, di ogni altra cosa. Il dubbio, l’incertezza non è per mancanza di rivelazione. È invece rifiuto della rivelazione. Uno può avere un dubbio su un versetto della Scrittura, ma poi ve ne sono altri 31.101 (23.145: AT e 7.957: NT), che lo illuminano pienamente.</p>
<p class="C16 V20">^{20} **In verità, in verità io vi dico: voi piangerete e gemerete, ma il mondo si rallegrerà. Voi sarete nella tristezza, ma la vostra tristezza si cambierà in gioia.** / Ecco l’illuminazione che dona Gesù alle sue parole. Perché i discepoli piangeranno? Perché a brevissimo saranno privati del loro Maestro e Signore. Perché il mondo si rallegrerà? Perché pensa di aver spento la luce in modo definitivo e per sempre. È questo il rallegramento del mondo: la convinzione che esso potrà spegnere la luce a suo piacimento. Non sa che mai potrà. In principio era il Verbo, e il Verbo era presso Dio e il Verbo era Dio. Egli era, in principio, presso Dio: tutto è stato fatto per mezzo di lui e senza di lui nulla è stato fatto di ciò che esiste. In lui era la vita e la vita era la luce degli uomini; la luce splende nelle tenebre e le tenebre non l’hanno vinta (Gv 1,1-5). Nel momento in cui essi si rallegrano perché Gesù è morto, il terzo giorno Gesù risorge e il mondo sa di aver perso la guerra. La luce è tornata nuovamente a brillare. Prima era Gesù solo. Ora è Gesù con tutto il suo corpo visibile. Voi sarete nella tristezza per la morte. La vostra tristezza si cambierà in gioia al momento della risurrezione. Infatti, quando i discepoli gioiscono nuovamente? Quando vedono il Signore Risorto: “E i discepoli gioirono al vedere il Signore”. </p>
<p class="C16 V21">^{21} **La donna, quando partorisce, è nel dolore, perché è venuta la sua ora; ma, quando ha dato alla luce il bambino, non si ricorda più della sofferenza, per la gioia che è venuto al mondo un uomo.** / Sofferenza e vita sono un mistero inseparabile. Così come sono un mistero inseparabile sacrificio e gioia. La vita vive nella grande sofferenza. È la grande sofferenza che trasforma la vita sulla terra in vita eterna nel Paradiso. La vita nuova nasce dalla sofferenza. Anche Gesù dovrà nascere alla vita nuova, dovrà nascere con un corpo spirituale, immortale, incorruttibile, glorioso passando attraverso la grande sofferenza della croce. La sofferenza è la sola via della vera gioia. Se Gesù non passa attraverso il mistero della croce non potrà entrare nel mistero della vita. La croce è per Lui la porta stretta che dovrà attraversare se vuole dare al suo corpo la gloria eterna che viene da Dio. </p>
<p class="C16 V22">^{22} **Così anche voi, ora, siete nel dolore; ma vi vedrò di nuovo e il vostro cuore si rallegrerà e nessuno potrà togliervi la vostra gioia.** / Ora i discepoli sono nella sofferenza. Anche loro sono nella sofferenza del parto. Anche loro devono entrare nella vera gioia. Anche per loro la porta stretta è la grande sofferenza del distacco da Cristo ed è anche la sofferenza di Gesù. Il Maestro sta per lasciarvi per un poco. Perché nessuno potrà togliere la gioia di cui godono i discepoli? Perché Cristo Risorto più non muore. Perché Lui mai più li lascerà soli. Lui sarà sempre con loro. Sarà avanti a loro e dietro di loro. Sarà a destra e a sinistra. Lui li avvolgerà di Sé. Cammineranno in Lui. Lui sarà loro per sempre.</p>
<p class="C16 V23">^{23} **Quel giorno non mi domanderete più nulla. In verità, in verità io vi dico: se chiederete qualche cosa al Padre nel mio nome, egli ve la darà.** / Quel giorno è il giorno della gloriosa risurrezione. Infatti se leggiamo i Capitoli XX e XXI del Vangelo secondo Giovanni, noteremo che vi è una sola domanda rivolta a Gesù. È la domanda fatta da Pietro a Gesù sul futuro di Giovanni. Conosciamo la risposta. Essa è semplice. Pietro deve interessarsi di seguire Lui, il Maestro. Giovanni ha altri compiti e altri missioni da svolgere. Ognuno ha la sua via. Ora Gesù invita i discepoli a chiedere al Padre nel suo nome: il Padre sempre esaudirà la loro richiesta: è giuramento di Gesù. Ma cosa significa chiedere nel nome di Gesù? Significa chiedere dalla Parola di Gesù. Si vive la Parola, si testimonia la Parola, ci si conforma a Cristo nell’obbedienza, si chiede al Padre nel nome di Cristo secondo verità. Non è una formulazione liturgica – per Cristo nostro Signore – che rende la nostra preghiera accetta e gradita al Signore. La nostra preghiera è esaudita dal Padre quando il Padre vede la vita del Figlio suo nella nostra vita.</p>
<p class="C16 V24">^{24} **Finora non avete chiesto nulla nel mio nome. Chiedete e otterrete, perché la vostra gioia sia piena.** / Quando i discepoli chiesero a Gesù che insegnasse loro a pregare, lui donò loro la preghiera del “Padre nostro”. In questa preghiera non vi è alcun riferimento a Cristo Gesù né al suo nome. Vi è l’orante e il Padre. Ecco perché Gesù può loro dire: “Finora non avete chiesto nulla nel mio nome”: non lo aveva ancora né insegnato né rivelato. Ora però li invita a chiedere: “Chiedete e otterrete, perché la vostra gioia sia piena”. Perché la gioia è piena? Perché chiedendo nel nome di Gesù e ottenendo, mai si sentiranno soli. Sperimenteranno nella loro vita la presenza del Maestro. La loro gioia è piena perché sanno che Gesù è con loro. Lo attesta l’esaudimento della preghiera. Va ancora una volta ribadito che pregare nel nome di Cristo non è servirsi di una formula liturgica. È la vita in Cristo, nella sua Parola, che attesta che preghiamo nel nome di Cristo. La sola formula liturgica non basta. Nell’Antico Testamento si faceva appello al nome di Dio. Il nome di Dio è santo e si chiedeva al Signore in nome della sua santità ogni grazia. Non si chiedeva per merito, ma per misericordia. Si chiedeva per amore degli amici di Dio. Nella Chiesa noi preghiamo sempre per il nome di Cristo Gesù, ma anche per i membri eletti del suo corpo che sono i Santi. Essi, essendo amici di Cristo, possono chiedere a Cristo nella certezza di essere esauditi. Sono suoi amici. Posto privilegiato occupa la Madre di Dio. Essa prega Gesù come sua vera Madre. Gesù esaudisce la Madre per obbedienza. La preghiera della Madre è vero comando per Gesù. Mai Gesù potrà disattendere una preghiera di Maria. L’intercessione della Vergine Maria ottiene qualsiasi grazia. Ma chi può pregare come si conviene la Madre di Gesù? Tutti coloro che vivono da veri suoi figli. Alla Madre si va da veri figli, come Lei va da Gesù da vera Madre. </p>
<p class="C16 V25">^{25} **Queste cose ve le ho dette in modo velato, ma viene l’ora in cui non vi parlerò più in modo velato e apertamente vi parlerò del Padre.** / Ora Gesù dice ai suoi discepoli che domani con loro non parlerà più in modo velato. Cosa vuole rivelare Gesù ai Discepoli e anche a noi? Finora i Discepoli sono stati senza lo Spirito Santo. Gesù non può svelare i misteri del Padre. Sono incomprensibili alla carne. La carne non comprende le cose dello Spirito. Dopo la sua risurrezione i discepoli saranno colmati di Spirito Santo. Gesù darà loro la sapienza per comprendere le Scritture. Colmi di Spirito Santo e di sapienza divina, essi potranno comprendere e Gesù parlerà loro apertamente. Quanto Gesù dice vale anche per noi. Se non siamo nello Spirito Santo, se non cresciamo in sapienza, se rimarremo nella carne, mai Gesù potrà svelare a noi i misteri del Padre. La carne comprende la carne e neanche. Essa è stoltezza. Questo spiega anche perché il mondo non può conoscere il Padre. Esso vive nel peccato, si consuma nella stoltezza, è consumato dalla carne. Mai potrà conoscere il Padre. Più cresce il peccato e più si è divorati dalla carne. Oggi tutti i nostri grandi discorsi cristiani non sono attestazione che parliamo dalla carne e non dallo Spirito Santo? Ma se parliamo dalla carne è segno che il peccato ci sta consumando. Chi è nello Spirito parla dallo Spirito.</p>
<p class="C16 V26">^{26} **In quel giorno chiederete nel mio nome e non vi dico che pregherò il Padre per voi:** / Quando chiederanno nel nome di Gesù? Quando i discepoli saranno introdotti nel mistero del Padre, nel quale è anche il mistero del Figlio e dello Spirito Santo. Sapranno chi è Cristo Gesù. Quando i discepoli entreranno nel mistero del Padre, sapranno che Gesù è assiso alla destra del Padre e sempre intercede in loro favore. Non c’è bisogno che Gesù dica che pregherà il Padre per loro. Ogni dono del Padre scenderà su di essi per la preghiera di Cristo Gesù. Cosa allora diviene la preghiera del discepolo? È divenire con Cristo Gesù una sola voce. Ma per essere una sola voce, il cuore del discepolo deve essere sempre nel cuore di Cristo. La sua mente nella sua Parola. La sua volontà nella sua obbedienza. Un solo cuore. Una sola volontà. Una sola obbedienza e voce. È questa la verità della preghiera del discepolo di Gesù. Se questa verità viene trascurata, dimenticata, quella del discepolo non è più preghiera per Cristo, in Cristo, per Cristo. Lui non è un solo cuore. Non è una sola voce con Cristo. Si può interpretare che non vi è alcuna necessità che Gesù preghi per noi, dal momento che noi siamo divenuti mistero nel mistero del Padre. Si potrebbe sempre pensare: “ma noi preghiamo sempre come vero corpo di Cristo”.</p>
<p class="C16 V27">^{27} **il Padre stesso infatti vi ama, perché voi avete amato me e avete creduto che io sono uscito da Dio.** / Ecco come Gesù sviluppa la sua rivelazione. Chi ama il Padre? Perché il Padre ama i discepoli? Ecco la risposta. Perché voi avete amato me e avete creduto che io sono uscito da Dio. Quando si ama veramente Cristo? Quando si crede nella Verità di Cristo. Quando si crede nella Verità di Cristo? Quando si crede non in una sola verità, ma in tutta la sua Verità. La prima verità è la sua uscita da Dio. Oggi questa verità è fortemente messa in crisi. Si dichiara ogni altro uguale a Lui. Se gli altri sono uguali a Lui, o Lui non è uscito da Dio o tutti gli altri sono usciti da Dio. Ma noi sappiamo per certo che solo Gesù è uscito da Dio. Il Padre ama quanti professano la vera fede in Cristo Gesù. Quanti negano la Verità di Cristo Signore e ne fanno un uomo come tutti gli altri, si pongono loro fuori dall’amore del Padre, perché il Padre ama ogni uomo in Cristo. Altra verità che oggi viene negata. Come vero uomo Gesù non viene da nessun uomo. Viene dalla Vergine Maria che ha concepito per opera dello Spirito Santo. Negare questa verità, è distruggere la rivelazione sull’Incarnazione. Se dovessimo enumerare tutte le verità che oggi sono negate, dovremmo dire che ogni Parola del Vangelo o è negata in toto o in parte. Nessuna di esse si salva. Può amare il Padre quanti lo disprezzano nella sua rivelazione?</p>
<p class="C16 V28">^{28} **Sono uscito dal Padre e sono venuto nel mondo; ora lascio di nuovo il mondo e vado al Padre».** / È questa la Verità di Cristo Gesù. Lui veramente è uscito dal Padre. Veramente Lui è il Verbo Eterno che si è fatto carne. Veramente è il Figlio Unigenito pieno di grazia e di Verità. Lui è il Figlio che è nel seno del Padre. Mistero dell’Incarnazione. Il vero Dio realmente si è fatto vero uomo. E' il mistero della gloriosa risurrezione. Veramente Gesù è risorto. Non è però risorto come tutti gli altri che sono risorti con Elia, Eliseo e lo stesso Gesù. Costoro sono risorti alla vita di prima. Sono risorti nel loro corpo mortale per morire di nuovo. Gesù è risorto alla vita del dopo con un corpo spirituale. Il corpo di Gesù infatti è stato trasformato in spirito ed anche reso glorioso, incorruttibile, immortale. Ora Gesù è onnipresente con il suo vero corpo in cielo e sulla terra. È personalmente con ogni suo discepolo nel mondo. Gesù lascia il mondo e va al Padre, ma rimane presente in mezzo a noi fino alla fine del mondo. Il suo corpo di spirito lo fa essere contemporaneamente presente in ogni luogo con ogni uomo. È presente, ma invisibile. </p>
<p class="C16 V29">^{29} **Gli dicono i suoi discepoli: «Ecco, ora parli apertamente e non più in modo velato.** / Gli Apostolo attestano di comprendere ogni cosa. È Gesù stesso che ha detto agli Apostoli di aver parlato con loro in modo velato. Cosa significa parlare in modo velato per Gesù? Significa servirsi di immagini o di frasi nelle quali la Verità è svelata e velata insieme. Perché Gesù parla loro con immagini e non parla in modo diretto? Perché ora parla in modo diretto? Gesù non decide da se stesso come parlare. Lui parla sempre sotto mozione dello Spirito Santo. Ci sono momenti in cui la sapienza dello Spirito Santo suggerisce le immagini o le frasi quasi misteriose e altre volte il modo diretto. Lo Spirito Santo conosce ogni cuore, ogni mente, e sa come rivolgersi ad ogni mente e ad ogni cuore. Se prima ha parlato in modo velato, era giusto che si esprimesse in questo modo. Il mistero era assai lontano dai loro occhi. Poi, a motivo del loro chiedersi ed interrogarsi, Gesù ha aggiunto qualche altra parola. Ma non ha detto nulla che non avesse già detto. Chi è cambiato è il loro cuore. Cambia la mente, cambia il cuore, lo Spirito dona un altro nutrimento. </p>
<p class="C16 V30">^{30} **Ora sappiamo che tu sai tutto e non hai bisogno che alcuno t’interroghi. Per questo crediamo che sei uscito da Dio».** / Questa professione di fede va ben compresa. Quanto gli Apostoli dicono può applicarsi ad ogni profeta del Signore del passato e anche del presente. Anche i profeti sapevano tutto. Il Signore faceva conoscere loro molte cose. La scienza di Gesù è differente da qualsiasi altra scienza. Lui non solo conosce. Lui è onnisciente, perché è Dio. Lui non è Figlio di Dio come tutti gli altri. Tutti gli altri sono figli per vocazione, scelta, missione, elezione. Gesù è Figlio per generazione eterna. Ma ancora il mistero della preesistenza del Verbo della vita ad essi non è stato rivelato. Lo sarà con la risurrezione. Lo sarà nel momento in cui Gesù apre loro la mente alla comprensione della Legge, dei Profeti, dei Salmi. In questo momento la luce piena entra nella loro mente. La Chiesa ha impiegato alcuni secoli prima di definire questa verità.</p>
<p class="C16 V31">^{31} **Rispose loro Gesù: «Adesso credete?** / In cosa credono i discepoli? Non nella completezza del mistero di Cristo Gesù. Essi in questo momento credono che Gesù è uscito da Dio. Non sappiamo attualmente i contenuti di verità di questa loro fede. Di certo sono vaghi. Una cosa però è certa. In questa confessione Gesù è visto come vero profeta. È anche visto come il Profeta promesso da Dio al suo popolo per mezzo di Mosè. Anche questa verità ci sfugge. Una verità però rimane certa. C’è nei discepoli la consapevolezza, la certezza, la verità che Gesù è vero uomo di Dio. Se è vero uomo di Dio, farà le cose di Dio. Gesù, che tutto conosce e tutto sa, riporta i discepoli al loro stato attuale non ancora maturo. La fede non è accogliere una verità. La fede è vivere e morire per una verità accolta. Questa è la vera fede: accoglienza della Verità nel suo mistero globale e dare la vita per essa.</p>
<p class="C16 V32">^{32} **Ecco, viene l’ora, anzi è già venuta, in cui vi disperderete ciascuno per conto suo e mi lascerete solo; ma io non sono solo, perché il Padre è con me.** / Ecco il motivo per cui Gesù corregge l’affermazione dei suoi discepoli. C’è un futuro immediato che attesta che essi non sono pronti per morire per la fede nella quale dicono di credere. La fede non solo si accoglie, per essa si muore. “Ecco, viene l’ora, anzi è già venuta, in cui vi disperderete ciascuno per conto suo e mi lascerete solo”: questo avverrà nel Getsemani. Anzi sarà Gesù stesso a chiedere ai soldati che lascino liberi i discepoli di andare via. Gesù è lasciato solo dai discepoli, ma non dal Padre suo. Ma io non sono solo, perché il Padre è con me. Nel Vangelo di Giovanni Gesù anche ai Giudei aveva annunziato questa verità. Il Padre mai lo lascia solo, neanche per un istante. Prima di ogni cosa il Padre e il Figlio e lo Spirito Santo sussistono in una sola natura. La natura è una e indivisibile. Non c’è il Padre senza il Figlio e lo Spirito Santo e così dicasi anche per il Figlio e per lo Spirito Santo.  Inoltre il Padre e il Figlio, nello Spirito Santo, vivono di amore eterno. Potrà mai l’Amore eterno lasciare l’Amore eterno? Mai. Il Padre è con Gesù anche sulla croce e lo sostiene perché possa portare a compimento la sua missione. </p>
<p class="C16 V33">^{33} **Vi ho detto questo perché abbiate pace in me. Nel mondo avete tribolazioni, ma abbiate coraggio: io ho vinto il mondo!».** / Perché Gesù ha rivelato tutte queste cose ai discepoli? Perché essi abbiano pace in Lui. Come si ha pace in Lui? Divenendo con Lui un solo mistero sia nella morte che nella vita. La pace è nella conformazione a Lui della nostra vita. Lui è il Crocifisso e anche loro, suoi discepoli, dovranno essere i crocifissi nella storia. Crocifissi a causa della verità che vivono e annunziano. Le tribolazioni saranno il loro pane. Come Gesù ha vinto il mondo? Rimanendo fedele alla Parola del Padre. Obbedendo fino alla morte di Croce. Facendo sempre la sua volontà. La stessa regola vale per i discepoli. Se essi vogliono vincere il mondo, devono rimanere sempre nella fede nella Parola e mai uscire da essa. Sempre lasciarsi guidare e muovere dalla Spirito Santo. Il peccato è la loro sconfitta.</p>
<p class="C17 V1">^{1} **Così parlò Gesù. Poi, alzàti gli occhi al cielo, disse: «Padre, è venuta l’ora: glorifica il Figlio tuo perché il Figlio glorifichi te.** / Gesù parlò così. Sono racchiusi in questa frase i Capitoli XIII, XIV, XV, XVI. Dopo aver parlato ai suoi discepoli ora Gesù parla al Padre suo. A Lui manifesta il suo cuore. Rivela il suo spirito. Confida e affida ogni suo desiderio. Per Gesù la preghiera è un dialogo d’amore. Gesù dialoga con il Padre guardando verso il Padre. È questo il significato delle parole “Alzàti gli occhi al cielo”, cioè verso il Padre, guardando il Padre. Ecco le parole della sua preghiera: “Padre, è venuta l’ora: glorifica il Figlio tuo perché il Figlio glorifichi te”. Cosa è la gloria del Padre? È la confessione perfetta, piena, della sua eterna Verità, del suo amore, della sua fedeltà. Il Figlio glorifica il Padre facendosi a Lui obbediente fino alla morte di croce. Poiché il Padre è il Signore della vita del Figlio, il Figlio glorifica il Padre, facendo della sua vita un sacrificio di amore per Lui. Nessun altro è Signore. Come il Padre glorifica il Figlio? Risuscitandolo dalla tomba. Trasformando il suo corpo in spirito e rivestendolo di gloria, immortalità, incorruttibilità. Con la risurrezione il Padre attesta che ogni Parola proferita dal Figlio è verità. Nel Vangelo secondo Giovanni il Figlio sempre ha attestato che Lui viene da Dio e che Dio lo ha mandato. Poiché il Figlio ha compiuto tutte le Parole del Padre, il Figlio glorifica il Padre attestando la sua fedeltà in ogni promessa. Con la risurrezione di Gesù, l’Antico Testamento ha dato il suo frutto. Senza Cristo, esso è un guscio vuoto. Anche Dio è una Parola vuota. Con Cristo invece tutto si riveste di verità, fedeltà, compimento. Dio è realmente il Signore.</p>
<p class="C17 V2">^{2} **Tu gli hai dato potere su ogni essere umano, perché egli dia la vita eterna a tutti coloro che gli hai dato.** / Con la risurrezione Gesù viene innalzato dal Padre, Signore del cielo e della terra. Viene costituito Giudice dei vivi e dei morti. Oggi e per l’eternità Lui è il Re del regno eterno del Padre. È il re, Signore dell’universo. Questa è la sua gloria. Quello di Gesù è un potere di salvezza, redenzione, santificazione, nel dono della luce, verità, grazia, vita eterna. Non è un potere di salvezza particolare, limitato, ristretto, circoscritto. È invece un potere universale, illimitato, senza vincoli, senza alcuna frontiera o barriera. Ogni uomo deve ricevere da Lui la vita eterna. Non vi è però autonomia in Lui. Gesù non dona la vita eterna a chi vuole, secondo il suo pensiero. A chi invece la dona? A tutti coloro che il Padre gli ha dato, gli dona, gli darà. Il Padre dona a Cristo Gesù. Cristo Gesù dona la vita eterna a quanti il Padre gli ha donato. Lo Spirito Santo rigenera quanti il Padre dona a Cristo Gesù perché possano essere rivestititi di vita eterna. Redenzione, salvezza, conversione sono opera della Beata Trinità. Sono un frutto del Padre e del Figlio e dello Spirito Santo. Il Padre dona a Cristo. Cristo dona allo Spirito Santo. Lo Spirito Santo dona a Cristo. Cristo dona al Padre. Il Padre dona a Cristo dei figli di Adamo. Gesù li dona allo Spirito perché li converta, li rigeneri, li santifichi, facendoli suo corpo. Lo Spirito Santo dona coloro che ha santificato al Figlio perché il Figlio li consegni al Padre. Questa opera Padre, Figlio e Spirito Santo la compiono servendosi del corpo di Cristo, che è la Chiesa una, santa, cattolica, apostolica. La vita eterna è dono di Cristo, in Cristo, con Cristo, per Cristo. È falsa pertanto ogni teoria di salvezza e redenzione che prescinde da Cristo, lo esclude, lo dichiara inutile. L’incontro con il Padre solo si può realizzare nel corpo di Cristo.</p>
<p class="C17 V3">^{3} **Questa è la vita eterna: che conoscano te, l’unico vero Dio, e colui che hai mandato, Gesù Cristo.** / Ora rivela cosa è la vita eterna. La vita eterna non è un dono che è fuori, ma in Dio. Essa è Dio stesso. Questa è la vita eterna: che conoscano te, l’unico vero Dio, e colui che hai mandato, Gesù Cristo. La vita eterna è la conoscenza del Padre e del Figlio. Non si tratta però di una conoscenza solo razionale, logica, analogica. Si tratta invece di una conoscenza per inserimento, partecipazione, immersione, comunione. Conosce Dio chi è in Dio, così come conosce il fuoco il legno che è trasformato in fuoco. In Cristo si è resi partecipi della natura divina. Questa partecipazione avviene per opera dello Spirito Santo. Ecco la vera conoscenza: divenire corpo di Cristo, per essere partecipi della natura divina, immersi nel fuoco dello Spirito Santo. La conoscenza è vera divinizzazione. La vita eterna non è conoscenza solo del Padre, l’unico vero Dio – non ci sono altri veri Dèi: “Non c’è altro Dio fuori che me” – , ma è anche conoscenza di Gesù, mandato dal Padre. Questa conoscenza avviene nello Spirito Santo. Alla conoscenza per partecipazione della divina natura in Cristo, per opera dello Spirito Santo, si giunge attraverso la conoscenza del mistero del Figlio, dal quale si perviene alla conoscenza di ogni altro mistero eterno e creato. Se non si accoglie la rivelazione del mistero di Cristo Gesù, nessuna vera conoscenza di Dio si potrà avere, perché è in Cristo, per Cristo, con Cristo, che ogni vera conoscenza di Dio e della sua creazione potrà compiersi.</p>
<p class="C17 V4">^{4} **Io ti ho glorificato sulla terra, compiendo l’opera che mi hai dato da fare.** / Il Figlio ha glorificato il Padre. Come? Perché l’obbedienza alla volontà del Padre lo glorifica? Perché lo si confessa come il Signore della propria vita. Gesù, obbedendo al Padre fino alla morte di croce, ha confessato, conosciuto, testimoniato, rivelato, manifestato che solo il Padre suo è il suo Dio, il suo Signore. Nessun altro è suo Dio. Solo Lui. Non vi sono altri Dèi. Non esistono. Qual è l’opera che il Padre gli ha dato da fare? Farsi vittima di espiazione per purificare ogni uomo dai suoi peccati. Essere il Servo del Signore che prende su di sé tutte le colpe degli uomini per dare loro piena espiazione. </p>
<p class="C17 V5">^{5} **E ora, Padre, glorificami davanti a te con quella gloria che io avevo presso di te prima che il mondo fosse.** / Gesù ha glorificato il Padre. Ora chiede al Padre che attesti e riveli chi Lui veramente è. Di che gloria si tratta? La gloria di Gesù che aveva prima della creazione del mondo è quanto lo Spirito Santo rivela nelle prime parole del Prologo: “In principio era il Verbo, e il Verbo era presso Dio e il Verbo era Dio. Egli era, in principio, presso Dio. Tutto è stato fatto per mezzo di lui e senza di lui nulla è stato fatto di ciò che esiste. In lui era la vita e la vita era la luce degli uomini; la luce splende nelle tenebre e le tenebre non l’hanno vinta” (Gv 1,1-5). È la gloria della divinità. È la gloria della figliolanza eterna. È la gloria della mediazione universale. È la gloria di essere Lui, solo Lui, la vita e la luce degli uomini. Con questa gloria ora il Padre deve glorificare Cristo Gesù. Come lo glorificherà? Costituendolo Redentore, Salvatore, Vita eterna, Luce, Verità, Grazia per ogni uomo, Giudice dei vivi e dei Morti, Signore del tempo e dell’eternità, Mediatore universale tra il Padre e l’intera creazione, nessun uomo o angelo escluso. Il Padre deve attestare per Lui che ogni Parola da Lui proferita veniva dal suo cuore di Padre e ogni opera da Lui compiuta scaturiva dalla sua volontà di Padre. Il Padre deve attestare che realmente Gesù è il suo Figlio eterno.</p>
<p class="C17 V6">^{6} **Ho manifestato il tuo nome agli uomini che mi hai dato dal mondo. Erano tuoi e li hai dati a me, ed essi hanno osservato la tua parola.** / Ora Gesù dice al Padre quanto ha fatto verso i suoi discepoli, gli Apostoli. Ho manifestato il tuo nome agli uomini che mi hai dato dal mondo. Gli Apostoli sono un dono del Padre a Cristo Gesù. Ogni altro Apostolo sarà un suo dono. Per questo sempre si deve pregare il padrone della messe perché mandi operai nella sua messe. Ogni futuro Apostolo di Cristo Gesù è un dono del Padre. È un dono del suo amore. Dovrà essere però sempre un dono in Cristo. Non solo in Cristo, ma anche per Cristo e con Cristo. Dovrà essere un dono sempre alitato e mosso dallo Spirito Santo. Agli Apostoli Gesù ha manifestato il nome del Padre. Nel nome è la Verità e la vita eterna del Padre.  Qual è la Verità e la vita eterna del Padre? È il Figlio suo Gesù Cristo. Il nome del Padre è anche la sua volontà. Il Figlio ha manifestato il nome del Padre in ogni sua Parola. Gesù attesta al Padre che essi hanno osservato la sua Parola. Qual è la Parola del Padre? Credere che Gesù è il suo Figlio Unigenito. Credere che Lui è il Redentore e il Salvatore del mondo. Credere che solo nel suo nome si ottiene la vita eterna. Confessare che solo Lui è il Cristo, il Messia. La fede degli Apostoli deve essere in ogni Parola di Gesù. Oggi in questo si è molto carenti. La Parola di Gesù è fortemente messa sotto silenzio. La Parola di Gesù è stata sostituita con la parola e la volontà e il pensiero degli uomini.</p>
<p class="C17 V7">^{7} **Ora essi sanno che tutte le cose che mi hai dato vengono da te,** / Ecco la fede degli Apostoli. Il Padre è la fonte di ogni dono che è in Cristo Gesù, che viene per Cristo Gesù, che si vive con Cristo Gesù, nel suo corpo, che è la Chiesa. Non esiste da un lato il Padre e dall’altro il Figlio che operano ognuno per se stesso. Esiste il Padre che è la fonte di tutto. Esiste il Figlio che riceve tutto dal Padre e dona agli Apostoli. Esistono gli Apostoli che ricevono tutto da Cristo. Come il Padre dona tutto a Cristo e Cristo dona tutto agli Apostoli, così gli Apostoli devono dare quanto hanno ricevuto da Cristo agli uomini. Come Cristo tutto riceve dal Padre, così gli Apostoli tutto devono ricevere da Cristo. Questa legge vale per ogni altro uomo. Chi vuole dare deve ricevere. Ecco la legge eterna. Il Padre dona a Cristo. Cristo riceve dal Padre. Cristo dona agli Apostoli. Gli Apostoli ricevono da Cristo. Gli Apostoli donano agli uomini. Gli uomini ricevono dagli Apostoli. Cosa devono ricevere gli uomini dagli Apostoli? Lo Spirito Santo, la vita eterna, la grazia, la verità, la luce, la Parola. Chi riceve dona. Chi non riceve non dona. Chi vuol donare deve ricevere.</p>
<p class="C17 V8">^{8} **perché le parole che hai dato a me io le ho date a loro. Essi le hanno accolte e sanno veramente che sono uscito da te e hanno creduto che tu mi hai mandato.** / Qual è il primo dono che si deve ricevere? La Parola. Gesù ha ricevuto la Parola dal Padre. La Parola ricevuta Gesù la dona agli Apostoli. Come Gesù riceve dal Padre e dona, così gli Apostoli devono ricevere da Gesù e dare. Se gli Apostoli non ricevono senza alcuna interruzione, nello Spirito Santo, la Parola di Gesù, neanche la potranno dare. Dona chi riceve, chi non riceve non può mai dare: “Perché le parole che hai dato a me io le ho date a loro”. Qual è il frutto di questo dono? Essi le hanno ascoltate e sanno veramente che sono uscito da te e hanno creduto che tu mi hai mandato. Ecco il vero frutto della Parola: sapere veramente che Gesù è mandato dal Padre. Oggi nella Chiesa cattolica sta avvenendo qualcosa di triste: si sta separando Cristo Gesù dal Padre e il Padre da Cristo Gesù. Si stanno inventando vie di salvezza senza il Padre e senza Cristo Gesù, perché senza la Parola. La nostra vera fede è vivere e morire con questa verità nel cuore: Cristo è il dono del Padre per la salvezza di ogni uomo; la salvezza è in Cristo, con Cristo, per Cristo. Essa si compie con il dono della Parola e con l’accoglienza di essa.</p>
<p class="C17 V9">^{9} **Io prego per loro; non prego per il mondo, ma per coloro che tu mi hai dato, perché sono tuoi.** / Ora Gesù rivela un’altra verità. Perché Gesù non prega per il mondo? Perché il Padre a Lui non l’ha dato. A Lui ha dato gli Apostoli. Sono di Dio, del Padre. Il Padre li ha dati a Lui per formarli nella vera conoscenza di Lui. Per gli Apostoli Gesù deve pregare. Degli Apostoli si deve occupare. Quando il Padre affida un dono, del dono ci si deve occupare. Ci si occupa del dono prima di ogni cosa con la preghiera. Cosa è la preghiera? È richiesta al Padre che il dono ricevuto possa essere curato e assistito secondo la volontà e il desiderio del Padre. Perché il Padre ha fatto il dono? Perché il Figlio riveli la verità che è nel nome del Padre. Perché il Figlio la dona agli Apostoli di altri Apostoli e discepoli? Perché essi manifestino loro la verità che è nel nome di Cristo, verità che è tutta nel nome del Padre. Se la verità che è nel nome di Cristo Gesù, verità che è dal nome del Padre, nello Spirito Santo, non viene rivelata, manifestata, data ad ogni uomo che il Signore dona, il dono ricevuto viene privato del fine per cui è stato dato. È questo il motivo per cui Gesù non prega per il mondo. Il Padre questi Apostoli gli ha dato e per questi Apostoli Lui deve consacrare oggi la sua vita. Quando il Padre gli darà altri Apostoli, anche per essi Lui pregherà.  Anche la preghiera è obbedienza al Padre. Non si prega dal proprio cuore, dai propri desideri. Si prega per portare a buon fine il dono che il Padre ci ha donato. Tutto in Cristo Gesù è dalla volontà del Padre, anche la preghiera.</p>
<p class="C17 V10">^{10} **Tutte le cose mie sono tue, e le tue sono mie, e io sono glorificato in loro.** / Ecco la perfetta comunione che regna tra Gesù e il Padre. Tutto il Padre è del Figlio. Il Padre si è fatto dono per il Figlio. Tutto il Figlio è del Padre. Il Figlio si è fatto dono per il Padre. In questo dono del Padre fatto al Figlio e del Figlio fatto al Padre vengono inseriti anche gli Apostoli. Quando Gesù è glorificato negli Apostoli? Quando tutto Cristo è degli Apostoli. Quando tutto Cristo è degli Apostoli? Quando tutto degli Apostoli, tutti gli Apostoli sono di Cristo, così come tutto Cristo è del Padre e tutto il Padre è di Cristo. Gli Apostoli accolgono tutto Cristo e lo fanno divenire loro vita. Cristo Gesù accoglie tutto degli Apostoli, tutti gli Apostoli perché diventino sua vita. Questa accoglienza può avvenire solo nello Spirito Santo. Dono totale per dono totale. Dono plenario per dono plenario, senza riservare per sé nulla.</p>
<p class="C17 V11">^{11} **Io non sono più nel mondo; essi invece sono nel mondo, e io vengo a te. Padre santo, custodiscili nel tuo nome, quello che mi hai dato, perché siano una sola cosa, come noi.** / Gesù già si vede nella gloria del Padre. Ancora nel mondo deve combattere la battaglia finale, quella che lo porterà alla sua crocifissione. Ma sappiamo che per Gesù il mondo è già stato vinto. Gli Apostoli invece sono nel mondo, rimangono in esso. E io vengo a te. Gesù dalla croce scenderà nel sepolcro e dal sepolcro salirà al Padre. Finora Gesù si è occupato degli Apostoli. Ora però non può occuparsi, almeno per tre giorni. Ecco allora la preghiera di Gesù: “Padre santo, custodiscili nel tuo nome, quello che mi hai dato, perché siano una sola cosa, come noi”. Il Padre e il Figlio sono una cosa sola. Anche gli Apostoli devono essere una cosa sola. Devono essere una cosa sola come il Padre e il Figlio sono una cosa sola. Quando questo potrà accadere? Quando ogni Apostolo è una cosa sola con Cristo Gesù. Divenendo una cosa sola con Lui, essi divengono una cosa sola. Chi deve custodire in questo momento e per sempre gli Apostoli? Solo il Padre. Ecco la preghiera di Cristo Signore. È una preghiera finalizzata alla gloria del Padre. Come gli Apostoli manifesteranno la gloria del Padre? La manifesteranno divenendo e rimanendo una cosa sola. Questa preghiera è la preghiera di Gesù Signore. Nella storia deve essere la preghiera di ogni Apostolo, ma anche la preghiera di ogni suo discepolo, di tutto il suo corpo. La verità del Padre è dalla verità di Cristo. La verità di Cristo è dalla verità degli Apostoli. Qual è la verità degli Apostoli? Essere una cosa sola gli uni gli altri. Quando si è una cosa sola? Quando tutti si è una cosa sola con Cristo.</p>
<p class="C17 V12">^{12} **Quand’ero con loro, io li custodivo nel tuo nome, quello che mi hai dato, e li ho conservati, e nessuno di loro è andato perduto, tranne il figlio della perdizione, perché si compisse la Scrittura.** / Ora Gesù manifesta al Padre la correttezza e rettitudine del suo lavoro. Gesù ha la testimonianza della sua retta coscienza. Quanto il Padre gli ha comandato di dire agli Apostoli Lui lo ha detto, e quanto gli ha chiesto di fare con le parole e con le opere Lui lo ha fatto. Obbedendo al Padre Lui ha custodito il collegio dei Dodici, i suoi Dodici Apostoli. Da parte sua Lui li ha custoditi tutti. Ha obbedito ad ogni comando. Chi è questo figlio della perdizione? Esso è Giuda Iscariota. Perché Giuda si è perduto? Forse perché Gesù non lo ha custodito? Gesù tutto ha fatto. Ha obbedito ad ogni comando. Giuda si è perduto per sua volontà. Ma in questa perdizione si compie la Scrittura. Dio lo aveva profetizzato. Noi sappiamo che in Cristo Gesù ogni Parola della Scrittura si è compiuta. Quando Gesù muore sulla croce, prima di consegnare lo spirito al Padre, dirà: “Tutto è compiuto”. Nessuna cosa resta da compiere. Posso morire.</p>
<p class="C17 V13">^{13} **Ma ora io vengo a te e dico questo mentre sono nel mondo, perché abbiano in se stessi la pienezza della mia gioia.** / Finora Gesù ha custodito gli Apostoli. Qual è la pienezza della gioia di Cristo Gesù? La testimonianza della coscienza di aver fatto tutto ciò che il Padre gli ha comandato. Qual è la pienezza della gioia degli Apostoli? È la certezza del loro cuore che Gesù nulla ha tralasciato di ogni comando ricevuto dal Padre. Essi dovranno avere questa assoluta certezza nel cuore: Cristo Gesù per noi ha fatto tutto. Nulla ha tralasciato. In nulla è stato omissivo. In nulla ha disobbedito al Padre. Questa stessa certezza domani essi dovranno lasciare a tutti. Se Giuda Iscariota si è perso, non è stata colpa di Gesù. Ha scelto lui di perdersi. Se ancora i discepoli comprendono poco del mistero di Cristo Gesù, non è responsabilità di Gesù. Lui ha obbedito al Padre in tutto. Quando i discepoli potranno domani rimanere nella pienezza della gioia? Quando hanno fatto tutto ciò che è stato loro comandato. Se il mondo domani si perderà, non è loro colpa, se essi hanno sempre obbedito a Cristo Signore. Questa verità dona grande pace, serenità, tranquillità. Occorre però la testimonianza della coscienza che tutto è stato fatto di quanto è stato loro comandato. La vera gioia non è nei frutti dell’obbedienza, ma nell’obbedienza.</p>
<p class="C17 V14">^{14} **Io ho dato loro la tua parola e il mondo li ha odiati, perché essi non sono del mondo, come io non sono del mondo.** / Perché il mondo ha odiato gli Apostoli, li odia, li odierà in eterno? Perché essi hanno accolto la Parola di Gesù. Cosa ci fa essere non del mondo? L’obbedienza alla Parola del Padre. Qual è la Parola del Padre? Quella che dona Cristo Gesù. Qual è la Parola che dona Cristo Gesù? Quella degli Apostoli che sono una cosa sola con Cristo. Quando gli Apostoli sono una cosa sola con Cristo? Quando sono una cosa sola con la Parola di Cristo. Quando non si obbedisce alla Parola, neanche si dona la Parola di Cristo. Si è del mondo e si lavora per il mondo. Chi vuole portare un uomo nel corpo di Cristo, deve vivere lui da vero corpo di Cristo. Chi non vive da vero corpo di Cristo, attesta di essere del mondo. Se è del mondo lavora anche per il mondo. La luce attrae alla luce. Ma anche le tenebre attraggono alle tenebre. Dalle tenebre non si può costruire luce. La luce discende solo da Dio, in Cristo Gesù, per lo Spirito Santo. </p>
<p class="C17 V15">^{15} **Non prego che tu li tolga dal mondo, ma che tu li custodisca dal Maligno.** / Cosa significa togliere gli Apostoli dal mondo? Portarli nel suo cielo. Ma se gli Apostoli non rimangono, la missione di Gesù dovrà essere dichiarata fallimento, vero disastro. Essa dovrà durare fino al giorno della Parusia. Ma anche se gli Apostoli divengono mondo, ritornano nel mondo, la missione di Gesù va dichiarata un vero fallimento, parziale, ma è fallimento. Essi non possono uscire da questo mondo. Non possono vivere da mondo nel mondo. Sarebbe vano il suo sacrificio sulla croce. Rimarrebbe senza alcun frutto. Mai un Apostolo del Signore dovrà essere del Maligno. Se da discepolo di Gesù un Apostolo diviene mondo e discepolo del Maligno, sempre lavorerà contro la missione di Gesù. Invece il Padre li custodirà dal Maligno e potranno oggi e sempre rimanere di Cristo e della sua missione. Se un Apostolo è del mondo, non può essere della vera missione di Gesù. Se un Apostolo è del Maligno neanche potrà essere della vera missione di Gesù. Il Padre custodisce dal Maligno e si è di Gesù e della sua missione.</p>
<p class="C17 V16">^{16} **Essi non sono del mondo, come io non sono del mondo.** / Essendo gli Apostoli e Cristo Gesù una cosa sola, essi non sono del mondo, come Cristo Gesù non è del mondo. Il Padre e Cristo Gesù sono una cosa sola. Il Padre non è del mondo come Cristo non è del mondo. È verità eterna. Mai Cristo Gesù è stato del mondo. È stato nel mondo, mai però è stato del mondo, neanche in un piccolissimo peccato veniale. Essendo Cristo Gesù e gli Apostoli un corpo solo, essi non possono essere del mondo, mai. Se si fanno del mondo, obbligano il corpo di Cristo ad essere del mondo. Espongono il corpo di Cristo al peccato, ad agire contro la sua natura che è verità, carità, santità, giustizia, pace, obbedienza, misericordia, perdono. San Paolo ha Parole di fuoco contro coloro che costringono il corpo di Cristo alla prostituzione e ad ogni altra forma di male. Non è il cristiano che pecca solamente. Costringe al peccato il corpo di Cristo. Ma Cristo è il Santo di Dio. </p>
<p class="C17 V17">^{17} **Consacrali nella verità. La tua parola è verità.** / Cosa è la consacrazione? È la dedizione totale di una persona a Dio attraverso una via particolare, speciale. A cosa si devono donare gli Apostoli? Non sono gli Apostoli che si devono donare. Essi devono volersi lasciare donare dal Padre. A cosa Gesù chiede che siano donati? La loro consacrazione dovrà essere nella verità. Apostoli e verità devono essere una cosa sola. Essi dovranno essere impastati di verità. Composti di verità nell’animo, nello spirito, nel corpo. La loro vita deve essere verità, non come sovrastruttura, né come veste, né come abito, ma come vera natura. Dio è Verità per natura. Cristo Gesù è Verità per natura, per grazia, per sapienza, per obbedienza. Anche gli Apostoli il Padre dovrà trasformarli in natura di Verità, grazia, sapienza, obbedienza. Mai essi dovranno appartenere alle tenebre. Ma qual è la certezza che gli Apostoli sono consacrati nella Verità? Se sono consacrati nella Parola del Padre che è Verità. Verità del Padre e Parola del Padre sono una cosa sola. Mai si dovrà separare la Verità dalla Parola. Oggi è questo il male oscuro dei nostri giorni: la separazione tra Verità di Dio e Parola di Dio. Contro la Parola di Dio noi stiamo affermando delle verità che sono in piena contraddizione, piena negazione della Parola del Padre. In nome di chi o di che cosa facciamo questo? In nome della misericordia, dell’accoglienza, della carità, dell’amore. Non esiste amore che non sia obbedienza alla Parola della verità. Amore e verità sono una cosa sola.</p>
<p class="C17 V18">^{18} **Come tu hai mandato me nel mondo, anche io ho mandato loro nel mondo;** / Il Padre ha mandato Gesù nel mondo. Lo ha mandato donandolo per la vita del mondo. Anche Gesù ha mandato gli Apostoli nel mondo. Come li ha mandati? Li ha mandati donandoli per la vita del mondo. La vita è nel loro dono. Come tu hai dato me per la vita del mondo, così io ho dato loro per la vita del mondo. Il dono non è dalla volontà del donato, ma di colui che dona. Gesù è dalla volontà del Padre. Gli Apostoli sono dalla volontà di Cristo Gesù. Gesù obbedisce alla Parola del Padre. Gli Apostoli obbediscono alla Parola di Gesù. Senza obbedienza alla Parola il dono non è di salvezza. Mai lo sarà. Di cosa si deve occupare Gesù per essere dono di salvezza? Di fare sempre la volontà del Padre. Di cosa si devono occupare gli Apostoli per essere dono di salvezza? Di fare sempre la volontà di Gesù Signore. L’obbedienza è tutto. L’obbedienza è alla Parola, a tutta la Parola di Gesù, non ad una frase o un versetto e neanche ad un capitolo di essa. Si obbedisce a tutta la Parola, si è Apostoli e si diviene dono di salvezza. Non si obbedisce, non si è dono di vita. </p>
<p class="C17 V19">^{19} **per loro io consacro me stesso, perché siano anch’essi consacrati nella verità.** / Cosa fa Gesù per gli Apostoli? Consacra tutta la sua vita. Come la consacra? Facendo in tutto la volontà del Padre e compiendo le sue opere. Perché Gesù consacra la sua vita, se stesso, per gli Apostoli? Qual è il vero fine? Gesù consacra se stesso per gli Apostoli, perché siano anch’essi consacrati nella verità. Quanto Gesù dice è uno schiaffo morale a tutta la nostra pastorale. Si vuole una pastorale senza la Parola, senza la consacrazione alla Parola. Ma ancora si vuole una pastorale per i lontani, per le periferie, senza la consacrazione dei pastori, vescovi e presbiteri, perché tutto il corpo di Cristo già esistente si consacri alla verità. Un corpo di Cristo senza verità a nulla seve. Per intenderci, un pezzo di pane tutti lo potranno donare. Non c’è bisogno di essere discepoli di Gesù. Consacrarsi invece al corpo di Cristo perché esso sia consacrato nella verità, è vera missione cristiana, vera missione apostolica. È vera missione apostolica, perché è vera missione di Gesù. Lui si è consacrato interamente alla cura dei suoi Apostoli perché essi fossero consacrati nella verità. La Chiesa sempre deve consacrare se stessa a se stessa. Se la Chiesa non consacra se stessa per consacrare tutto il suo corpo alla Verità, mai un solo uomo entrerà a fare parte del corpo di Cristo. Non vede la differenza tra il corpo di Cristo e il mondo. La differenza la fa solo la Verità. Ogni vescovo deve consacrare se stesso perché tutta la sua diocesi si consacri alla Verità. Un parroco deve consacrare se stesso perché tutta la sua parrocchia sia consacrata alla Verità. Quanti già sono corpo di Cristo, s’intende. Non si possono lasciare nelle tenebre i credenti che già sono corpo di Cristo, dedicandosi ai lontani. Verranno o inseriti in un corpo di tenebre o lasciati nel mondo delle tenebre. Si formano i credenti, si aggiungono i non credenti. </p>
<p class="C17 V20">^{20} **Non prego solo per questi, ma anche per quelli che crederanno in me mediante la loro parola:** / Per chi prega Gesù? Per tutto il suo corpo che è chiamato a vivere nel mondo fino alla Parusia, cioè per la sua Chiesa. “Non prego solo per questi”: “questi” sono ormai gli Undici Apostoli rimasti dopo la perdita di Giuda Iscariota. A cosa serve la Parola? A creare la fede in Cristo in molti cuori. La Parola è di Cristo, la fede deve essere in Cristo. La fede è in Cristo se è nell’Apostolo di Cristo. L’Apostolo deve essere tutto di Cristo, come Cristo è tutto del Padre. La Parola dell’Apostolo deve essere tutta Parola di Cristo come la Parola di Cristo è tutta la Parola del Padre. Si crede nella Parola dell’Apostolo, si crede in Cristo. La Parola viene annunziata perché sorga la fede in Cristo Gesù. Gesù non ha altra Parole da dire al mondo se non quella che fa nascere la fede nel Padre. Così dicasi anche per gli Apostoli. La loro Parola è per creare la fede in Cristo. Oggi il fallimento della predicazione è nella dimenticanza del suo fine. Il fine non è di creare un’antropologia nuova, una socialità nuova. Questo è un fine che è già fallito prima di essere pensato. La natura di Adamo è peccato e morte. Per creare un’antropologia nuova occorre un uomo nuovo e questo uomo nuovo solo Cristo Gesù lo può fare, per opera dello Spirito Santo. Cristo Gesù potrà fare uomo nuovo solo colui che crede in Lui, che crede nella sua Parola. Se l’Apostolo dona sue parole e non la Parola di Cristo Gesù, non c’è alcuna fede vera, alcuna conversione vera. Se non si crede nel vero Cristo mai potrà sorgere il nuovo uomo. Vero Cristo, nuovo uomo. Falso Cristo, falso uomo. Se la pastorale non crea la vera fede in Cristo Gesù, è una pastorale vana, inutile. Mai dovrà appartenere all’Apostolo di Cristo Gesù. Cristo deve essere il cuore dell’evangelizzazione, della catechesi, predicazione e insegnamento. Questo può accadere solo in un modo: se si dona sempre la vera Parola di Cristo, tutta la sua vera Parola. Parola non di Cristo, pastorale non cristiana. Parola di Cristo falsa, pastorale falsa. Pastorale e Parola una cosa sola. </p>
<p class="C17 V21">^{21} **perché tutti siano una sola cosa; come tu, Padre, sei in me e io in te, siano anch’essi in noi, perché il mondo creda che tu mi hai mandato.** / Qual è il frutto che produce la vera fede in Cristo, frutto della vera fede nella Parola di Cristo, frutto della predicazione della vera Parola di Cristo? La creazione e formazione dell’unico corpo di Cristo. Un solo Cristo, un solo corpo. Ecco il fine della fede in Cristo: “Perché tutti siano una sola cosa”. Non si tratta di una cosa umana, terrena, ma di una sola cosa divina. Interpretiamo ora, con questo versetto, quanto Gesù ha detto poc’anzi: “Vi do un comandamento nuovo: che vi amiate gli uni gli altri. Come io ho amato voi, così amatevi anche voi gli uni gli altri”. Qual è il fine di questo comandamento? “Da questo tutti sapranno che siete miei discepoli: se avete amore gli uni per gli altri” (Gv 13,34-25). Il mondo deve credere che Gesù è stato mandato dal Padre. Come crederà? Per quale via? Divenendo gli Apostoli una cosa sola. Come si diviene una cosa sola? Divenendo una cosa sola con Cristo, si diviene una cosa sola con il Padre: il mondo vedrà Cristo negli Apostoli. Vedendo Cristo Gesù vedrà il Padre. L’unità, l’amore non è degli Apostoli verso gli altri. L’unità, l’amore è degli Apostoli verso gli Apostoli, di ogni discepolo verso gli Apostoli e di ogni Apostolo verso ogni discepolo e dei discepoli verso i discepoli. Creando questa unità, in essa potranno inserire ogni altro uomo. La pastorale vera è prima di tutto del cristiano – apostolo e discepolo – verso l’altro cristiano. Se la creazione di questa unità non avviene, non si compie, il mondo non crederà che noi siamo da Cristo e non si convertirà. La comunione, l’unione, l’unità è il fine della Chiesa verso la Chiesa, del corpo di Cristo verso il corpo di Cristo. La Chiesa deve lavare il suo corpo con un amore sempre nuovo verso il suo corpo. Altri segni sono vani. </p>
<p class="C17 V22">^{22} **E la gloria che tu hai dato a me, io l’ho data a loro, perché siano una sola cosa come noi siamo una sola cosa.** / Qual è la gloria che il Padre ha dato al Figlio? Quello di essere da Lui, dal suo cuore. Qual è la gloria data da Gesù? Quella di essere ogni Apostolo dal cuore di Cristo Gesù, che è dal cuore del Padre. Se ogni Apostolo è dal cuore di Cristo e rimane dal cuore di Cristo, sempre sarà una cosa sola con ogni altro Apostolo. Sono dal cuore di Cristo. Come Cristo è dal cuore dal Padre per il cuore del Padre, così gli Apostoli sono dal cuore di Cristo per il cuore di Cristo. Mai vi potrà essere divisione nel corpo apostolico, se tutti sono dal cuore di Cristo per il cuore di Cristo. </p>
<p class="C17 V23">^{23} **Io in loro e tu in me, perché siano perfetti nell’unità e il mondo conosca che tu mi hai mandato e che li hai amati come hai amato me.** / Ecco dov’è la sorgente dell’unità: Il cuore di Cristo per il cuore di Cristo. È il solo fondamento della vera unità e della vera comunione: il cuore di Cristo. Chi è dal cuore di Cristo per il cuore di Cristo sarà perfetto nell’unità. La perfezione nell’unità è necessaria perché il mondo conosca che il Padre ha mandato Cristo Gesù e che ha amato gli Apostoli come ha amato Cristo. Come si può ben constatare l’unità nel corpo di Cristo è a fondamento di tutta l’evangelizzazione della Chiesa. Il mondo deve conoscere che la Chiesa viene da Cristo, viene da Dio. Come lo conoscerà? Dall’amore, dall’unità.</p>
<p class="C17 V24">^{24} **Padre, voglio che quelli che mi hai dato siano anch’essi con me dove sono io, perché contemplino la mia gloria, quella che tu mi hai dato; poiché mi hai amato prima della creazione del mondo.** / Ora Gesù chiede una grazia al Padre. Quale gloria ha dato il Padre a Cristo Signore? Quella di essere Lui il suo unico Figlio per generazione eterna. Il solo Mediatore della sua creazione. Il solo operatore della sua Redenzione. Il solo Signore del cielo e della terra. Il solo Giudice dei vivi e dei morti. La gloria di Gesù è grande. Tutto questo il Padre lo ha fatto perché ha amato Cristo Gesù prima della creazione del mondo. L’amore del Padre è di generazione eterna. Gesù è il solo Figlio del Padre. Luce da Luce, Dio vero da Dio vero. Generato non creato. Questa gloria è solo sua e di nessun altro. Da questa gloria dipende ogni altra gloria. Dobbiamo però distinguere la gloria eterna, purissimo amore del Padre, e la gloria nell’incarnazione, che è anche purissimo frutto dell’obbedienza. Gesù è Redentore e Salvatore per volontà eterna del Padre ma anche per obbedienza. L’obbedienza è anche la causa della sua risurrezione e glorificazione. Sempre l’obbedienza va aggiunta come albero della gloria.</p>
<p class="C17 V25">^{25} **Padre giusto, il mondo non ti ha conosciuto, ma io ti ho conosciuto, e questi hanno conosciuto che tu mi hai mandato.** / Perché Gesù si rivolge al Padre, chiamandolo Padre giusto? Perché il Padre ha realizzato, compiuto, attuato nel Figlio, per il Figlio, con il Figlio ogni sua Parola di salvezza, redenzione, speranza, luce, vita eterna data agli uomini. Se il mondo non crede, non ha creduto, la responsabilità è solo del mondo. Come Gesù ha conosciuto il Padre? Compiendo e realizzando tutta l’opera che il Padre gli ha affidato. Come gli Apostoli hanno conosciuto che Gesù è stato mandato dal Padre? Anche loro facendo l’opera che Gesù ha affidato loro che è volontà del Padre. Gesù in questa preghiera è come se parlasse di un presente eterno, inglobando in questo presente tutto il passato e tutto il futuro, tutta l’eternità e tutto il tempo. Tutto è dalla conoscenza di Cristo Gesù come mandato dal Padre.</p>
<p class="C17 V26">^{26} **E io ho fatto conoscere loro il tuo nome e lo farò conoscere, perché l’amore con il quale mi hai amato sia in essi e io in loro».** / Gesù attesta al Padre la volontà di compiere sempre il mandato ricevuto. Da dove tutto inizia? Dal far conoscere il nome del Padre. Cosa significa far conoscere il nome del Padre? Una cosa sola: conoscere che Gesù è il solo che viene dal Padre ed è il solo che rivela il nome del Padre secondo verità e giustizia perfetta. Nessun altro viene dal Padre e nessun altro potrà farci conoscere il nome del Padre. Questa Legge vale anche per gli Apostoli. Essi devono far conoscere il nome di Cristo, dal quale essi sono stati mandati, sono mandati nel mondo. Facendo conoscere il nome di Cristo Gesù, faranno conoscere il nome del Padre. Conoscendo il nome del Padre, si conosce la sua volontà. Facendo la sua volontà, si entra nel mistero di Cristo, nel quale è il mistero del Padre. Ora chiediamoci: il mondo crede oggi che il cristiano, l’Apostolo è da Cristo Gesù? Il cristiano, l’Apostolo fa conoscere il nome di Cristo Gesù secondo le modalità di Cristo Gesù? Da questa conoscenza nasce la vita nuova. Nessuno speri che eliminando Cristo dalla religione, eliminando gli Apostoli e i cristiani dalla religione, si possa edificare la nuova umanità. La nuova umanità si edifica nel cuore della Chiesa, che è cuore di Cristo, cuore del Padre.</p>
<p class="C18 V1">^{1} **Dopo aver detto queste cose, Gesù uscì con i suoi discepoli al di là del torrente Cedron, dove c’era un giardino, nel quale entrò con i suoi discepoli.** / Ora Gesù si reca nel luogo della sua consegna. Gesù conosceva questo luogo. Quando veniva a Gerusalemme era sua abitudine ritirarsi in esso. La solitudine, il silenzio, la quiete lo mettevano in grande comunione sia con il Padre come anche con i suoi discepoli. Solitudine e silenzio favoriscono l’ascolto.</p>
<p class="C18 V2">^{2} **Anche Giuda, il traditore, conosceva quel luogo, perché Gesù spesso si era trovato là con i suoi discepoli.** / Gesù sa cosa avrebbe fatto Giuda. Giuda sa cosa avrebbe fatto il Maestro. Tutto in questo momento è dalla volontà di Gesù. Se l’ora della sua consegna ai Giudei non fosse venuta, Gesù avrebbe potuto sfuggire alla cattura. Sarebbe stato sufficiente recarsi in un altro luogo. Di rifugi certo non ne mancavano. Ma l’ora è giusta e Lui volontariamente si consegna.</p>
<p class="C18 V3">^{3} **Giuda dunque vi andò, dopo aver preso un gruppo di soldati e alcune guardie fornite dai capi dei sacerdoti e dai farisei, con lanterne, fiaccole e armi.** / Giuda sa di trovare Gesù nel giardino. Gesù sa che Giuda avrebbe condotto là i soldati. Gli uomini che sono con Giuda Iscariota sono intenzionati a catturare Gesù. La loro missione non dovrà fallire. Gesù, anche se nascosto, andava scoperto e arrestato. Per questo sono necessarie lanterne, fiaccole e armi. Essi non sanno che di tutte queste cose non si ha alcun bisogno. Non sono loro che arrestano Gesù. E Gesù che si lascia arrestare. È lui che si consegna. Essi non dovranno fare alcuna ricerca. Sarà Lui ad andare loro incontro. Non c’è neanche bisogno che Giuda doni il bacio a Gesù. Non serve come segno di riconoscimento o di identificazione. Sarà Gesù stesso a presentarsi, rivelarsi, manifestarsi. Sarà Lui che si consegnerà liberamente. </p>
<p class="C18 V4">^{4} **Gesù allora, sapendo tutto quello che doveva accadergli, si fece innanzi e disse loro: «Chi cercate?».** / Gesù sa che stanno cercando Lui. Vuole però che siamo loro a dirglielo. La scienza di Gesù è insieme scienza divina e umana. Sa le cose come vero Dio, cui nulla è nascosto. Ma le sa anche come vero uomo, perché sempre lo Spirito Santo lo illumina, lo ispira, gli rivela il cuore di ogni persona. Non di quelle presenti solamente, ma anche di quelle assenti, lontane. Questa conoscenza per manifestazione sempre ha accompagnato i profeti. Gesù è sempre ammaestrato in ogni cosa dallo Spirito Santo. Il Vangelo lo attesta. </p>
<p class="C18 V5">^{5} **Gli risposero: «Gesù, il Nazareno». Disse loro Gesù: «Sono io!». Vi era con loro anche Giuda, il traditore.** / Loro stanno cercando Gesù per arrestarlo. “Gesù il Nazareno”. È il Virgulto che spunta dalla radice di Iesse secondo la profezia di Isaia. È il Re atteso, è il Messia. È il Servo Sofferente. Le guardie sono state mandate proprio per questo per catturare Gesù, il Nazareno. Non un’altra persona. Anche la risposta di Gesù è immediata: “Sono io!”. Questa risposta è vera formula attraverso la quale Gesù si rivela. Sono io. Io sono. Gesù non è solo il Nazareno, è anche il Dio di Abramo, Isacco, Giacobbe. È il Dio di Mosè. Questa verità devono conoscere quanti sono venuti ad arrestarlo. Essi non arrestano un profeta. Arrestano Dio. Vi era con loro anche Giuda, il traditore. Significa che Giuda non solo ha svelato il luogo dove Gesù era solito ritirarsi quando veniva a Gerusalemme. Fa loro da guida perché conosce il giardino del Getsemani e anche il posto esatto.</p>
<p class="C18 V6">^{6} **Appena disse loro «Sono io», indietreggiarono e caddero a terra.** / Ora Gesù manifesta che Lui è veramente Dio. Non solo. Rivela loro che è Lui che si consegna. Non sono loro che lo prendono, lo catturano. Questa verità va ben messa in evidenza. È vera essenza del mistero della passione del Signore. Le guardie e i soldati sono stati privati di ogni forza. Potevano stare a terra per l’eternità se Gesù lo avesse voluto. Ma la sua ora è giunta e Lui deve consegnarsi. All’inizio della missione, quando gli abitanti di Nazaret stavano per gettarlo dalla rupe sulla quale la loro città era costruita, la sua ora non era venuta. Lui passò in mezzo ad essi, come il popolo di Israele in mezzo al mare, è andò via.</p>
<p class="C18 V7">^{7} **Domandò loro di nuovo: «Chi cercate?». Risposero: «Gesù, il Nazareno».** / Ancora una volta la risposta è “Gesù, il Nazareno”. Ora nessuno indietreggia. Il segno era stato loro donato. Un secondo segno non serve. Esso tuttavia non è stato compreso. Se lo avessero compreso, se ne sarebbero andati via. Guardie e soldati sarebbero tornati da coloro che li avevano mandati. Questo è già avvenuto in Gerusalemme. Le guardie mandate per arrestare Gesù tornano a mani vuote. Perché Gesù dona il segno, pur sapendo che esso non sarebbe stato compreso? Lo dona perché domani qualcuno potesse testimoniare che non è stata né la loro forza né le loro armi che hanno preso Gesù. È stato Gesù a consegnarsi loro, perché era giunta la sua ora. Il segno serve per attestare la sovrana volontà di Gesù. Lui veramente si è offerto alla morte con piena volontà e liberta. Nessuno gli toglie la vita. È lui che la dona. </p>
<p class="C18 V8">^{8} **Gesù replicò: «Vi ho detto: sono io. Se dunque cercate me, lasciate che questi se ne vadano»,** / Gesù prende in mano la storia. Gesù non vuole che qualcuno dei suoi discepoli venga arrestato. Solo Lui dovrà essere catturato. Loro cercano Gesù il Nazareno, e Gesù il Nazareno dovrà essere preso. Gli altri devono essere lasciati liberi di andarsene via. Nessuno né potrà né dovrà mettere le mani sui discepoli. È la condizione posta da Gesù. L’ora dei discepoli non è ancora giunta. Quando essa giungerà, anche loro potranno essere presi e condotti al supplizio. Ma fino a quel momento e a quell’ora essi dovranno essere lasciati liberi. È condizione da rispettare.</p>
<p class="C18 V9">^{9} **perché si compisse la parola che egli aveva detto: «Non ho perduto nessuno di quelli che mi hai dato».** / Gesù chiede che i discepoli vengano lasciati andare, “perché si compisse la parola che egli aveva detto: ‘Non ho perduto nessuno di quelli che mi hai dato’”. Quando Gesù ha detto queste parole? Nella preghiera rivolta al Padre. Sempre la Parola di Gesù si compie. Lui lo ha detto: “Il cielo e la terra passeranno, ma le mie parole non passeranno”. Oggi in verità questa fede nella Parola di Dio sta venendo meno. La Parola di Gesù la si vede come le altre. È questa la più grande povertà dei nostri giorni. Venendo meno la fede nella Parola di Gesù, non solo la vera fede viene meno, ma anche la vera carità e la vera speranza. L’uomo manca di ogni certezza. È condannato all’incertezza.</p>
<p class="C18 V10">^{10} **Allora Simon Pietro, che aveva una spada, la trasse fuori, colpì il servo del sommo sacerdote e gli tagliò l’orecchio destro. Quel servo si chiamava Malco.** / Simon Pietro non ascolta Gesù. Lui cammina con i suoi pensieri, le sue certezze. Compie un’azione non soltanto stolta, ma anche assai pericolosa. Ignora che la sua reazione avrebbe potuto scatenare altre reazioni più violente. Viene riferito anche il nome di quest’uomo: Malco. È azione solo di reazione istintiva. Non c’è nessuna razionalità, nessuna sapienza, nessuna intelligenza in questo gesto di Simon Pietro, ma solo istinto. L’istinto va sempre governato, dominato. Per istinti si può commettere qualsiasi peccato, qualsiasi malvagità. Sarebbe stato sufficiente la reazione di un solo soldato e per Simon Pietro o anche per altri sarebbe finita. Ma Pietro ancora non è nello Spirito Santo. Noi sappiamo che il dominio di sé è frutto dello Spirito Santo. Chi vuole governare i suoi istinti deve necessariamente essere governato dallo Spirito del Signore. Chi cammina senza lo Spirito Santo sempre, o in poco o in molto sarà dominato dai suoi istinti e può commettere qualsiasi delitto. Governare gli istinti è il primo comando dato dopo il peccato dal Signore Dio a Caino. Lui però non lo dominò e uccise il fratello Abele. Ecco dove conduce un istinto non governato: all’uccisione del proprio fratello. Urge pensare.</p>
<p class="C18 V11">^{11} **Gesù allora disse a Pietro: «Rimetti la spada nel fodero: il calice che il Padre mi ha dato, non dovrò berlo?».** / Il comando però non è fondato su un principio umano, prudenziale, morale. Il fondamento è teologico, soprannaturale, divino. Gesù riconduce tutto alla volontà del Padre. Gesù ha una missione divina da portare a compimento. Nessuno potrà impedire il suo compimento e realizzazione. Il Padre comanda e Gesù vuole. Il Padre dice e Gesù compie. Fondare bene ogni azione o pensiero lo può fare solo chi è nella comunione dello Spirito Santo. Lo Spirito illumina, manifesta, fa conoscere la volontà del Padre e a partire da essa ogni cosa va fatta, realizzata o anche evitata. Pietro non è nella comunione dello Spirito Santo. Lui è dal suo pensiero, anzi è dal suo istinto. Neanche riflette sulle conseguenze del suo gesto. Se avesse riflettuto, di certo avrebbe evitato di compiere un’azione altamente dannosa.</p>
<p class="C18 V12">^{12} **Allora i soldati, con il comandante e le guardie dei Giudei, catturarono Gesù, lo legarono** / Nessuno interviene contro Pietro. Gesù governa la storia. È Lui il vero Signore. I discepoli devono andarsene e se ne possono andare. Osserviamo bene i fatti. Gesù prima si presenta spontaneamente, liberamente ai soldati e alla guardie. Si consegna di sua volontà. Si mette nelle loro mani. C’è forse bisogno di legarlo? Lui è vero Agnello mansueto condotto al macello. A nulla serve legare un agnello. Non opporrà alcuna resistenza. Gesù, l’Agnello di Dio che toglie il peccato del mondo, invece viene legato. Veramente la carne non conosce i pensieri Dio e mai seguirà le sue vie. La carne rimane carne.</p>
<p class="C18 V13">^{13} **e lo condussero prima da Anna: egli infatti era suocero di Caifa, che era sommo sacerdote quell’anno.** / Anna è l’anima nera del sinedrio. È lui lo stratega. Essendo suocero, esercitava il potere attraverso il genero. La verità sempre obbliga alla verità, la giustizia alla giustizia, il diritto al diritto. Quando una persona assume una responsabilità sia civile che religiosa, politica o militare, è obbligata ad agire sempre con somma responsabilità. Ciò che spetta alla sua decisione, deve essere sua decisione. Se si lascia condurre da altri, lui rimane il responsabile dinanzi a Dio di quanto è stato operato o non operato. È Caifa il responsabile della morte di Cristo. Ma sappiamo che è Anna che governa il pensiero di Caifa. Poiché però è Caifa il sommo sacerdote, la responsabilità della morte di Gesù Signore è prima di ogni altro sua. Ogni altro è responsabile in misura della cattiveria del suo cuore. Questo principio va sempre ricordato. Lo troviamo rivelato dal Signore subito dopo il primo peccato. Il serpente è responsabile perché ha ingannato la donna. La donna perché si è lasciata ingannare. Ma è l’uomo il primo responsabile. In un peccato, in una trasgressione della Legge del Signore, la colpa è differente in misura della personale responsabilità. Nel primo peccato è l’uomo il primo responsabile. A Lui il comando era stato donato direttamente da Dio. Nel peccato della morte di Gesù è Caifa in assoluto il primo responsabile. È sua l’ultima parola in ordine alla decisione di uccidere il Signore. Chi ratifica una decisione presa da altri, è il responsabile di essa dinanzi a Dio. Per la sua decisione la morte si sarebbe potuta evitare. Invece è per la sua decisione che Gesù è condannato. Nella catena delle responsabilità dinanzi a Dio, il Signore giudica ciascuno secondo il suo grado di partecipazione.</p>
<p class="C18 V14">^{14} **Caifa era quello che aveva consigliato ai Giudei: «È conveniente che un solo uomo muoia per il popolo».** / L’Apostolo Giovanni ora ricorda quanto è stato già rivelato nel Capitolo XI del suo Vangelo, subito dopo la risurrezione di Lazzaro. Caifa era quello che aveva consigliato ai Giudei “È conveniente che un solo uomo muoia per il popolo”. Questo ricordo non significa che la decisione venisse dal cuore di Caifa. Egli sicuramente l’avrà fatta sua per influenza del suocero. A noi però non interessano i meccanismi segreti. Interessa affermare il principio morale. Ognuno, in ragione del ministero che occupa, acquisisce più alta o più bassa responsabilità. Chi è il più alto nel ministero è anche il più responsabile. È regola morale che nessuno dovrà ignorare. Il Signore mai la ignora.</p>
<p class="C18 V15">^{15} **Intanto Simon Pietro seguiva Gesù insieme a un altro discepolo. Questo discepolo era conosciuto dal sommo sacerdote ed entrò con Gesù nel cortile del sommo sacerdote.** / Su Pietro sappiamo che c’è una profezia di Gesù. Essa si dovrà compiere. Questo discepolo è Giovanni? Poiché si parla di discepolo e non di altre persone vicine a Gesù, possiamo supporre che sia Giovanni. Poiché conosciuto dal sommo sacerdote, lui entra con Gesù nel cortile del sommo sacerdote. La conoscenza apre le porte. Conoscenza, amicizia, vicinanza, fratellanza sono necessarie all’uomo. Non per fare il male, ma per il bene. Non per le ingiustizie, ma per la giustizia. Servirsi di una conoscenza si può, a condizione che sia sempre per la giustizia.</p>
<p class="C18 V16">^{16} **Pietro invece si fermò fuori, vicino alla porta. Allora quell’altro discepolo, noto al sommo sacerdote, tornò fuori, parlò alla portinaia e fece entrare Pietro.** / Non essendo lui conosciuto, gli fu vietato l’ingresso. Pietro non aveva alcun diritto di entrare. Non gli fu arrecata alcuna ingiustizia. L’ingiustizia si commette quando viene violato in diritto. La conoscenza apre le porte anche a Pietro. è superfluo dire che non viene violato alcun diritto. Si tratta solo di un favore. Servirsi di una conoscenza per la violazione dei diritti altrui o per conferire un diritto a chi non lo possiede, è ingiustizia. Servirsi invece della conoscenza per riceve un favore che non lede alcun diritto e alcuna giustizia, è cosa buona.</p>
<p class="C18 V17">^{17} **E la giovane portinaia disse a Pietro: «Non sei anche tu uno dei discepoli di quest’uomo?». Egli rispose: «Non lo sono».** / Ora si compie la profezia di Gesù su Pietro: il rinnegamento del Maestro. Ignoriamo le ragioni dell’accostamento di Pietro a Gesù. Questa scienza è ininfluente. Quello che va subito affermato è che la Parola di Gesù infallibilmente si compie. Ecco la risposta di Pietro ed ecco il primo rinnegamento. Egli rispose: “Non lo sono”: grande differenza tra Gesù e Pietro. Gesù chiede nel giardino ai soldati “Chi cercate?”. “Gesù, il Nazareno” fu la risposta. E Gesù: “Sono io”. A Pietro è chiesto: “Non sei anche tu uno dei discepoli di quest’uomo?”. Qual è la risposta? “Non lo sono”. Io non sono. Gesù rivela la sua Verità. Lui è Gesù, il Nazareno. Pietro nega la sua verità. Io non sono con Gesù, il Nazareno. In fondo Pietro non rinnega Gesù. Rinnega se stesso. Rinnega la sua verità. Rinnega chi lui è. Lui è discepolo di Gesù. </p>
<p class="C18 V18">^{18} **Intanto i servi e le guardie avevano acceso un fuoco, perché faceva freddo, e si scaldavano; anche Pietro stava con loro e si scaldava.** / Pietro ancora neanche si accorge che la Parola di Gesù si sta compiendo. Quando Gesù dice una parola, essa infallibilmente si compie. Se Gesù ha detto a Pietro che nella notte lo avrebbe rinnegato tre volte, tre volte lo rinnegherà. Ma dove? Quando? Dinanzi a chi? I particolari non sono stati rivelati. Che esca fuori o che rimanga dentro, che si allontani da Gesù o che si avvicini, è irrilevante. Può uscire fuori e rinnegherà il Signore. Può rimanere dentro e rinnegherà il Signore. Già una volta lo ha rinnegato. Ne rimangono due.</p>
<p class="C18 V19">^{19} **Il sommo sacerdote, dunque, interrogò Gesù riguardo ai suoi discepoli e al suo insegnamento.** / Inizia ora il processo contro Gesù. Questo processo è assai strano. Non si svolge per cercare la verità di Gesù al fine di poterlo liberare. Ma si vuole cercare solo un capo di accusa in modo da poterlo condannare legalmente. La decisione di uccidere Gesù è stata presa. Non però su un solido principio di morale. Gesù ha violato questa Legge di Mosè. Per questa Legge è prevista la pena di morte. Per la violazione di questa Legge si condanna a morte. La decisione di uccidere Gesù è presa solo su supposizione senza alcun fondamento storico. Anzi su supposizioni che sono in netto contrasto con l’intera rivelazione e di conseguenza con la Legge dell’Alleanza. Quando il popolo resta fedele all’alleanza, sempre sarà custodito dal suo Signore. Gesù è la Parola, la Legge, lo Statuto, la Voce dell’Alleanza. Ascoltando e seguendo Lui non c’è morte per il popolo, ma solo vita. Il sommo sacerdote, dunque, interrogò Gesù riguardo ai suoi discepoli e al suo insegnamento. Ripetiamo. Il giudizio non è per conoscere la verità e per liberare Gesù. È tutto finalizzato a trovare un’accusa per giustificare la sua condanna. </p>
<p class="C18 V20">^{20} **Gesù gli rispose: «Io ho parlato al mondo apertamente; ho sempre insegnato nella sinagoga e nel tempio, dove tutti i Giudei si riuniscono, e non ho mai detto nulla di nascosto.** / Ecco l’immediata risposta di Gesù, suggerita a Lui dallo Spirito Santo. Anche se Gesù avesse insegnato nel segreto e nel nascondimento, neanche in questo caso è ingiustificabile la domanda. La testimonianza sulla dottrina e sui discepoli deve venire dai discepoli e da quanti hanno ascoltato le sue parole. Secondo la Legge di Mosè il processo deve essere costruito sulla testimonianza almeno di due persone. Mai sulla testimonianza di una sola persona si può mettere a morte qualcuno e neanche infliggere altre pene.</p>
<p class="C18 V21">^{21} **Perché interroghi me? Interroga quelli che hanno udito ciò che ho detto loro; ecco, essi sanno che cosa ho detto».** / Gesù risponde appellandosi alla Legge di Mosè. Tu sai bene che la mia testimonianza non ha alcun valore di prova. Nessuno può essere testimone di se stesso: potrebbe negare o affermare qualsiasi cosa. La risposta di Gesù è onesta, vera, legale, giusta: se tu vuoi cercare la verità sai dove trovarla. In coloro che hanno ascoltato e visto. Gesù non ha solo parlato, ha anche operato. Quanti hanno ascoltato le sue parole e visto le sue opere, sono costoro che devono essere citati come testimoni. Non è una sola persona. È invece tutto il popolo dei Giudei. </p>
<p class="C18 V22">^{22} **Appena detto questo, una delle guardie presenti diede uno schiaffo a Gesù, dicendo: «Così rispondi al sommo sacerdote?».** / Gesù ha risposto secondo verità, nel rispetto della Legge. Non ha compiuto nessuna azione illegale e neanche ha mancato di rispetto a qualcuno. Appellarsi alla Legge non è mancanza di rispetto, è invece sommo rispetto. Evidentemente questa guardia non conosce il peso di ogni parola di Gesù e neanche la Legge di Mosè. Inoltre questa guardia neanche sa che nessuno è sopra la Legge. Prima di infliggere qualsiasi punizione, anche uno schiaffo, è necessario un giudizio. La pena deve essere frutto di una sentenza del giudice. La guardia non è giudice. Anche questo è uno dei grandi mali che affliggono il mondo. Ognuno è dalla sua volontà, dal suo istinto e non dalla Legge. Qui la guardia vuole acquisire meriti dinanzi al sommo sacerdote. La sua è però azione immorale, ingiusta. Di queste piccole e grandi ingiustizie il mondo è pieno. Se ogni uomo evitasse di commettere ogni ingiustizia che è frutto della sua stoltezza, istinto, non dominio di sé, il mondo vivrebbe in un vero paradiso terrestre. Ma questo è impossibile a causa del peccato che governa cuore, mente, volontà, desideri dell’uomo. Per questo è necessario che ogni uomo sia governato dallo Spirito Santo. Ma lo Spirito di Dio è dono solo di Cristo Gesù.</p>
<p class="C18 V23">^{23} **Gli rispose Gesù: «Se ho parlato male, dimostrami dov’è il male. Ma se ho parlato bene, perché mi percuoti?».** / Gesù risponde alla guardia secondo verità è giustizia, richiamandola alla Legge. È obbligo di ognuno che giudica colpevole un’altra persona dimostrargli con Legge alla mano dov’è il male. Il male non si misura dalla propria volontà, propri desideri, propri pensieri, istintività, stoltezza, insipienza, cattiveria che governa il cuore e affligge la mente. Il male si dimostra solo dalla Legge del Signore. Ecco cosa chiede Gesù alla guardia: se ho infranto le Legge, dimostrami quale Legge ho infranto. Ma se ho parlato bene, perché mi percuoti? Sappi che la tua azione è cattiva, malvagia, stolta, insipiente. Essa non è secondo la Legge. Nelle relazioni tra gli uomini mai si deve partire dalla propria volontà e costituirla Legge per tutti gli altri. Sempre invece si deve partire da una norma oggettiva, Legge oggettiva, Statuto oggettivo, al cui giogo tutti si dovranno sottomettere. Questa Legge neanche dovrà essere scritta dagli uomini. Ma può essere scritta solo da Dio. Le leggi degli uomini sono quasi tutte prive di ogni riferimento al soprannaturale, alla trascendenza, alla divina volontà.  La legge degli uomini sovente è la prevaricazione di una parte su un’altra parte, quasi mai è il risultato della sana razionalità di tutti a beneficio di tutti. Volontà contro volontà, pregiudizio contro pregiudizio, ingiustizia contro ingiustizia. Dopo questa risposta di Gesù, finisce il processo religioso. Come si può constatare non c’è alcuna investigazione e neanche alcuna sentenza emessa. C’è solo una domanda e solo una non risposta. Nessun indizio di colpevolezza.</p>
<p class="C18 V24">^{24} **Allora Anna lo mandò, con le mani legate, a Caifa, il sommo sacerdote.** / Ora avviene uno spostamento di luogo. È giusto chiedersi: perché Anna non procede nell’interrogare i testimoni così come suggerito da Gesù? Anna non procede perché anche se avesse interrogato Gesù e dimostrata sul fondamento di due testimoni concordi la colpevolezza di Gesù, mai avrebbe potuto pronunciare la sentenza. Non era lui il sommo sacerdote. Essendo però la sentenza di morte già emessa su Gesù – sentenza proferita da tutto il Sinedrio su suggerimento di Caifa subito dopo la risurrezione di Lazzaro – è cosa giusta che tutto sia nuovamente posto nella mani di Caifa. È Lui il sommo sacerdote e spetta a Lui decidere cosa fare. È inutile procedere per la via dell’ascolto di testimoni. Chi direbbe una cosa e chi la cosa opposta. Per la via della Legge non si ottiene nulla. Che sia Caifa a decidere. Con l’invio di Gesù nella casa di Caifa finisce il “processo” contro Gesù. Una sola domanda, una sola risposta. Nient’altro. Gesù è reo di morte perché è già stato condannato. È innocente perché nessuna sentenza viene da Anna.</p>
<p class="C18 V25">^{25} **Intanto Simon Pietro stava lì a scaldarsi. Gli dissero: «Non sei anche tu uno dei suoi discepoli?». Egli lo negò e disse: «Non lo sono».** / Simon Pietro ha già rinegato il Maestro. Restano ancora altri due rinnegamenti. Ecco subito il secondo. Ripetiamo la verità detta nel primo rinnegamento. Pietro non rinnega Cristo. Rinnega se stesso. Rinnega la sua storia, la sua vita, la sua verità, la sua vocazione, la sua chiamata. Rinnega tre anni della sua vita. È come se fosse tornato a prima del giorno in cui il Signore Gesù è passato lungo il Mare di Galilea, chiamando a divenire suo discepolo, al fine di farne un pescatore di uomini. Senza Cristo, chi è Pietro? Un misero pescatore. Anzi non è più neanche un misero peccatore. Non pesca da circa tre anni. Senza Cristo è persona senza presente, senza passato, senza futuro. È questa la gravità del peccato di Pietro. È un peccato contro la propria vita.</p>
<p class="C18 V26">^{26} **Ma uno dei servi del sommo sacerdote, parente di quello a cui Pietro aveva tagliato l’orecchio, disse: «Non ti ho forse visto con lui nel giardino?».** / Fino a questo punto si poteva trattare anche di immaginazione, curiosità, pensieri della mente. Mancava alla domanda il fondamento storico. Ora uno dei presenti aggiunge il fondamento storico, che è di storia recentissima. Perché dici di non conoscerlo? Anche tu eri con lui nel giardino. È storia, non sono pensieri. La storia non si può negare. È fatto, evento, concretezza, realtà. Per di più quella posta ora a fondamento è della stessa notte, di qualche ora prima. Potrà Pietro dinanzi a questo fondamento di storia recentissima negare la verità?</p>
<p class="C18 V27">^{27} **Pietro negò di nuovo, e subito un gallo cantò.** / Anche dinanzi al fondamento storico che è innegabile, Pietro nega di nuovo. Ma questa volta subito un gallo canta. La profezia di Gesù si compie. Pietro lo avrebbe rinnegato tre volte prima del canto del gallo. Così avviene. Quale verità Pietro dovrà mettere nel cuore dopo questo triplice rinnegamento? Che la Parola di Gesù è santissimamente vera e ad essa va data ogni obbedienza immediata. Non ci sono altre verità dinanzi alla sua Parola. Se Gesù dice a Pietro che per ora non lo potrà seguire, per ora non lo potrà seguire. Pietro non crede. Gesù lo fa passare per la storia. Gli fa fare l’esperienza che realmente ancora non è pronto per seguire il Signore. Vale anche per noi. Quando leggiamo una Parola del Vangelo dobbiamo avere nel cuore una sola certezza di fede. Quella Parola si compie, avviene, si realizza. È stata proferita da Gesù ed è verità eterna, immutabile nei secoli. Oggi al cristiano manca proprio questa certezza di fede. Dalla Parola di Gesù, verità immutabile, il cristiano è passato ad immaginare Gesù e immaginare Dio. L’immaginazione è falsità. Dio si conosce per rivelazione. Quale uomo può conoscere il volere di Dio? Chi può immaginare che cosa vuole il Signore? I ragionamenti dei mortali sono timidi e incerte le nostre riflessioni, perché un corpo corruttibile appesantisce l’anima e la tenda d’argilla opprime una mente piena di preoccupazioni. A stento immaginiamo le cose della terra, scopriamo con fatica quelle a portata di mano; ma chi ha investigato le cose del cielo? Chi avrebbe conosciuto il tuo volere, se tu non gli avessi dato la sapienza e dall’alto non gli avessi inviato il tuo santo spirito? Così vennero raddrizzati i sentieri di chi è sulla terra; gli uomini furono istruiti in ciò che ti è gradito e furono salvati per mezzo della sapienza» (Sap 9,13-18). È questo oggi il grande peccato dell’uomo: la volontà satanica di immaginare Dio. Questa immaginazione ha quasi sostituito interamente la rivelazione. Oggi infatti non si parla di Parola di Dio rivelata e scritta, ma di volontà immaginata. </p>
<p class="C18 V28">^{28} **Condussero poi Gesù dalla casa di Caifa nel pretorio. Era l’alba ed essi non vollero entrare nel pretorio, per non contaminarsi e poter mangiare la Pasqua.** / Da Anna a Caifa senza alcun processo e senza alcuna sentenza. Da Caifa a Pilato ancora una volta senza alcun processo e alcuna sentenza di questa notte, dopo l’arresto. Vale la condanna stabilita su basi di immaginazione. Ma questa sentenza fu presa dopo la risurrezione di Lazzaro. È una sentenza però senza la presenza di Cristo come imputato e anche senza alcun testimone. Anche perché le accuse erano per il futuro e non per il presente. Ora dalla casa di Caifa Gesù viene condotto nel pretorio. È la casa di Pilato, casa di un pagano, di conseguenza casa impura per i Giudei. In essa non si può entrare, altrimenti ci si contamina e non si può celebrare la Pasqua. Si uccide un uomo ingiustamente, non ci si contamina. Si portano false accuse e false testimonianza e non ci si contamina. Si poggiano i piedi su un suolo in cui abitano i pagani e ci si contamina. Evidentemente qualcosa non funziona nella religione dei Giudei. Questa verità già l’annunziava il profeta Isaia secoli prima. Si uccide Dio nel suo Figlio Unigenito, si sacrifica l’Innocente e non c’è alcuna contaminazione. Si calpesta un suolo innocente e ci si contamina. Non si è puri per celebrare la Pasqua. Mentre, con il Crocifisso appeso alla croce, si è puri.</p>
<p class="C18 V29">^{29} **Pilato dunque uscì verso di loro e domandò: «Che accusa portate contro quest’uomo?».** / Pilato è il custode della Legge di Roma. Per questa Legge nessun uomo può essere condannato senza aver commesso un delitto, una colpa. L’accusa deve fondarsi su concrete violazioni della Legge. Anche la Legge di Mosè sanzionava la trasgressione con pene corrispondenti sia alla Legge trasgredita che alla gravità. Gravità aggiuntiva era, ad esempio, lo scandalo. Perché lo scandalo era gravità aggiuntiva? Perché l’esempio cattivo attraeva altri nella stessa trasgressione. Anche questo era il motivo per cui certi peccati venivano puniti con più grande severità. </p>
<p class="C18 V30">^{30} **Gli risposero: «Se costui non fosse un malfattore, non te l’avremmo consegnato».** / I Giudei rispondono a Pilato vagamente, senza alcuna accusa reale. Ma cosa significa essere malfattore? Uno che fa il male. Il male è trasgressione di una Legge. Pilato aveva chiesto quale Legge avesse trasgredito, loro rispondono “è un malfattore”. Significa che avrebbe potuto trasgredire anche con una piccola venialità. Altro è un omicidio e altro è un furto di filo d’erba. C’è differenza. I Giudei non hanno alcuna accusa da portare e per questo generalizzano. Ma anche se è un malfattore, è malfattore perché ha violata una particolare Legge. In senso lato tutti siamo malfattori, chi di più chi di meno.</p>
<p class="C18 V31">^{31} **Allora Pilato disse loro: «Prendetelo voi e giudicatelo secondo la vostra Legge!». Gli risposero i Giudei: «A noi non è consentito mettere a morte nessuno».** / Senza accusa, Pilato non può emettere alcuna sentenza secondo la Legge di Roma. Per la Legge di Roma non c’è processo. La Legge dei Giudei e la Legge di Roma non erano la stessa Legge. La Legge di Roma non conosceva delitti contro la religione. Nell’Impero ognuno adorava i suoi Dèi. Il mondo dei pagani era politeista. Quello dei Giudei monoteista. È come se Pilato dicesse loro: “Per i delitti contro la vostra religione io non sono abilitato a giudicare”. Non si servivano essi della lapidazione per mettere a morte qualcuno? I Giudei potevano lapidare, ma non crocifiggere. La risposta va tradotta: “A noi non è consentito crocifiggere nessuno”. Gesù merita di essere crocifisso.</p>
<p class="C18 V32">^{32} **Così si compivano le parole che Gesù aveva detto, indicando di quale morte doveva morire.** / Gesù parlando ai Giudei aveva detto: “Io quando sarò innalzato da terra”, quando sarò crocifisso, “attrarrò tutti a me”. Sono queste le parole che si compiono. I Giudei non vogliono Gesù lapidato: lo vogliono crocifisso, innalzato. La morte di croce era riservata dai Romani ai senza dignità, ai non cittadini di Roma, agli schiavi, ai “senza nomi”. Infatti sul Golgota assieme a Gesù vi sono due briganti, senza alcun nome. Sono semplicemente due malfattori. La morte di croce sarà una richiesta imposta a Pilato dai Giudei. Non è una libera scelta di Pilato. Gesù deve essere per loro persona senza dignità, senza nome, senza fama. Non merita neanche di essere accusato di qualcosa. Lui deve morire perché esiste. Ecco la vera accusa. La sua esistenza è una colpa. Qual è la colpa di Gesù? Quella di essere Dio e di essersi fatto uomo. Nella religione degli uomini è l’uomo che si fa Dio. Dio non può farsi uomo. </p>
<p class="C18 V33">^{33} **Pilato allora rientrò nel pretorio, fece chiamare Gesù e gli disse: «Sei tu il re dei Giudei?».** / La domanda che Gesù pone a Pilato non nasce dal precedente dialogo tra lui e i Giudei. Da dove dunque essa trae origine? Sappiamo che Gesù nel Vangelo secondo Giovanni solo alla donna di Samaria ha rivelato questa verità. Neanche ai discepoli, sempre secondo il Vangelo di Giovanni, questa verità è stata loro rivelata. Anche perché nel quarto Vangelo tutti i grandi dialoghi di Gesù sono, tranne qualcuno, con i Giudei. Donde Pilato attinge questa verità? Anche se Gesù si fosse proclamato re, neanche con questa accusa avrebbe potuto subire una condanna. Non ha compiuto nulla contro Roma.</p>
<p class="C18 V34">^{34} **Gesù rispose: «Dici questo da te, oppure altri ti hanno parlato di me?».** / La risposta di Gesù va attentamente e sapientemente compresa. Dici questo da te, oppure altri ti hanno parlato di me? Se tu, Pilato, lo dici da te, non hai mai impedito la mia opera di evangelizzazione. Mi hai permesso ogni cosa. Questo significa che la mia Parola e le mie opere non erano contro Roma, perché mai ho pronunciato una sola Parola né contro l’Impero, né contro te, né contro le istituzioni che tu rappresenti. Non hai avuto motivi per impedirmelo. Se invece altri ti hanno parlato di me, anche in questo caso, deve prevalere la tua conoscenza. Tu sai la mia correttezza verso Roma. La loro Parola non merita alcuna attenzione. La tua conoscenza attesta il contrario. Anche se fossi re, sarei un re che non dona fastidio a nessun re, a nessun Imperatore, a nessun Procuratore, a nessun Centurione, a nessun soldato. Tu, Pilato, attesti per me. Non hai trovato in me nessuna parola o azione avverse. </p>
<p class="C18 V35">^{35} **Pilato disse: «Sono forse io Giudeo? La tua gente e i capi dei sacerdoti ti hanno consegnato a me. Che cosa hai fatto?».** / Pilato è come se volesse confermare l’analisi portata avanti da Cristo Gesù con la sua risposta. Tu, Gesù, non hai fatto nulla a me, nulla all’Impero, nulla a Roma, nulla ad altra gente. Di sicuro hai fatto qualcosa alla tua gente e ai capi dei sacerdoti. Sono essi che ti hanno consegnato a me. Che cosa hai fatto loro? Se loro hanno un odio così grande contro di te, da volere te Crocifisso e me che condanno un innocente perché venga crocifisso, qualcosa hai pur dovuto fare ad essi. Tu hai crocifisso il loro mondo e loro vogliono crocifiggere te. Non è una questione tra me e te, tra me, Pilato, e te, Gesù. Ma è una questione tra te, Gesù, e il popolo dei Giudei, a iniziare dai capi dei sacerdoti. Ora è anche una questione tra me, Pilato, e loro. Essi vogliono che io ti condanni.</p>
<p class="C18 V36">^{36} **Rispose Gesù: «Il mio regno non è di questo mondo; se il mio regno fosse di questo mondo, i miei servitori avrebbero combattuto perché non fossi consegnato ai Giudei; ma il mio regno non è di quaggiù».** / Gesù rassicura Pilato: “Il mio regno non è di questo mondo”. Pilato può stare tranquillo. Se il suo regno non è di questo mondo mai vi potrà essere contrasto, opposizione, violenza, agitazione contro nessun regno di questo mondo. Ora Gesù spiega a Pilato perché il suo regno non è di questo mondo. Osserviamo bene la chiarezza di Gesù. Gesù non dice: “I miei servitori avrebbero combattuto perché non fossi consegnato a te, Pilato”. Dice invece: “I miei servitori avrebbero combattuto perché non fossi consegnato ai Giudei”. Pilato e Roma vengono lasciati fuori. Sono i Giudei che hanno consegnato Gesù ai Romani. Se Gesù fosse stato re di questo mondo, avrebbe avuto i suoi servitori, i suoi soldati, il suo esercito e si sarebbe opposto alla cattura. Invece è stato lui stesso a consegnarsi. Ma il mio regno non è di quaggiù. La mia storia, dice Gesù, attesta che veramente non sono re di questo mondo. Realmente il mio regno non è di quaggiù. Non vi sono opposizioni, invasioni, contrasti, guerre.</p>
<p class="C18 V37">^{37} **Allora Pilato gli disse: «Dunque tu sei re?». Rispose Gesù: «Tu lo dici: io sono re. Per questo io sono nato e per questo sono venuto nel mondo: per dare testimonianza alla verità. Chiunque è dalla verità, ascolta la mia voce».** / Anche se non sei re di questo mondo, sei comunque re! Di sicuro Pilato non sa di che natura sia questo regno che non è di questo mondo. Lui conosce solo questo mondo. Si, sono re. Ma sono un re particolare. Sono re della verità. Io sono il difensore della verità oltre che il suo annunziatore. Io sono il re della Verità, il difensore della Verità, l’annunziatore della Verità. Non conosco altra regalità. Anche in questo sono re particolare. Io annunzio la Verità. La Verità non la impongo. Perché non la impongo? Perché chiunque è dalla Verità, ascolta la mia voce. Anche per questa ragione non vi è alcun contrasto con gli uomini, con nessun uomo. L’accoglienza della Verità è dal cuore. Si annunzia la Verità, si mostra la Verità, si dona la verità, ma non si impone. Chiunque è dalla Verità l’accoglie. Ascolta la mia voce. Chi non è dalla Verità, la rifiuta. Nessuno mai gliela imporrà. La Verità è la luce. La sola luce. La verità è l’essenza eterna di Dio che è mistero di unità e di trinità, ma anche mistero di creazione. Tutto l’universo porta l’impronta della divina Verità. Cristo è venuto per riportare l’uomo in questa verità, da lui perduta per il peccato.</p>
<p class="C18 V38">^{38} **Gli dice Pilato: «Che cos’è la verità?». E, detto questo, uscì di nuovo verso i Giudei e disse loro: «Io non trovo in lui colpa alcuna.** / Pilato ascolta Gesù che si dichiara testimone della Verità e si chiede: “Che cosa è la verità?”. Potrà mai esistere la Verità in un mondo nel quale ognuno si dichiara essere lui la Verità? Un mondo politeista non potrà non essere così. Per Pilato esistono le verità. Le verità si impongono con la forza. Anche Roma impone la verità con la forza. Oggi l’uomo non impone la sua verità con la forza del denaro o con quella dell’illusione e della menzogna? Satana non impose alla donna la sua verità con l’inganno e la menzogna? Caino non impose la verità del suo istinto la forza fratricida? Gesù potrà mai imporre la verità solo dicendo la verità? Ma prima ancora cosa è la Verità? Anche se è un predicatore della sua Verità, non è uno che combatte con la forza per imporre la verità. Pilato non vede alcun pericolo. Non vede alcun pericolo, perché non conosce la forza segreta di Cristo Gesù che è lo Spirito Santo. Lui lo ha detto: “Quando sarò elevato da terra, attirerò tutti a me”. Lui non attira con forze visibili. La sua forza è lo Spirito di Dio.</p>
<p class="C18 V39">^{39} **Vi è tra voi l’usanza che, in occasione della Pasqua, io rimetta uno in libertà per voi: volete dunque che io rimetta in libertà per voi il re dei Giudei?».** / Ora Pilato commette un gravissimo errore di valutazione politica. Se i Giudei gli hanno portato Gesù perché lo condanni a morte, potranno mai scegliere che Lui venga messo in libertà? Da questo errore è obbligato a condannare Gesù. Gesù non è stato condannato. Non è nelle carceri. Non è prigioniero di Pilato. Lui è ancora innocente. Pilato stesso ha conosciuto la sua innocenza. Volete il vostro re libero o volete un altro prigioniero? La proposta sarebbe stata legittima tra due condannati. Essa è illegittima e ingiusta tra un giusto e un ingiusto.</p>
<p class="C18 V40">^{40} **Allora essi gridarono di nuovo: «Non costui, ma Barabba!». Barabba era un brigante.** / Pilato si è condannato a Crocifiggere Gesù per la sua stoltezza. La sua “verità politica” non lo ha aiutato a conosce “la verità furba e scaltra, arrogante e prepotente” dei Giudei. È un errore di cui si ricorderà per l’eternità. Se prima aveva una qualche possibilità di liberare Gesù, ora non può più. Barabba era un brigante, un brigante scelto al posto di un innocente. Ecco l’altra verità. Si sceglie il male al posto del bene, il vizio invece delle virtù, le tenebre e non la luce, la disobbedienza e non l’obbedienza, l’ingiustizia e non la giustizia. Pilato ha scelto la stoltezza e non la sapienza. La forza del peccato è in tutto simile ad una catena. Basta che un solo anello non regga e il peccato perde la sua forza. Caifa decide la morte di Gesù. Se il sinedrio non avesse approvato, la sua decisione sarebbe stata nulla. Giuda consegna Gesù ai soldati. Se i soldati si fossero rifiutati, Gesù non sarebbe stato catturato. I Giudei consegnano Gesù a Pilato. Se Pilato fosse stato saggio, sapiente, intelligente, forte, Gesù non sarebbe stato crocifisso. Questo è solo un ragionamento astratto. Noi sappiamo che il peccato è della natura. È il nostro corpo che è di peccato. Dal peccato solo uno ci può liberare: Cristo Gesù. Ed è questa la sua verità: la liberazione dal peccato del mondo. </p>
<p class="C20 V1">^{1} **Il primo giorno della settimana, Maria di Màgdala si recò al sepolcro di mattino, quando era ancora buio, e vide che la pietra era stata tolta dal sepolcro.** / Il sabato presso gli Ebrei è il settimo giorno. Il primo giorno della settima è quello immediatamente dopo il sabato. Anche per noi oggi, nella Chiesa. la domenica è il primo giorno. Il venerdì è il sesto giorno e il sabato il settimo. Maria di Màgdala è sola o vi sono altre donne con lei? Il Vangelo secondo Giovanni non dona nessun altro dettaglio. Non aggiunge alcuna presenza di altre donne o anche uomini presso il sepolcro. Né prima di Maria né dopo. Maria nel Quarto Vangelo ha un posto di altissimo onore. Chi vuole comprendere Maria di Màgdala deve leggere e meditare il Cantico dei Cantici. Maria cerca il cuore del suo cuore, l’anima della sua anima, il pensiero dei suoi pensieri, la verità della sua verità, che è Cristo Signore.</p>
<p class="C20 V2">^{2} **Corse allora e andò da Simon Pietro e dall’altro discepolo, quello che Gesù amava, e disse loro: «Hanno portato via il Signore dal sepolcro e non sappiamo dove l’hanno posto!».** / Maria di Màgdala non entrò nel sepolcro. Possiamo pensare, a causa del verbo al plurale, “non sappiamo”, che lei non fosse sola? Si può anche pensare. La narrazione non dona alcun altro riscontro. Ora è giusto dedicarci a mettere in luce alcune verità. Prima verità. Maria si reca da Pietro e da Giovanni, il discepolo che Gesù amava. Sappiamo che Pietro è il capo del collegio apostolico. Lui domani dovrà confermare tutti i suoi fratelli nella fede. Lui deve essere il primo testimone. Seconda verità. Per Maria il corpo di Gesù sicuramente è stato preso da qualcuno. Da quali indizi lei deduce questo? Dalla pietra del sepolcro che era stata rotolata via, nonostante fosse assai pesante. Gesù non è nella tomba. Terza verità. Maria non pensa affatto ad alla risurrezione di Gesù. Eppure il Maestro più volte aveva detto ai discepoli che il terzo giorno sarebbe risorto. Il terzo giorno è quello dopo la crocifissione: Venerdì, Sabato, Primo giorno.</p>
<p class="C20 V3">^{3} **Pietro allora uscì insieme all’altro discepolo e si recarono al sepolcro.** / Quarta verità. Pietro e Giovanni non rassicurano Maria, dicendole che Gesù era risorto e che si è compiuta la profezia da Lui spesse volte annunziata. Essi, cioè Pietro e Giovanni, escono insieme e si recano al sepolcro. In questo momento è come se la profezia di Gesù fosse stata rimossa dalla loro mente e dal loro cuore. Eppure la prima parte della profezia si è compiuta sotto i loro occhi. Poiché la profezia è una non due, essa si compie per intero. La profezia annunziava insieme e la morte e la risurrezione. La risurrezione era subito dopo la morte, appena il terzo giorno. Non era fra cento giorni, cento anni, cento secoli. Le parole di Gesù sono chiare: “Il terzo giorno risusciterò”. Quinta verità. La rimozione della profezia sulla risurrezione dalla mente e dal cuore dei discepoli così come anche dal cuore e dalla mente di Maria di Màgdala, rivela che in nessun modo essa è invenzione dei discepoli.</p>
<p class="C20 V4">^{4} **Correvano insieme tutti e due, ma l’altro discepolo corse più veloce di Pietro e giunse per primo al sepolcro.** / Pietro e Giovanni si recarono al sepolcro correndo insieme tutti e due. Ma l’altro discepolo, cioè Giovanni, corse più veloce di Pietro e giunse per primo al sepolcro. Sappiamo che Giovanni è molto più giovane di Pietro. Poiché più giovane è anche più resistente alla corsa. Ma l’evento della corsa non va letto solo in chiave di fisicità, molto di più va letto in chiave spirituale. Nella conoscenza di Gesù Giovanni è molto più veloce di Pietro. Giovanni vive in quanto a conoscenza di Gesù e del suo mistero un ruolo unico. Lo Spirito Santo ha dato a Giovanni occhi come di aquila. O se si preferisce: lo Spirito Santo gli ha dato i suoi stessi occhi per vedere il mistero del Maestro. Nessuno in quanto a corsa per penetrare il mistero è più rapido e veloce di Giovanni. Supera di gran lunga tutti gli Apostoli. A Lui lo Spirito Santo ha fatto dono di vedere il mistero di Cristo Gesù e di scriverlo nel libro dell’Apocalisse.</p>
<p class="C20 V5">^{5} **Si chinò, vide i teli posati là, ma non entrò.** / La Chiesa di Cristo Gesù non è fatta solo di chi vede di più. È fatta anche di chi deve confermare nella fede quanto si vede. Questa autorità è di Pietro, che la esercita in modo personale, diretto, e anche per mezzo del collegio apostolico. Giovanni giunse per primo, perché Giovanni non entra nel sepolcro? Perché si ferma alla porta? Perché nessuno dovrà pensare che abbia in qualche modo alterato la scena del sepolcro. Un solo testimone non ha valore di prova. Hanno valore di prova due testimoni. Per essere la risurrezione testimonianza storica, perché la testimonianza sia creduta, occorrono due testimoni concordi. Uno solo non basta.</p>
<p class="C20 V6">^{6} **Giunse intanto anche Simon Pietro, che lo seguiva, ed entrò nel sepolcro e osservò i teli posati là,** / Cosa nota Pietro nel sepolcro? Che il corpo di Gesù non è stato rubato, trafugato, portato via da persone della nostra terra. L’ordine che regna in esso è segno di ben altre cose. C’è cura, molta cura sia riguardo ai teli che al sudario. Se Gesù fosse stato portato via, vi sarebbe disordine, confusione, caos. Cose tutte generate dalla fretta. Il sepolcro vuoto da solo non è prova della risurrezione di Gesù. Tuttavia è un indizio che va tenuto in grande considerazione. Anche se un solo indizio non può essere mai usato come prova, tuttavia una verità emerge ed è tanto. L’ordine che regna in esso attesta, rivela, manifesta che Gesù non è stato portato via. Gesù non è nel sepolcro, ma neanche è stato portato via. Sono due verità che possono trovare la loro verità piena tutte e due nella risurrezione. Non è nel sepolcro, perché risorto. Non è stato portato via, perché risorto. La risurrezione è la verità dell’una e dell’altra verità storica. La risurrezione è la sola verità che rende verità storiche le altre due. È deduzione logica vera.</p>
<p class="C20 V7">^{7} **e il sudario – che era stato sul suo capo – non posato là con i teli, ma avvolto in un luogo a parte.** / Ecco ancora un segno dell’ordine che regna nel sepolcro. Pietro vede il sudario che era stato sul suo capo, cioè sul capo di Gesù. L’ordine che si vede rivela due cose. Prima di tutto che il corpo non è stato rubato. Lo avrebbero portato via avvolto nei teli. Sarebbe stato più facile per essi il lavoro del trasporto. Inoltre nessun ladro prima di rubare mette a posto la casa. Prende e scappa via. Queste due verità storiche trovano la loro verità ultima solo nella risurrezione di Gesù e in una presenza angelica o azione miracolosa per giustificare l’ordine che regna nel sepolcro in ogni cosa. La sana razionalità rivela queste verità. Anche la ragione per vie proprie deve giungere ad un evento non umano, ma soprannaturale avvenuto nel sepolcro. Poiché siamo in ambiente biblico, o il corpo di Cristo è stato rapito in cielo, come Elia, o è risorto. La razionalità tuttavia da solo non è sufficiente a dichiarare la risurrezione di Gesù Signore, orienta però verso di essa, se si tiene conto delle parole dette da Gesù circa la sua morte e risurrezione. La verità della morte si è compiuta. Se una parte della profezia si è compiuta, anche la seconda parte si è realizzata. La parola di Gesù è una: morte e risurrezione, consegna ed esaltazione. Anche questa via razionale, logica, va tenuta in considerazione. Sul fondamento della storia e su quello della rivelazione, si deve concludere che realmente si può attestare che Gesù è risorto. Ma solo se rimaniamo in campo biblico, sul terreno della profezia e degli oracoli del Signore. Se entriamo in campo profano, viene meno il terreno sul quale è possibile condurre un ragionamento vero. Manchiamo delle categorie divine per giungere alla risurrezione. La categorie divine non sono nei cieli, ma sulla terra.</p>
<p class="C20 V8">^{8} **Allora entrò anche l’altro discepolo, che era giunto per primo al sepolcro, e vide e credette.** / Pietro entra, guarda, vede, constata. Non dice una sola parola. Su quali fondamenti storici e di fede Giovanni crede? Giovanni nel sepolcro vede una mano divina e non umana. Ciò che vi è in esso non è frutto di opera umana. Lì vi è opera l’opera di Dio. Queste cose solo il Signore le fa. Gli uomini percorrono la via del disordine, mai dell’ordine. Credette nella risurrezione di Gesù Signore, non solamente per via storica, ma anche per la via della profezia di Cristo Gesù. Una verità però va messa chiaramente in luce. Giovanni mette insieme la profezia di Dio e di Cristo Gesù. Le antiche profezie sul Servo Sofferente, sul Giusto perseguitato, sul Cristo di Dio o Messia, sempre parlano di ristabilimento dopo il grande tormento. Parlano di grande discendenza e di altre promesse. La risurrezione è vera profezia. È vera profezia assieme alla grande sofferenza. Esse sono un solo mistero. Gesù altro non fa che esplicitare questa verità e legarla in modo indissolubile al Figlio dell’uomo, che è Lui. Il Figlio dell’uomo è crocifisso, ma risorge. Gesù altro non fa che ribadire la verità di quanto già profetizzato sulla sua persona. Lui non dice una verità nuova, ricorda e mette in luce, applica a sé una verità antica. Questa verità si è compiuta interamente con la risurrezione.</p>
<p class="C20 V9">^{9} **Infatti non avevano ancora compreso la Scrittura, che cioè egli doveva risorgere dai morti.** / Ecco la conclusione cui perviene Giovanni. Qual è il valore di questa affermazione dell’apostolo del Signore? Quale la sua verità? La risurrezione è evento cristologico perché si è verificata in Cristo. Il suo corpo trasformato in luce, reso incorruttibile, immortale, glorioso, spirituale è stato ridato all’anima. La persona di Gesù vive nella completezza delle due nature. È evento soteriologico, perché per il mistero della morte e della risurrezione di Gesù, ad ogni uomo è data la grazia della salvezza, della redenzione, della giustificazione. Se Cristo non fosse risorto, non sarebbe il Messia di Dio. È evento antropologico, perché non riguarda solo i discepoli di Gesù, ma l’intera umanità, partendo dal primo uomo e finendo all’ultimo che nascerà sulla nostra terra. Chi vuole la vera salvezza la può ottenere solo in Gesù Signore. È evento escatologico, perché è grazie alla risurrezione di Cristo Signore che la morte sarà vinta per sempre. Ma per chi sarà vinta la morte? Per tutti coloro che crederanno in Cristo Gesù, accogliendo di divenire parte del suo mistero. È evento teologico perché essa è via di salvezza universale, non stabilita però da Cristo Signore, ma dal Signore, Creatore, Dio di ogni uomo. Un solo Creatore, un solo Signore, un solo Dio, una sola via di salvezza. La risurrezione non è un fatto cristiano, è un fatto umano. Non è di alcuni uomini o per alcuni uomini. Ma è la via di Dio per ogni uomo. Chi ha creato l’uomo ha anche stabilito che Cristo morto e risorto è la via della salvezza. Infine la risurrezione è anche evento altamente scritturistico, ermeneutico, esegetico, come evento scritturistico, ermeneutico ed esegetico è tutto il mistero dell’Incarnazione in ogni sua parte e momento. Chi vuole conoscere la verità di ogni Parola di Dio sappia che essa è in ogni Parola di Cristo Gesù, in ogni sua opera, in ogni avvenimento che riguarda la sua vita. Cristo Gesù è la chiave di comprensione di tutta l’opera di Dio. Si toglie Cristo Signore e tutta la Scrittura è una favola. Dio è una favola. Le profezie sono una favola. Gli eventi preannunziati una menzogna. Anche la salvezza promessa è una chimera. Senza Cristo regna solo la carne. Cristo Gesù è la sola speranza dell’umanità. La sola speranza vera. Tutte le altre speranza sono false, perché lasciano l’uomo nella carne, nel peccato, nella morte, nella perdizione. Non liberano dalla morte eterna.</p>
<p class="C20 V10">^{10} **I discepoli perciò se ne tornarono di nuovo a casa.** / Pietro e Giovanni vengono, vedono, osservano, constatano, giungono a delle conclusioni. Giovanni arriva anche alla fede nella risurrezione. Ma tutto rimane nel loro cuore. I discepoli perciò se ne tornarono di nuovo a casa. Non viene riferita a Maria di Màgdala da essi nessuna parola. I loro convincimenti rimangono boccati nel loro cuore. Maria è come se non esistesse. A cosa è dovuto questo loro comportamento? Dobbiamo pensare che il mistero che si è aperto dinanzi ai loro occhi sia stato così luminoso da stordirli, assorbendo interamente il loro spirito e il loro cuore. Anche i loro occhi sono stati catturati. Essi non vedono nient’altro. Penso che sia questo il motivo per cui Maria sia stata trascurata. È come quando avviene un’estasi. La visione libera la mente, il cuore, gli occhi, l’anima dal corpo e tutto ciò che è materia scompare. Si è presi dal soprannaturale. Dobbiamo pensare che quella di Giovanni e di Pietro nel sepolcro sia stata una vera estasi di immersione nel mistero di Cristo Signore. Finora veramente i discepoli nulla hanno compreso di Lui. Gesù è l’atteso delle genti.</p>
<p class="C20 V11">^{11} **Maria invece stava all’esterno, vicino al sepolcro, e piangeva. Mentre piangeva, si chinò verso il sepolcro** / Maria di Màgdala non si preoccupa di essere stata lasciata sola. Anche Lei vive una specie di estasi. La sua estasi è la memoria, il ricordo di Gesù. Lei è immersa nella memoria di Lui e ha bisogno di trovare Lui, la sua vita. Si china, sperando che quanto da lei vissuto fino al presente fosse un sogno. Gesù era lì e lei non lo aveva visto. Guardando di nuovo forse lo avrebbe visto. Il grande amore annulla ogni razionalità, ogni scienza e ogni sapienza. Annulla anche ogni sofferenza. Il grande amore del Padre non ha annullata la sua scienza sulla croce? </p>
<p class="C20 V12">^{12} **e vide due angeli in bianche vesti, seduti l’uno dalla parte del capo e l’altro dei piedi, dove era stato posto il corpo di Gesù.** / Si tratta di una vera teofania, vera manifestazione celeste. Il cielo viene in aiuto a questa donna. Quando Cristo Gesù è cercato con tutto il cuore, l’anima, la mente, lo spirito, i pensieri, i desideri, la volontà, sempre il Cielo viene in aiuto, in soccorso. Mai il Signore lascia soli o abbandona. È verità eterna. Dio sempre si lascia trovare da chiunque lo cerca. Anzi Lui stesso spinge gli uomini a cercare Lui. Se Lui non spingesse, l’uomo si sommergerebbe nel suo peccato e in esso troverebbe la morte.</p>
<p class="C20 V13">^{13} **Ed essi le dissero: «Donna, perché piangi?». Rispose loro: «Hanno portato via il mio Signore e non so dove l’hanno posto».** / I due Angeli parlano alla donna. Le chiedono il motivo del suo pianto, qual è il motivo delle tue lacrime? Maria piange perché il suo Signore, il suo Dio, la sua vita non c’è più. È stata portata via. Gesù non è per Maria persona della terra. Un uomo come tutti gli altri uomini. Per Maria Gesù è il suo Signore, il suo Dio, il suo tutto. Come fa un’anima a vivere senza il Signore che è la sua vita? Impossibile. Come fa un uomo a vivere senza la sua anima, che è la sua vita? Impossibile. Come l’anima è necessaria al corpo, così Gesù è necessario a Maria, Come l’anima fa vivere il corpo e senza l’anima il corpo è nella morte, così Gesù fa vivere Maria e senza Gesù Maria è nella morte. Per questo Gesù va cercato. Egli è l’anima, la vita, il soffio, il respiro dell’anima di Maria.</p>
<p class="C20 V14">^{14} **Detto questo, si voltò indietro e vide Gesù, in piedi; ma non sapeva che fosse Gesù.** / Gesù non è nel sepolcro. Gli Angeli non possono darle nessun conforto. Se vuole trovare Gesù, deve continuare a cercare, chiedere, interrogare. Gesù non si manifesta a Maria assumendo le sue sembianze fisiche, quelle che Maria già conosceva. Assume altre sembianze. Per questo motivo lei non lo riconosce. Da dove si riconosce Gesù, il vero Gesù? Dalla Parola. La sola Parola da sola però non basta. Occorrono anche i suoi gesti. Parole e gesti lo fanno riconoscere. Ecco perché qualsiasi visione di Gesù, qualsiasi Parola, sempre dovrà essere accompagnata ai suoi gesti. Se però vi è divergenza, discrepanza, dissonanza tra la sua Parola e quella che si ascolta nella visione di Lui, di certo la visione non gli appartiene. È sicuramente inganno. Vale questa regola per tutti i predicatori della Parola. Ogni uomo può presentarsi ad un altro uomo, dicendogli di essere per lui vera teofania celeste e divina. Da dove lo si riconosce che è un messaggero del Signore? Dalla Parola che è di Gesù. Dai gesti che sono anch’essi di Gesù.</p>
<p class="C20 V15">^{15} **Le disse Gesù: «Donna, perché piangi? Chi cerchi?». Ella, pensando che fosse il custode del giardino, gli disse: «Signore, se l’hai portato via tu, dimmi dove l’hai posto e io andrò a prenderlo».** / Gesù rivolge a Maria due domande: “Donna, perché piangi? Chi cerchi?”. Maria piange perché ha perso qualcuno. Chi hai perso? Chi stai cercando? Non è una cosa che Maria ha perso. È una persona. La domanda è vera rivelazione. Chi chiede sa perché Maria sta piangendo. Non chiede: “Che cosa cerchi?”. Chiede invece: “Chi cerchi?”. Il chi è riferito ad una persona. Maria ha perso una persona a lei cara e la sta cercando. Gesù sa che sta cercando Lui, Gesù.  Maria omette di dire che lei cerca Gesù, il Crocifisso, deposto nel sepolcro. Lei in questo momento sta pensando, è convinta che tutti conoscano il motivo del suo pianto e chi lei sta cercando. Lo rivela il fatto che omette di dire il nome al custode del giardino. “Se lo hai portato via tu”: chi ha portato via? La ricerca di Gesù assorbe così tanto il suo cuore e la sua mente da farle credere che tutto il mondo conosca l’oggetto della sua ricerca. Invece il mondo non sa nulla né del suo cuore né della sua mente. Il mondo è indifferente. </p>
<p class="C20 V16">^{16} **Gesù le disse: «Maria!». Ella si voltò e gli disse in ebraico: «Rabbunì!» – che significa: «Maestro!».** / Ora Gesù si fa riconoscere attraverso la sua voce. Infatti la chiama per nome: “Maria!”. La voce è inconfondibile. Lei la potrebbe distinguere anche in un miliardo di altre voci. La voce di Gesù è unica. Non ve ne sono altre. Gesù sa come parlare al cuore. È bastato sentire la voce di Gesù e all’istante Maria riconosce il suo Maestro. Veramente le sue pecore riconoscono la sua voce. Maria è vera pecora dell’ovile di Gesù. È questo il motivo per cui all’istante riconosce la voce del suo Maestro, del suo Pastore. Oggi è proprio questa la grande difficoltà del cristiano: egli non riconosce più la voce del suo Maestro. Se non si conosce la voce del Pastore, del Maestro, neanche lo si può seguire. Se non si segue Lui non si è gregge del suo ovile, del suo pascolo. Lui non può condurci alle sorgenti delle acque della vita. Siamo fuori dalla salvezza.</p>
<p class="C20 V17">^{17} **Gesù le disse: «Non mi trattenere, perché non sono ancora salito al Padre; ma va’ dai miei fratelli e di’ loro: “Salgo al Padre mio e Padre vostro, Dio mio e Dio vostro”».** / Maria ha visto Gesù. Questo le deve bastare. Non deve pensare di stare lì a contemplare l’Amato dell’anima sua. A lei il Signore affida una grande missione. Lei avrà modo di vederlo ancora. Gesù non è ancora salito al Padre. Resterà con sulla terra in modo visibile ancora per quaranta giorni. Ecco perché le dice di non toccarlo, non afferrarlo, di non volerlo tutto per sé: “Noli me tangere”. Lei deve recarsi dai suoi fratelli e recare loro una grande notizia. Gli Apostoli sono ora chiamati fratelli di Gesù. Fratelli che devono condividere con Lui la stessa missione. Fratelli che Lui vuole pronti per portare nel mondo il lieto messaggio. Gesù dovrà lasciarli. Dovrà salire o ritornare al Padre. Chi è il Padre al quale Gesù ritorna? È il Padre di Gesù e il loro Padre. È il Dio di Gesù e il loro Dio. Il Padre di Gesù per la loro parola dovrà divenire il Padre di ogni uomo. Il Dio di Gesù per la loro parola dovrà divenire il Dio di tutti. Ecco la grande missione degli Apostoli, dei fratelli di Gesù. Gli Apostoli sempre dovranno vigilare, ponendo attenzione, affinché si separi il Padre da Gesù e Dio da Gesù e mai si separi il Dio e il Padre di Gesù dal loro Dio e Padre. Un Dio senza Cristo Gesù per un apostolo mai dovrà esistere. Il Padre senza Gesù per un apostolo mai dovrà esistere. Se non deve esistere per un apostolo, non dovrà esistere per nessun altro discepolo di Gesù. La verità è una. Non vi sono due verità e due fedi: una per il teologo o il cristiano e una per l’apostolo. La fede di Cristo è fede dell’apostolo. La fede dell’apostolo è fede del teologo e di ogni altro discepolo di Gesù. Il Padre e Cristo sono una cosa sola. Ogni Parola della Scrittura, ogni Parola di Gesù, ogni Parola dell’Antico e del Nuovo Testamento esclude l’esistenza del Dio unico. Esiste invece il solo Dio vivo e vero nel suo mistero di unità e di trinità e anche di incarnazione. Quando gli apostoli si convinceranno che la loro fede non può essere diversa da quella di Cristo Gesù, allora anche ogni altro discepolo potrà convincersi che anche la sua fede dovrà essere quella di Cristo Gesù. Dio è il Padre di Gesù. Dio, che è il Padre di Gesù, è il Dio e Padre dell’apostolo di Gesù. Per questo Gesù e gli apostoli sono fratelli. Sono della stessa fede e della stessa verità nel Padre. Esiste un solo Dio e questo solo Dio è il Padre di Gesù e degli apostoli. </p>
<p class="C20 V18">^{18} **Maria di Màgdala andò ad annunciare ai discepoli: «Ho visto il Signore!» e ciò che le aveva detto.** / Maria di Màgdala obbedisce. Non si ferma a contemplare Gesù. Essa va ad annunziare ai discepoli: “Ho visto il Signore!”. Dice loro ciò che Gesù le aveva detto. Ecco la verità della missione: riferire chi si è visto e cosa ha detto. Non c’è missione se viene separata dalla Persona che si è vista e neanche se c’è distacco dalla Parola ascoltata. Annunziare chi si è visto è obbligo per la credibilità. Dire ciò che si è ascoltato è obbligo per la conversione dei cuori. Nessuno deve dimenticarsi che la missione degli Apostoli viene da Cristo Gesù ed è finalizzata a creare la fede in Lui da parte di tutte le genti. Separare Cristo dalla fede e dalla salvezza, è opera degli anti-Cristo. È opera satanica. Per questo gli apostoli dovranno sempre vigilare, affinché questo mai avvenga nella Chiesa di Dio. Ecco la vera via della verità e della fede: per gli apostoli a Cristo Gesù, per Cristo Gesù al Padre, nello Spirito Santo. </p>
<p class="C20 V19">^{19} **La sera di quel giorno, il primo della settimana, mentre erano chiuse le porte del luogo dove si trovavano i discepoli per timore dei Giudei, venne Gesù, stette in mezzo e disse loro: «Pace a voi!».** / Nel quarto Vangelo Gesù è apparso solo a Maria di Màgdala. A Lei ha conferito la missione di annunziare “ai suoi fratelli” la sua risurrezione e quanto le aveva detto. Ogni Vangelo ha un suo specifico nel raccontare questi eventi. San Paolo, nella Prima Lettera ai Corinzi, aggiunge altri particolari. Dobbiamo pensare che nella prima comunità vi erano diversi racconti in ordine alle apparizioni di Gesù Risorto. Paolo ne dona uno diverso dagli altri. Gesù è risorto prima che Maria di Màgdala giungesse al sepolcro di buon mattino quando era ancora buio. Ora Gesù si manifesta ai Dodici. Questa apparizione è stata preceduta dall’annunzio recato loro dalla Maddalena. È questa la sera del giorno della risurrezione. Le porte sono chiuse. Gesù entra. In verità Gesù non entra. È già con loro, in mezzo a loro. È però in una modalità invisibile. Ora dalla modalità invisibile passa alla modalità visibile. È teofania. Le prime parole di Gesù sono il dono della pace. Gesù non dice: “La pace sia con voi”. Dice invece: “Pace a voi!”. Questo è un vero dono della pace. La pace di Gesù è riconciliazione vera con Dio, con se stessi, con ogni altro uomo. La pace di Gesù è riconciliazione vera anche con l’intera creazione, perché è il ritorno dell’uomo nella sua verità, che è da Dio, come da Dio è ogni altra verità. Si perde la verità, si perde la pace. Si perde la riconciliazione vera. La pace è stata tolta dal cuore dell’uomo con il peccato. A causa del peccato la natura dell’uomo si trovò divisa, nella morte. La pace di Gesù è non solo nel perdono dei peccati, ma nel riportare l’uomo nella sua verità di vita. Io sono la verità e la vita, dice Gesù. Io sono la via e la luce. Per opera dello Spirito Santo, nel battesimo, Gesù ci rende partecipi della sua verità, partecipi della natura divina e l’uomo ritorna nella pace della sua natura.</p>
<p class="C20 V20">^{20} **Detto questo, mostrò loro le mani e il fianco. E i discepoli gioirono al vedere il Signore.** / Dopo il saluto, detto questo, mostrò loro le mani e il fianco. Piedi e mani forati dai chiodi e costato squarciato dal colpo della lancia attestano che vi è perfetta identità tra il Crocifisso e il Risorto. Gli apostoli sono dinanzi a Gesù. Gesù lo aveva loro detto. Voi piangerete, il vostro pianto si cambierà in gioia. Perché questo cambiamento? Perché essi nuovamente avrebbero visto il loro Maestro e Signore. Ogni Parola di Gesù infallibilmente si compie. Si compie subito, nel tempo, nell’eternità. Nessuna sua Parola rimarrà senza compimento. Basterebbe solo questa fede per farci comprendere a quale stoltezza oggi si è giunti.</p>
<p class="C20 V21">^{21} **Gesù disse loro di nuovo: «Pace a voi! Come il Padre ha mandato me, anche io mando voi».** / Gesù dona nuovamente la sua Pace ai suoi discepoli. Non solo la Pace. Dona anche la sua missione, la dona ma con una differenza sostanziale. Il Padre ha mandato il Figlio suo per compiere la redenzione del mondo. Gesù viene e obbedisce ad ogni comando del Padre. Oggi Gesù manda i suoi nel mondo per compiere la redenzione del mondo. Come la compiranno? Allo stesso modo di Gesù. Obbedendo ad ogni sua Parola. Come Gesù obbediva alla Parola del Padre nello Spirito Santo, così anche gli apostoli devono obbedire ad ogni Parola di Cristo Gesù, nello Spirito Santo. Se l’apostolo si separa da Cristo e dalla sua Parola, non c’è più missione di redenzione. Potranno esserci missioni filantropiche, umanitarie, ma mai missione di redenzione, di salvezza, di pace, di giustificazione, di vita eterna. Diviene facile conoscere se stiamo lavorando per la missione di Gesù o per nostro conto e interesse. Basta confrontarsi con una sola parola del Vangelo. Solo se la parola è vissuta, noi lavoriamo per la missione di Gesù. Ma lavoriamo solo per quella parola. Ma una sola parola non è la Parola. La Parola di Gesù si compone di ogni parola, ogni comando, ogni suggerimento, ogni insegnamento, ogni ammaestramento da Lui donato agli apostoli. Un esempio è sufficiente. Basta. Gesù dice: “Andate dunque e fate discepoli tutti i popoli, battezzandoli nel nome del Padre e del Figlio e dello Spirito Santo, insegnando loro a osservare tutto ciò che vi ho comandato” (Mt 28,19-20). Se io dico che il battesimo non è necessario, non compio la missione che Gesù mi ha affidato. Non lavoro per la redenzione dei miei fratelli. Non formo il corpo di Cristo, non edifico la sua Chiesa, non lavoro per la salvezza eterna. Se non battezzo, neanche insegnerò ai popoli come si vive il Vangelo. Sono io stesso a non viverlo. Può insegnare il maestro come si vive il Vangelo, se non lo vive? Può Gesù insegnarci some si obbedisce, se Lui non ascolta il Padre?</p>
<p class="C20 V22">^{22} **Detto questo, soffiò e disse loro: «Ricevete lo Spirito Santo.** / Ora Gesù crea il nuovo uomo sulla terra. Questa è vera nuova creazione. È l’inizio della nuova vita. Della nuova umanità. Del nuovo corso della storia. “Ricevete lo Spirito Santo”: ora lo Spirito è dato all’uomo come sua anima, sua mente, suo cuore, suo Maestro, suo Paràclito, sua Guida, suo Avvocato. Non dall’esterno, ma dall’interno, come essenza del suo nuovo essere. Come il soffio di Dio è essenza dell’uomo tratto dalla polvere del suolo, così lo Spirito Santo è l’essenza del nuovo uomo tratto dalla polvere del peccato e dalle macerie della colpa antica. L’uomo deve volere camminare nello Spirito. Lo Spirito è dato come nuova essenza, nuovo alito della nuova creatura, ma anche la nuova creatura deve volere camminare nello Spirito Santo, ravvivandolo ogni giorno e crescendo in Lui, senza alcuna interruzione.</p>
<p class="C20 V23">^{23} **A coloro a cui perdonerete i peccati, saranno perdonati; a coloro a cui non perdonerete, non saranno perdonati».** / Ora Gesù dona il potere di perdonare i peccati. Questo comando è essenza della missione degli apostoli. Chi riceve il perdono dei peccati? Coloro ai quali gli apostoli perdonano i peccati. Chi non riceve il perdono dei peccati? Coloro ai quali gli apostoli non li perdonano. Qualcuno potrebbe obiettare: “Non me li perdonano gli apostoli? Nessun problema. Me li faccio perdonare da Dio direttamente”. Le parole di Gesù non dicono questo. La nuova vita, che inizia dal perdono dei peccati, è affidata agli apostoli. Cristo Gesù ha messo questo potere nelle loro mani. Loro perdonano, Gesù perdona, il Padre perdona. Loro non perdonano, Gesù non perdona, il Padre non perdona. A chi gli apostoli mai perdoneranno i peccati? A tutti coloro che rifiutano di divenire discepoli di Gesù. Anche a tutti coloro che, divenuti discepoli di Gesù, vogliono camminare secondo la carne e non secondo lo Spirito Santo. Non possono perdonare i peccati a coloro che peccano contro lo Spirito Santo. È peccato imperdonabile. Non possono perdonare i peccati a chi vuole continuare a peccare, trasgredendo i comandamenti della Legge del Signore e gli Statuti del Vangelo. Il peccato è perdonato a chi vuole vivere in Cristo, con Cristo, per Cristo.</p>
<p class="C20 V24">^{24} **Tommaso, uno dei Dodici, chiamato Dìdimo, non era con loro quando venne Gesù.** / Ora viene data una notizia di storia o di cronaca. Nel Cenacolo non vi sono Undici Apostoli, ma solo Dieci. Ne manca uno. Tommaso, uno dei Dodici, chiamato Dìdimo, non era con loro quando venne Gesù. Non viene riferito dove fosse stato o perché fosse assente. Viene detto con grande semplicità che Lui non era presente. Di conseguenza né ha visto il Signore Risorto e neanche ha ascoltato le sue parole. Dal successivo racconto neanche viene riferito come a lui è stato dato lo Spirito e la missione. Queste sono notizie che non interessano il messaggio della salvezza e per questo possono essere omesse, tralasciate. </p>
<p class="C20 V25">^{25} **Gli dicevano gli altri discepoli: «Abbiamo visto il Signore!». Ma egli disse loro: «Se non vedo nelle sue mani il segno dei chiodi e non metto il mio dito nel segno dei chiodi e non metto la mia mano nel suo fianco, io non credo».** / Quando Tommaso si riunisce ai Dodici, cioè agli apostoli, gli altri discepoli pieni di gioia e di esultanza gli comunicano la notizia. Tommaso avrebbe dovuto credere per due motivi. Prima di ogni cosa per il modo in cui la notizia è stata riferita. I suoi amici apostoli erano pieni di gioia. La gioia si vedeva sul loro volti. Poi avrebbe dovuto credere per la comunione nella testimonianza. Sono Dieci, non uno solo. Invece ecco la sua risposta: a me la visione non basta. Gli occhi possono ingannare. Lui deve vedere e toccare. Deve vedere Gesù nella sua carne e toccare la sua carne. La vuole toccare nei segni della sua crocifissione. Lui non vuole essere certo che Gesù è risorto. Lui vuole essere assolutamente certo. Gli altri si sono accontentati della visione. Lui, alla visione, vuole aggiungere anche il tatto. Se è lui, la mano non si sbagli. La carne è carne. È legittima questa richiesta di Tommaso? Sapendo che la fede si fonda sulla testimonianza, essa non è legittima. Inoltre, se lui chiede questa prova di infallibilità, domani, quando lui annunzierà il Risorto, quale prova darà? Potrà mai dire a qualcuno “Credi sulla mia parola!”? Lui non ha creduto sulla parola di dieci apostoli, potrà un altro credere sul fondamento della sua? Il dubbio di Tommaso è necessario alla missione. Gesù lo dissolve in un istante.</p>
<p class="C20 V26">^{26} **Otto giorni dopo i discepoli erano di nuovo in casa e c’era con loro anche Tommaso. Venne Gesù, a porte chiuse, stette in mezzo e disse: «Pace a voi!».** / Gesù lascia che Tommaso si consumi nel suo dubbio per ben otto giorni. Gesù saluta con questo dono di pace. La mia pace è con voi. La mia pace è su di voi. La mia pace è in voi. Tommaso già riceve un segno della verità di ogni parola detta a lui dagli altri apostoli o discepoli del Signore. Infatti avviene tutto come per la prima volta. Sono in casa. Le porte sono chiuse. Gesù entra. Sta in mezzo. Dona la pace. Gesù per prima cosa conferma che la parola dei suoi apostoli era perfettissimamente vera. Ogni testimonianza resa a Gesù secondo verità, sempre sarà confermata da Gesù. Le modalità della conferma a noi non sono rivelate. Sappiamo però che la conferma sempre ci sarà. Gesù è stato sempre confermato dal Padre. Quando il Signore conferma la parola e la testimonianza degli apostoli? Quando la Parola è di Gesù e anche la testimonianza riguardano Gesù, il Crocifisso e il Risorto. Se l’apostolo si separa da Cristo parlerà nel proprio nome. Ma se lui parlerà nel proprio nome, Gesù Signore mai potrà confermare una sola sua parola. Si assumerà la responsabilità di ogni fallimento nell’opera della salvezza. Ha tolto la Parola di Gesù e al suo posto ha dato i propri pensieri.</p>
<p class="C20 V27">^{27} **Poi disse a Tommaso: «Metti qui il tuo dito e guarda le mie mani; tendi la tua mano e mettila nel mio fianco; e non essere incredulo, ma credente!».** / Tommaso ha chiesto il segno. Ora Gesù dona un segno della sua presenza in mezzo a loro. Infatti né gli altri apostoli e neanche Tommaso hanno detto qualcosa a Gesù della prova chiesta per credere nella sua risurrezione. Cosa vuole insegnare Gesù a Tommaso e ad ogni altro uomo? La fede nasce dalla testimonianza di persone verso altre persone. La testimonianza è fatta su una verità storica, che produce altre verità storiche. Se la storia testimoniata è accompagnata dai suoi frutti, quella storia è vera. Gli Apostoli erano tristi, sconsolati, senza speranza, smarriti, confusi. Questa la loro storia. Gesù risorge. Viene sta in mezzo. Dona la pace. Subito la loro tristezza diviene gioia indicibile. La storia di Gesù ha prodotto il suo frutto. Quando c’è il frutto, sempre si deve credere nella Verità della storia. Gesù muore in croce. La morte ha come frutto la risurrezione. Sempre si deve credere nella verità di ogni Parola detta da Lui, mentre era nella sua carne. Come ci sono dei motivi che ci obbligano a credere, così ci sono dei motivi che ci obbligano a non dubitare. La fede è atto umano. Non solo quindi atto della volontà, ma anche della razionalità, della sapienza, dell’intelligenza. Questa verità mai va dimenticata. Tutto l’uomo è implicato nell’atto di fede. Appartiene alla razionalità cogliere i legami che esistono tra diversi eventi. Non sono detti stolti per natura quanti non giungono alla conoscenza di Dio?  È questo il motivo per cui Tommaso avrebbe dovuto credere. Il frutto della nuova storia di Cristo Gesù operato nei discepoli era evidente, visibile. Era sul loro volto. Lui ha trovato una comunità diversa da quella che aveva lasciato. Sempre il discepolo di Gesù, se vuole che, per la sua parola, la fede spunti in un cuore, deve presentarsi con l’opera che la fede ha prodotto in lui. Qual è il frutto della fede? Le opere in tutto conformi alla Parola di Gesù. </p>
<p class="C20 V28">^{28} **Gli rispose Tommaso: «Mio Signore e mio Dio!».** / Tommaso, dopo le parole di Gesù, fa subito la sua professione di fede. L’apostolo confessa che Gesù è il suo Signore, il suo Dio. Oltre questa confessione la storia non può andare. Possiamo affermare che Tommaso mette il sigillo a quanto Giovanni ha scritto nel suo Prologo. Quanto lui ha scritto per rivelazione, Tommaso lo sigilla attraverso la sua confessione di fede che nasce dalla visione di Gesù. Questa confessione è anche un sigillo a tutta l’opera compiuta da Gesù e a tutte le Parole dette dal Maestro. Gesù è il Figlio di Dio, perché Signore e Dio. Gesù è con il Padre una cosa sola, perché è Signore e Dio. Oltre questa confessione non si può andare. Essa è il sommo della verità di Cristo: Signore e Dio. Essa è il sigillo eterno a tutto il Vangelo e a tutta la Scrittura, a tutte le profezie e a tutti gli oracoli del Signore. Sarà poi lo Spirito Santo ad illuminare i discepoli di Gesù, a comprendere la relazione tra Dio, il Padre, e tra Dio Gesù, il Figlio. Già i Salmi parlano di generazione nell’eternità, in principio. Ma il mistero è lasciato allo Spirito Santo. Tommaso è l’ultimo testimone a favore della verità del Prologo, cioè del mistero annunciato da Giovanni e posto come verità primaria del suo Vangelo. Prima la Verità di Cristo in pienezza. Poi la storia che conferma parola per parola.</p>
<p class="C20 V29">^{29} **Gesù gli disse: «Perché mi hai veduto, tu hai creduto; beati quelli che non hanno visto e hanno creduto!».** / Gesù non vuole che Tommaso divenga un modello per ogni altro uomo. Non si crede per visione. Si crede per ascolto. Si predica la Parola, la si accompagna con la vita nella Parola, questo basta perché la fede possa nascere nei cuori. Vale per il passato, il presente e il futuro. Chi è allora beato? Colui che crede nella predicazione e nell’annunzio degli Apostoli. Mai però dovrà essere una fede emotiva, irrazionale, illogica, mai un fideismo. La vera fede nasce dalla Parola, ma è vera se è vero atto umano, cioè atto di tutto l’uomo: cuore, volontà, mente, razionalità, spirito, sapienza, intelligenza. Quando la fede non nasce, due sono le ragioni. O la Parola non è stata data secondo le regole del dono della Parola. O perché l’uomo non vuole venire alla fede, a causa della malvagità del suo cuore. Sovente è per la prima ragione.</p>
<p class="C20 V30">^{30} **Gesù, in presenza dei suoi discepoli, fece molti altri segni che non sono stati scritti in questo libro. **/ Questi due versetti sono detti “Prima Conclusione”, perché, anziché terminare con essi il Vangelo, subito dopo segue un altro Capitolo, il XXI, che porta con sé una seconda conclusione, quella finale. La fine è dopo, non ora. L’Evangelista ci avvisa. Quanto lui ha scritto nel suo Vangelo non sono tutti i segni operati da Gesù. Il Maestro di segni ne ha fatti veramente tanti. Non c’è stata persona che da Lui non abbia ricevuto un segno o di parola o di opere. Pensare che tutto sia in questo Vangelo sarebbe negare o minimizzare la realtà storica che è ben diversa. Veramente, realmente Gesù, in presenza dei suoi discepoli, fece molti altri segni che non sono stati scritti in questo libro.</p>
<p class="C20 V31">^{31} **Ma questi sono stati scritti perché crediate che Gesù è il Cristo, il Figlio di Dio, e perché, credendo, abbiate la vita nel suo nome.** / Qual è allora il fine per il quale questi sono stati scritti? Il fine è la fede. Il fine della fede è la vita. Gesù è il Cristo, il Messia. Se è il Cristo e il Messia, in Lui si compiono tutte le antiche profezie e ogni promessa fatta da Dio all’umanità. Il Messia non viene solo per i figli di Abramo. Il Messia è promesso da Dio all’umanità. Lui viene anche per tutti i figli di Adamo. La salvezza è quell’inimicizia promessa da Dio al serpente già nel giardino dell’Eden dopo il peccato. Promessa universale, non particolare. Il Cristo è il Figlio di Dio. Gesù è Dio non perché si è fatto Dio. Ma perché è Dio e si è fatto uomo. Questa verità è essenza della sua Persona. Lui è Dio perché è il Verbo Eterno del Padre, il suo Figlio Unigenito eterno da Lui generato. Sono tutti in grande errore coloro che asseriscono che dai Vangeli non si può arrivare alla divinità di Gesù. Tutto il Nuovo Testamento è fondato su questa verità. Gesù è il Cristo. Gesù è il Figlio di Dio. Gesù è Dio. Gesù è vero Dio. Credendo in Cristo, Figlio di Dio, si ha la vita nel suo nome: la vita eterna si ha nel nome di Cristo, di Gesù, perché Gesù è la vita eterna, Lui è la verità, Lui è la luce, Lui è la risurrezione, Lui è la grazia. Tutto è Gesù. La vita eterna non è però un dono che Cristo dona a chi crede in Lui. La vita eterna Lui la dona a chi diviene una cosa sola con Lui. A chi vive in Lui, con Lui, per Lui. Non c’è vita eterna se ci si separa dal suo corpo, dalla sua vita. Come il Padre è la vita di Cristo Gesù e Cristo Gesù attinge la vita eternamente dal Padre, nel Padre, per lo Spirito Santo, così il discepolo di Gesù entra nella vita eterna, divenendo con Cristo un solo corpo e vivendo in Lui e per Lui.</p>
<p class="C21 V1">^{1} **Dopo questi fatti, Gesù si manifestò di nuovo ai discepoli sul mare di Tiberìade. E si manifestò così:** / Nel Quarto Vangelo la prima manifestazione di Gesù è stata fatta a Maria di Màgdala. Gesù non solo si è manifestato a lei, le ha dato anche la missione di andare dai suoi fratelli, gli apostoli, ad annunziare quanto ha visto e udito. La sera poi appare agli apostoli nella casa dove erano riuniti e dona loro la sua missione come loro missione, prima li ha però colmati di Spirito Santo. Poi ha conferito loro il potere di perdonare i peccati. Siamo in Gerusalemme.  La terza apparizione agli apostoli non è più in Giudea, ma in Galilea, sul mare di Tiberìade.</p>
<p class="C21 V2">^{2} **si trovavano insieme Simon Pietro, Tommaso detto Dìdimo, Natanaele di Cana di Galilea, i figli di Zebedeo e altri due discepoli.** / I discepoli o apostoli del Signore erano Dodici. Perso Giuda, il figlio della perdizione, perché ha scelto di perdersi, rimangono Undici. Sul mare di Tiberìade ne troviamo solo Sette. Poiché i nomi di questi ultimi due non sono stati manifestati, impossibile sapere chi manca. I non menzionati sono: Andrea, Filippo, Matteo, Giacomo di Alfeo, Taddeo, Simone il Cananeo. Di questi sei, due sono nel numero dei Setti elencati, ma senza essere nominati. Chi di questi fossero presenti, non lo sappiamo. Questo significa anche che quando a Simon Pietro viene affidato il mandato di pascere pecore e agnelli, sempre quattro discepoli sono assenti. Essi non hanno assistito alla pubblica confessione di amore di Simon Pietro.</p>
<p class="C21 V3">^{3} **Disse loro Simon Pietro: «Io vado a pescare». Gli dissero: «Veniamo anche noi con te». Allora uscirono e salirono sulla barca; ma quella notte non presero nulla.** / Simon Pietro prende l’iniziativa. Non chiede agli altri. Lui decide. Lui va a pescare. Lui ha desiderio e volontà di andare a pescare. Lui però non viene lasciato solo dagli altri discepoli. È questa la “pastorale” del buon esempio. Neanche Gesù chiedeva ai discepoli il loro parere. Lo Spirito Santo lo muoveva, lo conduceva e Lui si lasciava condurre. I discepoli lo seguivano. Chi è posto in alto deve sapere che lui parla agli altri e comanda con la sua vita. Se la sua vita è mossa e condotta dallo Spirito Santo, il suo esempio sempre attrae e sempre attira. Occorre però che sia sempre lo Spirito Santo a muovere. Quando nella vita dei discepoli si manifesta il nulla, allora è necessario che ci si interroghi. Perché questo è successo? Dove ho mancato? Cosa non è andato? Le domande possono essere molte. Ma una cosa subito urge fare. Chiedere al Signore che mandi il suo Santo Spirito ad illuminare la mente per vedere e a fortificare la volontà per obbedire a ciò che il Signore vuole che si faccia. Il Padre dei cieli permette che si facciano esperienze, quando non si ascolta la voce dello Spirito Santo, perché ci si convinca che senza l’obbedienza alla sua Parola mai una sola anima si convertirà e mai entrerà nella rete della Chiesa.</p>
<p class="C21 V4">^{4} **Quando già era l’alba, Gesù stette sulla riva, ma i discepoli non si erano accorti che era Gesù.** / Ora avviene qualcosa di non comune e di non normale, perché entriamo nel soprannaturale. Simon Pietro e gli altri tornano a riva. Neanche Maria di Màgdala, che conosceva bene Gesù si è accorta di Lui e nemmeno i discepoli di Emmaus. Non viene riferito quale forma Gesù avesse assunto. Con i viandanti si è fatto viandante. Con Maria custode del giardino.Qui possiamo anche supporre che si sia presentato come uno dei tanti pescatori. Ma queste sono solo supposizioni, pensieri della mente. La realtà a noi rimane ignota. Sappiamo però che Gesù può assumere qualsiasi veste.</p>
<p class="C21 V5">^{5} **Gesù disse loro: «Figlioli, non avete nulla da mangiare?». Gli risposero: «No».** / Gesù entra nella vita dei discepoli in un modo assi familiare. È cosa assai utile osservare come Gesù inizi i suoi dialoghi con le persone. Quasi sempre nel modo più naturale. Alla donna di Samaria diede da bere. Ora domanda se hanno qualcosa da mangiare. Lui ha sete e chiede acqua. Ha fame e chiede pane. Agisce da vero uomo. È Dio ma si serve della sua umanità per iniziare molti discorsi. Lui sa sempre dove condurrà il discorso, ma parte sempre dal cuore dell’uomo. D’altronde a nulla gli servirebbe partire dal suo cuore. Il cuore di chi ascolta resterebbe non coinvolto e si perderebbe tempo. Essi non hanno da mangiare. Oggi si vuole partire dall’altro. Ma non per seguire la via di Gesù. Si ascolta l’altro, ma lo si ascolta soltanto. Non lo si conduce sulla via della vera salvezza e della vera redenzione. Lo si ascolta alla maniera umana. Avrebbero potuto i discepoli conoscere Gesù da questa semplice frase? Avrebbero potuto, se avessero prestato attenzione alla prima parola: essa è solo di Gesù. L’Apostolo Giovanni poi la farà sua parola. </p>
<p class="C21 V6">^{6} **Allora egli disse loro: «Gettate la rete dalla parte destra della barca e troverete». La gettarono e non riuscivano più a tirarla su per la grande quantità di pesci.** / Gesù non è stato riconosciuto da discepoli. Si comprenderà subito che non vi è alcuna relazione tra gettare la rete dalla parte destra e la pesca. Cosa in verità lo Spirito Santo ci vuole insegnare? Chi vuole pescare anime per metterle nei canestri del regno di Dio sempre deve gettare la rete che è la Parola del Signore, secondo le modalità stabilite dal Signore. Si noti bene. Non solo va gettata la rete della Parola, la rete della Parola va gettata secondo le modalità stabilite dalla Parola e sempre ricordate e attualizzate al cuore e alla mente dallo Spirito Santo. Non basta dire “Io vado a pescare” perché la rete si riempia. È lo Spirito Santo che deve attrarre i pesci nella rete. Lo Spirito Santo li attrae se la rete è la Parola di Gesù e se essa è stata gettata secondo le modalità della Parola. Non basta allora dire “Sulla tua Parola getterò le reti”. Si deve sempre aggiungere: “Sulla tua Parola getterò la rete della tua Parola secondo le modalità contenute nella Parola, insegnate al cuore dallo Spirito Santo”. Se queste tre piccole cose non vengono rispettate – Sulla tua Parola, la rete della tua Parola, secondo le modalità della tua Parola – la nostra rete rimarrà sempre vuota. Sempre i pesci si allontaneranno dalla nostra rete umana. Ecco il grande prodigio che si è compiuto per l’obbedienza a Gesù. La gettarono e non riuscivano più a tirarla su per la grande quantità di pesci. È rassicurante per tutti noi quanto avviene nel Mare di Galilea. Questo significa che se le nostre reti sono vuote di anime per il regno di Dio, per la sua Chiesa, per il suo Paradiso, è segno che noi non abbiamo gettato nel mare del mondo la rete della Parola di Gesù sulla Parola di Gesù. Anche se abbiamo gettato la rete della Parola di Gesù, l’abbiamo gettata secondo nostre modalità e non secondo le modalità che sono di Cristo Signore. Le cose sempre devono essere una cosa sola. Mai vanno separate. Chi vuole pescare anime per la Chiesa e per Cristo Gesù sempre deve gettare la rete sulla Parola di Gesù, gettare la rete che è la Parola di Gesù, gettare la rete secondo le modalità di Gesù. Significa obbedienza piena allo Spirito Santo. Resta però difficile da spiegare l’obbedienza dei discepoli a quest’uomo che essi vedono sulla riva del Mare di Galilea, senza però riconoscerlo come il loro Maestro, il loro Signore. Non esistono elementi per riflettere. È un mistero!</p>
<p class="C21 V7">^{7} **Allora quel discepolo che Gesù amava disse a Pietro: «È il Signore!». Simon Pietro, appena udì che era il Signore, si strinse la veste attorno ai fianchi, perché era svestito, e si gettò in mare.** / L’Apostolo Giovanni, sempre attento su tutto ciò che avviene, vista la pesca miracolosa, sa che quell’uomo non è un uomo qualsiasi. È il Signore. Lo sa e lo dice. Solo il Signore può dire una Parola che si compie e in modo così immediato. Pietro vuole raggiungere il Maestro. Possiamo noi conoscere sempre il Signore, quando si presenta in forma incognita nella nostra vita? Lo possiamo conoscere se stiamo attenti alle sue Parole. La Parola e Cristo Gesù sono una cosa sola. La sua Parola è efficace. Quella Parola detta agli apostoli, “Gettate la rete dalla parte destra della barca e troverete”, non può essere una parola d’uomo. Necessariamente dovrà essere Parola di un uomo di Dio, di un suo Profeta. Chi è attualmente il Profeta di Dio? Solo Cristo attualmente è il Profeta di Dio. L’Apostolo Giovanni, attento ad ogni più piccola cosa, per deduzione, argomentazione, non per visione, riconosce Gesù in quell’uomo. Lo riconosce e lo dice a Simon Pietro. Perché Pietro si getta in mare per andare incontro al suo Maestro? Dopo il suo rinnegamento, Lui ormai sa che la Parola di Gesù è Parola di vita eterna, Parola che sempre si compie. Anche oggi ha sperimentato questa verità. Ora Pietro vuole ascoltare ogni Parola del suo Maestro. La sua vita va interamente vissuta su di essa, con essa e per essa. Gesù e la Parola sono per Lui una cosa sola. Più Parole ascolta e più ama il suo Signore.</p>
<p class="C21 V8">^{8} **Gli altri discepoli invece vennero con la barca, trascinando la rete piena di pesci: non erano infatti lontani da terra se non un centinaio di metri.** / Questo significa che Pietro ha dovuto nuotare per circa cento metri per giungere a riva. Pietro, per la gioia di vedere il suo Maestro, lascia il lavoro a metà. Possiamo noi fare sempre questo? O dobbiamo avere la pazienza di attendere finché tutto il lavoro non sia portato a compimento? Una volta possiamo, due no! Cosa si vuole dire? Il lavoro va sempre vissuto, operato, compiuto in comunione; se tutti avessero imitato Pietro e si fossero gettati in mare per andare incontro al Maestro il lavoro sarebbe stato inutile, vano. Il fine è il lavoro. Il lavoro va portato a compimento. L’obbedienza dovrà essere dal principio alla fine. Si termina il lavoro, si va incontro al Signore. San Paolo ci offre una regola infallibile perché mai si sbagli nell’obbedienza da dare al Signore. Si è sempre con Cristo, quando si lavora per Cristo. L’obbedienza a Cristo è stare con Cristo. Si vive per stare con Cristo, per essere di Cristo. Si muore per stare con Cristo, per essere di Cristo. Si vive e si muore per obbedienza.</p>
<p class="C21 V9">^{9} **Appena scesi a terra, videro un fuoco di brace con del pesce sopra, e del pane.** / Ecco ora un secondo miracolo compiuto dal Signore. Gli apostoli non avevano nulla da mangiare e nulla hanno dato a Gesù. Ora invece ecco cosa trovano: un fuoco acceso, del pane e del pesce posto sul fuoco ad arrostire. È questa la grande carità, amore, compassione di Gesù. Mai Lui lascerà soli i suoi discepoli. Mentre essi lavorano per Lui, Lui lavora per loro. Mentre essi obbediscono, Lui prepara loro da mangiare. Questo è purissimo amore. Chi deve credere nell’amore del Maestro è ogni suo discepolo. È questa la vera fede: sapere che se il discepolo lavora per il Maestro, con obbedienza perfetta, il Maestro lavorerà per il discepolo con amore perfetto. Sempre. L’amore di Gesù è in misura della nostra obbedienza. Obbedienza piena, amore pieno. Obbedienza poca, amore poco. Obbedienza nulla, amore nullo. Questa verità mai dovrà essere dimenticata dal discepolo, sempre ricordata. Se Gesù non mette il suo amore e la nostra vita avverte la sua mancanza è il segno che manca a Cristo la nostra obbedienza. Noi gettiamo la rete della sua Parola sull’obbedienza e Lui getta la rete del suo amore su di essa.</p>
<p class="C21 V10">^{10} **Disse loro Gesù: «Portate un po’ del pesce che avete preso ora».** / Ora Gesù chiede ai discepoli ancora del pesce. Perché Gesù chiede altro pesce? Perché quello sulle brace era solo un segno del suo amore. Esso non è sufficiente per tutti. Questo significa che Gesù non compie miracoli inutili. I miracoli sono segni. La pesca miracolosa è un segno. Le brace, il pane, i pesci messi ad arrostire sono un segno. La verità del segno è data dai segni posti insieme. Un segno deve aiutare l’altro segno, così come una parola deve aiutare un’altra parola, una profezia un’altra profezia, un oracolo un altro oracolo, una promessa un’altra promessa, un giuramento un altro giuramento. Non vi sono cose isolate. L’agire del Signore è nell’unità. Così un discepolo deve aiutare un altro discepolo, un presbitero un altro presbitero, un vescovo un altro vescovo, un dottore un altro dottore, un profeta un altro profeta. Come Padre e Figlio e Spirito Santo vivono una comunione eterna di amore, verità, misericordia, giustizia, perdono, così anche tutto ciò che viene da Dio deve vivere in una perfettissima comunione. La comunione è la verità di Dio. La comunione è anche la verità della creazione. La comunione è la verità dei carismi e dei ministeri. La comunione è anche di ogni parola della Scrittura. La comunione è anche della Scrittura, della Tradizione del Magistero. </p>
<p class="C21 V11">^{11} **Allora Simon Pietro salì nella barca e trasse a terra la rete piena di centocinquantatré grossi pesci. E benché fossero tanti, la rete non si squarciò.** / Ora viene rivelata la grandezza del miracolo. Mai Pietro aveva fatto una pesca simile. Cosa ci vuole rivelare questa così grande quantità di pesci? Essa ci vuole insegnare che quando si getta la reta della Parola, sulla Parola di Gesù, secondo le modalità di Gesù, i frutti vanno sempre oltre le nostre attese. Mentre quando non si getta la rete della Parola di Gesù, anche se le nostre attese sono grandi, alla fine esse si riveleranno attese vane. Non generiamo anime per il cielo e neanche per noi stessi. Tutto è dalla Parola. Due esempi, uno tratto dal Profeta Aggeo e l’altro dal profeta Isaia, ci rivelano come le nostre reti, le nostre sporte, le nostre ceste sono sempre vuote, quando non si parte dalla Parola del Signore, prestando ad essa obbedienza perfetta. Anche la nostra pesca è grande in misura della grandezza della nostra obbedienza. Meno obbediamo, meno peschiamo. Più obbediamo e più peschiamo. Più obbediamo e più grande sarà l’amore di Gesù per noi. </p>
<p class="C21 V12">^{12} **Gesù disse loro: «Venite a mangiare». E nessuno dei discepoli osava domandargli: «Chi sei?», perché sapevano bene che era il Signore.** / Dopo aver preparato ogni cosa, naturalmente, dal nulla, Gesù invita i suoi a prendere cibo. E nessuno dei discepoli osava domandargli: “Chi sei?”: tutti sapevano bene che era il Signore. Parola e opere. Opere e Parola. Chi vuole conoscere il Signore, sempre deve mettere insieme Parole ed opere. Ma anche chi vuole conoscere un discepolo di Gesù, sempre deve mettere insieme Parole e opere. Anche il discepolo deve fare lo stesso. La Parola senza le opere, non conoscere Cristo e neanche fa conoscere il discepolo di Gesù. Da questo vi riconosceranno miei discepoli: Se vi amerete gli uni gli altri come io ho amato voi. Vedano le vostre opere buone. Un discepolo che dice solo parole, non è vero discepolo di Gesù. Ma neanche è vero discepolo di Gesù chi non dice la Parola di Gesù. Rompe la comunione tra Parole ed opere. Ora tutto è dalla comunione. Nulla è senza di essa.</p>
<p class="C21 V13">^{13} **Gesù si avvicinò, prese il pane e lo diede loro, e così pure il pesce.** / Gesù è colui che serve. Lo aveva già detto. Io non sono venuto per essere servito, ma per servire e dare la vita in riscatto per molti. Chi vuole essere il primo tra di voi si faccia vostro servitore. Gesù è il primo perché serve. Gesù lascia ai suoi discepoli questo ricordo. Anzi lascia ai discepoli due ricordi. Il primo ricordo dice che tutto si compie nell’obbedienza alla Parola, secondo le modalità contenute nella stessa Parola. Senza obbedienza, nulla avviene. Il secondo ricordo rivela che gli apostoli dovranno imitare il loro Signore e servirsi gli uni gli altri in tutto ciò che è loro necessario. Non solo ognuno deve mostrare all’altro come si obbedisce, ma anche come si servono i fratelli. Una comunità che serve la comunità, un discepolo che serve gli altri discepoli, un presbitero che serve gli altri presbiteri, con la Parola e con le opere, è il vero segno del suo essere di Cristo Gesù. Dal segno nasce la fede in Cristo Signore.</p>
<p class="C21 V14">^{14} **Era la terza volta che Gesù si manifestava ai discepoli, dopo essere risorto dai morti.** / Nel Vangelo secondo Giovanni sono quattro le manifestazioni di Gesù, dopo essere risorto dai morti. La prima manifestazione è data a Maria di Màgdala, presso il sepolcro. La seconda ai discepoli, di sera, in quello stesso giorno. Ancora ai discepoli otto giorni dopo. Si è manifestato a Tommaso, invitando a non essere incredulo, ma credente. Oggi a sette dei suoi discepoli lungo il mare di Galilea. È lo stesso luogo della chiamata dei primi quattro discepoli. Queste tre manifestazioni sono sufficienti a Gesù per completare quanto ancora rimaneva da aggiungere a quanto operato prima del suo mistero di morte e di risurrezione. Ora tutto è perfetto. Manca ancora una sola, ultima cosa. </p>
<p class="C21 V15">^{15} **Quand’ebbero mangiato, Gesù disse a Simon Pietro: «Simone, figlio di Giovanni, mi ami più di costoro?». Gli rispose: «Certo, Signore, tu lo sai che ti voglio bene». Gli disse: «Pasci i miei agnelli».** / Pietro per ben tre volte ha rinnegato il Signore. Gesù conosce i cuori e sa che qualcuno potrebbe pensare di non essere idoneo per essere a fondamento della Chiesa del Dio vivente. Gesù interviene e porta la verità nei cuori. Costoro sono gli altri discepoli. I presenti e gli assenti. A Simon Pietro Gesù chiede un amore superiore ad ogni altro amore che è nel cuore di ogni singolo discepolo e di tutti i discepoli messi insieme. Anche Gesù ama il Padre suo di un amore che è superiore ad ogni amore degli uomini. Se tutti gli uomini mettessero insieme il loro amore e si potesse pesare, quello di Gesù risulterebbe infinitamente superiore. Pietro sa che vi è un abisso infinito tra l’amore di Gesù e il suo. Per questo risponde con un verbo differente. Invece che servirsi di "diligo" risponde con amo (latino). In italiano anziché usare il vero amare, si serve del verbo volere bene. Pietro è cosciente di non amare con l’amore di Gesù. Dopo questa attestazione di amore. Gesù dona a Pietro il comando di pascere i suoi agnelli. Chi sono gli agnelli? Tutti coloro che crederanno in Lui e si lasceranno battezzare nel nome del Padre e del Figlio e dello Spirito Santo. La differenza tra i due verbi è sostanziale. Amare è consumare la propria vita per l’altro secondo la volontà di Dio in obbedienza ad ogni suo comando. Simon Pietro è cosciente di non possedere ancora questo amore e lo manifesta. Lui però nutre un gran bene per Cristo. A Gesù questo basta perché Lui possa pascere i suoi agnelli. La perfezione nell’amore si raggiunge in un cammino di verità in verità e di fede in fede. La missione non può attendere la perfezione. Tuttavia per essere missionari di Cristo Gesù un minimo di amore è necessario. Pietro assicura a Gesù questo minimo: “Ti voglio bene”. Sinceramente ti voglio bene. Questo è certo. L’esperienza del rinnegamento mi è bastata.</p>
<p class="C21 V16">^{16} **Gli disse di nuovo, per la seconda volta: «Simone, figlio di Giovanni, mi ami?». Gli rispose: «Certo, Signore, tu lo sai che ti voglio bene». Gli disse: «Pascola le mie pecore».** / Per la seconda volta Gesù pone a Simon Pietro la stessa domanda. Per la secondo volta Simon Pietro dona la stessa risposta. Il suo amore è quello attualmente non può attestare altro. Sarebbe falso se lo attestasse. A Gesù non si può dire una cosa per un’altra. Questo non significa che Gesù si accontenta di questo poco. Lui nell’amore ha chiesto ai suoi discepoli la sua stessa perfezione e la perfezione del Padre suo. Perfezione altissima. Ma non si può partire dalla perfezione altissima. Si parte da un minimo indispensabile e questo minimo è una relazione nuova con Gesù Signore. In Pietro è cambiata la relazione. Prima non credeva, ora crede. Prima metteva in dubbio le Parole di Gesù, ad esse si opponeva. Addirittura era giunto a tentare Gesù perché non andasse a Gerusalemme. Dopo il rinnegamento tutto è cambiato. Ora Pietro crede. Se crede, vuole bene. È su questa certezza di fede e di amore di Pietro che Gesù dona la missione: “Pasci le mie pecore”. Chi sono le pecore? Sono gli altri apostoli. Sono dette pecore perché sono esse che devono generare molti agnelli per Cristo Gesù. Con questa seconda missione tutto il mondo dei credenti in Cristo è posto sotto la guida di Pietro. Pietro deve pascere agnelli e pecore avendo dinanzi ai suoi occhi l’amore di Gesù e il suo esempio. Mai deve distogliere gli occhi da Lui. Sono pertanto fuori del Vangelo e dello Spirito Santo quanti giustificano ogni ignavia, ogni pigrizia, ogni accidia, ogni inerzia, ogni non cammino nell’amore al fine di raggiungere la perfezione, adducendo che basta volere bene.</p>
<p class="C21 V17">^{17} **Gli disse per la terza volta: «Simone, figlio di Giovanni, mi vuoi bene?». Pietro rimase addolorato che per la terza volta gli domandasse: «Mi vuoi bene?», e gli disse: «Signore, tu conosci tutto; tu sai che ti voglio bene». Gli rispose Gesù: «Pasci le mie pecore.** / Terza domanda e terza risposta. Lo stesso verbo usato da Gesù. Lo stesso verbo usato da Simon Pietro. Cosa cambia questa volta? Cambia il cuore di Pietro che si rattrista e si addolora. Da cosa è motivato questo suo dolore? Pietro è addolorato dal pensiero che forse Cristo Gesù non crede nella sincerità e verità delle sue parole. Per questo aggiunge: “Signore, tu conosci tutto: tu sai che ti voglio bene”: Tu sai che sono caduto per mio ammaestramento. Tu sai che non sono più lo stesso uomo. Gesù lo sa, ma vuole che Pietro lo sappia anche lui. Anche gli altri discepoli devono sapere che ormai il rinnegamento è alle spalle. Era un segno solo per Pietro e non per gli altri. Pietro dovrà sempre ricordarsi di questo momento per non rinnegare più il maestro. Gli altri invece dovranno pensare il rinnegamento come se non fosse mai avvenuto. Ora Simon Pietro è interamente con Gesù. È uomo totalmente nuovo, differente. Il Pietro di prima non esiste più. Per questo Gesù gli affida le sue pecore: “Pasci le mie pecore”. Con questa triplice domanda e triplice risposta finisce il prima di Pietro. Inizia il suo dopo. Gesù vuole da Simon Pietro due cose: che lui sempre preceda gli altri nell’amore verso di Lui, anzi che in amore superi sempre tutti gli altri. Sarà questo amore che sempre crescerà la forza per pascere pecore e agnelli. Se Pietro non crescerà nell’amore, così come cresceva il suo Maestro, a poco a poco l’amore si raffredderà e diverrà difficile pascere pecore e agnelli. Il gregge non si pasce solo di fede, di Parola, ma anche di grande amore e speranza.</p>
<p class="C21 V18">^{18} **In verità, in verità io ti dico: quando eri più giovane ti vestivi da solo e andavi dove volevi; ma quando sarai vecchio tenderai le tue mani, e un altro ti vestirà e ti porterà dove tu non vuoi».** / Ora Gesù rivela a Pietro quale sarà la sua fine. Chiediamoci: il discepolo di Gesù non deve volere anche la morte per la causa del regno e per rendere a Cristo perfetta testimonianza? Perché allora Gesù dice a Pietro “Un altro ti vestirà e ti porterà dove tu non vuoi”? Possiamo rispondere a questa profezia di Gesù, se per un istante ci rechiamo nell’orto degli Ulivi e ci mettiamo in ascolto del cuore del Maestro nel suo dialogo con il Padre. La morte non è voluta dalla natura umana. Il discepolo di Gesù non è uno spavaldo, un temerario, un superbo. Lui sa che la morte per Cristo si subisce solo per grazia del Signore. Nessun supplizio si può sopportare con le nostre forze. Sono inesistenti. Tutto si vince per grazia. La morte per Cristo Gesù mai è per volontà, ma solo per obbedienza. Essendo per obbedienza necessariamente dovrà viversi per grazia. Come Gesù visse il supplizio della passione solo per grazia, così dovrà essere per ogni discepolo. La grazia non solo va chiesta per vivere l’obbedienza finale. Va anche chiesta per vivere l’obbedienza quotidiana. Anche la croce quotidiana non si vive per natura, per volontà. Si può vivere solo per grazia di Cristo Signore.</p>
<p class="C21 V19">^{19} **Questo disse per indicare con quale morte egli avrebbe glorificato Dio. E, detto questo, aggiunse: «Seguimi».** / Ora Gesù chiede a Pietro di seguirlo. Nel cenacolo gli aveva invece detto: per ora non mi puoi seguire. Mi seguirai più tardi. Sappiamo ora che anche Pietro seguirà Cristo Gesù nella morte per crocifissione. La tradizione ci dice che lui chiese di essere crocifisso a testa in giù perché non si reputava degno di morire come il suo Maestro. Le Parole di Gesù rivelano a Pietro e agli altri una verità che tutti dovranno custodire nel cuore. Pietro amerà il Signore fino alla morte di croce. Così come è stata vera la Parola sul rinnegamento ora è vera la Parola sulla croce. Ora Pietro vive con Gesù una relazione nuova. Prima non ha creduto. Lo ha rinnegato tre volte. Ora invece crede. Non lo rinnegherà mai più in eterno. Quando verrà l’ora sua lui tenderà le sue mani e lo condurranno dove vorranno.</p>
<p class="C21 V20">^{20} **Pietro si voltò e vide che li seguiva quel discepolo che Gesù amava, colui che nella cena si era chinato sul suo petto e gli aveva domandato: «Signore, chi è che ti tradisce?».** / Ora viene narrato un episodio degno di grande nota. Gesù si incammina con Pietro. Ignoriamo dove si stessero recando. Dietro di loro però c’è Giovanni, il discepolo che Gesù amava. Perché Giovanni sta seguendo Gesù e Pietro? Neanche questo viene a noi rivelato. Nel Vangelo ci sono cose che possiamo comprende subito, cose che possiamo comprendere più tardi e cose che mai comprenderemo. Anche leggendo il Vangelo dobbiamo ricordarci che siamo dinanzi al mistero che è infinito.</p>
<p class="C21 V21">^{21} **Pietro dunque, come lo vide, disse a Gesù: «Signore, che cosa sarà di lui?».** Pietro vede Giovanni che seguiva loro e subito dice a Gesù “Signore, che cosa sarà di lui?”: io ti seguirò fin sulla croce e Lui farà la stessa cosa o per Lui ne sono riservate altre? È una domanda di curiosità alla quale non c’è risposta. Il Vangelo è un dialogo di salvezza, redenzione, vita eterna. Non è un dialogo tra il Figlio Eterno del Padre e gli uomini al fine di soddisfare le loro curiosità. La curiosità non deve entrare nel Vangelo neanche per indagare fino in fondo. Chi vuole entrare nel Vangelo deve farlo solo per amore della più alta Verità. E la Verità più alta è una sola: conoscere Cristo Gesù mandato dal Padre e il Padre che lo ha mandato. Si conosce per divenire mistero nel mistero. </p>
<p class="C21 V22">^{22} **Gesù gli rispose: «Se voglio che egli rimanga finché io venga, a te che importa? Tu seguimi».** / La risposta di Gesù è immediata. La risposta di Gesù è purissimo Vangelo. Ogni singola persona nel suo regno è investita di una particolare missione. La missione di uno non è la missione di un altro e di conseguenza la vita di uno non può essere la vita di un altro. Missione diversa, vita diversa, testimonianza diversa, durata diversa. Niente è uguale. Si è dalla volontà del Padre. Che cosa non deve importare a Pietro? Quale sarà la missione e di conseguenza ogni altra cosa che il Padre affiderà a Giovanni. Cosa deve importare a Pietro? Dare a Giovanni l’esempio di come si obbedisce a Dio.</p>
<p class="C21 V23">^{23} **Si diffuse perciò tra i fratelli la voce che quel discepolo non sarebbe morto. Gesù però non gli aveva detto che non sarebbe morto, ma: «Se voglio che egli rimanga finché io venga, a te che importa?».** / Le parole di Gesù non sempre sono comprese secondo quanto Gesù vuole rivelare e rivela. A volte si donano significati altamente differenti. Da questa risposta tra i discepoli si diffuse la voce che Giovanni non sarebbe morto. Ecco la correzione del pensiero fatta dallo stesso Giovanni.. Perché Giovanni sente l’obbligo di chiarire? Tutti gli altri apostoli erano morti. Lui ancora rimaneva in vita. La sua non morte avrebbe potuto indurre a pensare che Gesù sarebbe presto tornato. Così ogni dubbio è tolto. Gesù aveva solo invitato Pietro a guardare dinanzi a sé. Nel Vangelo tutto è Vangelo, cioè annunzio di salvezza. Ogni discepolo di Gesù è chiamato a obbedire lui a Dio e a dare ad ogni altro discepolo esempio di vera, piena, perenne obbedienza. Ogni altra cosa è mistero riservato al Padre.</p>
<p class="C21 V24">^{24} **Questi è il discepolo che testimonia queste cose e le ha scritte, e noi sappiamo che la sua testimonianza è vera.** / Chi rende testimonianza alla storia di Gesù è Giovanni. È lui che ha scritto queste cose. Perché la sua testimonianza è vera? Perché fatta da lui e dallo Spirito Santo in lui. Nessuna testimonianza è vera se fatta dal solo uomo, senza lo Spirito Santo in lui. Questa verità vale anche per ogni ramo della teologia: dogmatica, ascetica, mistica, escatologia, morale e altro. Il discepolo e lo Spirito devono parlare. Se parla solo il discepolo la testimonianza è falsa perché visione puramente umana. Mentre se parlano il discepolo e lo Spirito nel discepolo la testimonianza è vera. Sempre lo Spirito Santo e il discepolo.</p>
<p class="C21 V25">^{25} **Vi sono ancora molte altre cose compiute da Gesù che, se fossero scritte una per una, penso che il mondo stesso non basterebbe a contenere i libri che si dovrebbero scrivere.** / Giovanni ha scritto tutto? Nient’affatto. Si può scrivere tutto il mistero di Cristo dal concepimento fino alla sua gloriosa ascensione al cielo? È impossibile. Cosa allora si deve scrivere? Ciò che è necessario per far nascere la fede in Cristo in vista della vita eterna. Giovanni questo ha fatto. Quanto lo Spirito Santo gli ha detto che è necessario alla fede in vista della vita eterna lo ha scritto. Il resto lo ha tralasciato. Anche questa scelta è Vangelo. Anche questa è regola di vita eterna. Quando un discepolo di Gesù si trova dinanzi ad un cuore, forse dovrà dare a questo cuore tutta la Scrittura dalla prima parola fino all’ultima? Nello Spirito Santo troverà solo quella Parola a Lui necessaria in vista della vita eterna. La vita eterna è solo nel nome di Cristo Gesù. Questa scienza non viene dagli uomini, dai libri, dagli studi. Viene solo dallo Spirito Santo. Ecco perché il discepolo e lo Spirito del Signore devono divenire una cosa sola. Come Gesù e lo Spirito, Gesù e il Padre sono una cosa sola, così il discepolo e Gesù, il discepolo e lo Spirito Santo dovranno essere una cosa sola. Se divengono due cose, manca la vera fede in Cristo. Non si dona vita eterna.</p>
</div>
</div>
</div>
</body>
</html>
