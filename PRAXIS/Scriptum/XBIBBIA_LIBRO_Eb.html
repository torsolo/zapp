<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Eb</div>
<div class="edizione CEI2008">
<div class="libro Eb">
<p class="CCAPITOLO VVERSO">TESTO</p>
<p class="C1 V1">Dio, che molte volte e in diversi modi nei tempi antichi aveva parlato ai padri per mezzo dei profeti,</p>
<p class="C1 V2">ultimamente, in questi giorni, ha parlato a noi per mezzo del Figlio, che ha stabilito erede di tutte le cose e mediante il quale ha fatto anche il mondo.</p>
<p class="C1 V3">Egli è irradiazione della sua gloria e impronta della sua sostanza, e tutto sostiene con la sua parola potente. Dopo aver compiuto la purificazione dei peccati, sedette alla destra della maestà nell’alto dei cieli,</p>
<p class="C1 V4">divenuto tanto superiore agli angeli quanto più eccellente del loro è il nome che ha ereditato.</p>
<p class="C1 V5">Infatti, a quale degli angeli Dio ha mai detto: Tu sei mio figlio, oggi ti ho generato? E ancora: Io sarò per lui padre ed egli sarà per me figlio?</p>
<p class="C1 V6">Quando invece introduce il primogenito nel mondo, dice: Lo adorino tutti gli angeli di Dio.</p>
<p class="C1 V7">Mentre degli angeli dice: Egli fa i suoi angeli simili al vento, e i suoi ministri come fiamma di fuoco,</p>
<p class="C1 V8">al Figlio invece dice: Il tuo trono, Dio, sta nei secoli dei secoli; e: Lo scettro del tuo regno è scettro di equità;</p>
<p class="C1 V9">hai amato la giustizia e odiato l’iniquità, perciò Dio, il tuo Dio, ti ha consacrato con olio di esultanza, a preferenza dei tuoi compagni.</p>
<p class="C1 V10">E ancora: In principio tu, Signore, hai fondato la terra e i cieli sono opera delle tue mani.</p>
<p class="C1 V11">Essi periranno, ma tu rimani; tutti si logoreranno come un vestito.</p>
<p class="C1 V12">Come un mantello li avvolgerai, come un vestito anch’essi saranno cambiati; ma tu rimani lo stesso e i tuoi anni non avranno fine.</p>
<p class="C1 V13">E a quale degli angeli poi ha mai detto: Siedi alla mia destra, finché io non abbia messo i tuoi nemici a sgabello dei tuoi piedi?</p>
<p class="C1 V14">Non sono forse tutti spiriti incaricati di un ministero, inviati a servire coloro che erediteranno la salvezza? </p>
<p class="C2 V1">Per questo bisogna che ci dedichiamo con maggiore impegno alle cose che abbiamo ascoltato, per non andare fuori rotta.</p>
<p class="C2 V2">Se, infatti, la parola trasmessa per mezzo degli angeli si è dimostrata salda, e ogni trasgressione e disobbedienza ha ricevuto giusta punizione,</p>
<p class="C2 V3">come potremo noi scampare se avremo trascurato una salvezza così grande? Essa cominciò a essere annunciata dal Signore, e fu confermata a noi da coloro che l’avevano ascoltata,</p>
<p class="C2 V4">mentre Dio ne dava testimonianza con segni e prodigi e miracoli d’ogni genere e doni dello Spirito Santo, distribuiti secondo la sua volontà.</p>
<p class="C2 V5">Non certo a degli angeli Dio ha sottomesso il mondo futuro, del quale parliamo.</p>
<p class="C2 V6">Anzi, in un passo della Scrittura qualcuno ha dichiarato: Che cos’è l’uomo perché di lui ti ricordi o il figlio dell’uomo perché te ne curi?</p>
<p class="C2 V7">Di poco l’hai fatto inferiore agli angeli, di gloria e di onore l’hai coronato</p>
<p class="C2 V8">e hai messo ogni cosa sotto i suoi piedi. Avendo sottomesso a lui tutte le cose, nulla ha lasciato che non gli fosse sottomesso. Al momento presente però non vediamo ancora che ogni cosa sia a lui sottomessa.</p>
<p class="C2 V9">Tuttavia quel Gesù, che fu fatto di poco inferiore agli angeli, lo vediamo coronato di gloria e di onore a causa della morte che ha sofferto, perché per la grazia di Dio egli provasse la morte a vantaggio di tutti.</p>
<p class="C2 V10">Conveniva infatti che Dio – per il quale e mediante il quale esistono tutte le cose, lui che conduce molti figli alla gloria – rendesse perfetto per mezzo delle sofferenze il capo che guida alla salvezza.</p>
<p class="C2 V11">Infatti, colui che santifica e coloro che sono santificati provengono tutti da una stessa origine; per questo non si vergogna di chiamarli fratelli,</p>
<p class="C2 V12">dicendo: Annuncerò il tuo nome ai miei fratelli, in mezzo all’assemblea canterò le tue lodi;</p>
<p class="C2 V13">e ancora: Io metterò la mia fiducia in lui; e inoltre: Eccomi, io e i figli che Dio mi ha dato.</p>
<p class="C2 V14">Poiché dunque i figli hanno in comune il sangue e la carne, anche Cristo allo stesso modo ne è divenuto partecipe, per ridurre all’impotenza mediante la morte colui che della morte ha il potere, cioè il diavolo,</p>
<p class="C2 V15">e liberare così quelli che, per timore della morte, erano soggetti a schiavitù per tutta la vita.</p>
<p class="C2 V16">Egli infatti non si prende cura degli angeli, ma della stirpe di Abramo si prende cura.</p>
<p class="C2 V17">Perciò doveva rendersi in tutto simile ai fratelli, per diventare un sommo sacerdote misericordioso e degno di fede nelle cose che riguardano Dio, allo scopo di espiare i peccati del popolo.</p>
<p class="C2 V18">Infatti, proprio per essere stato messo alla prova e avere sofferto personalmente, egli è in grado di venire in aiuto a quelli che subiscono la prova. </p>
<p class="C3 V1">Perciò, fratelli santi, voi che siete partecipi di una vocazione celeste, prestate attenzione a Gesù, l’apostolo e sommo sacerdote della fede che noi professiamo,</p>
<p class="C3 V2">il quale è degno di fede per colui che l’ha costituito tale, come lo fu anche Mosè in tutta la sua casa.</p>
<p class="C3 V3">Ma, in confronto a Mosè, egli è stato giudicato degno di una gloria tanto maggiore quanto l’onore del costruttore della casa supera quello della casa stessa.</p>
<p class="C3 V4">Ogni casa infatti viene costruita da qualcuno; ma colui che ha costruito tutto è Dio.</p>
<p class="C3 V5">In verità Mosè fu degno di fede in tutta la sua casa come servitore, per dare testimonianza di ciò che doveva essere annunciato più tardi.</p>
<p class="C3 V6">Cristo, invece, lo fu come figlio, posto sopra la sua casa. E la sua casa siamo noi, se conserviamo la libertà e la speranza di cui ci vantiamo.</p>
<p class="C3 V7">Per questo, come dice lo Spirito Santo: Oggi, se udite la sua voce,</p>
<p class="C3 V8">non indurite i vostri cuori come nel giorno della ribellione, il giorno della tentazione nel deserto,</p>
<p class="C3 V9">dove mi tentarono i vostri padri mettendomi alla prova, pur avendo visto per quarant’anni le mie opere.</p>
<p class="C3 V10">Perciò mi disgustai di quella generazione e dissi: hanno sempre il cuore sviato. Non hanno conosciuto le mie vie.</p>
<p class="C3 V11">Così ho giurato nella mia ira: non entreranno nel mio riposo.</p>
<p class="C3 V12">Badate, fratelli, che non si trovi in nessuno di voi un cuore perverso e senza fede che si allontani dal Dio vivente.</p>
<p class="C3 V13">Esortatevi piuttosto a vicenda ogni giorno, finché dura questo oggi, perché nessuno di voi si ostini, sedotto dal peccato.</p>
<p class="C3 V14">Siamo infatti diventati partecipi di Cristo, a condizione di mantenere salda fino alla fine la fiducia che abbiamo avuto fin dall’inizio.</p>
<p class="C3 V15">Quando si dice: Oggi, se udite la sua voce, non indurite i vostri cuori come nel giorno della ribellione,</p>
<p class="C3 V16">chi furono quelli che, dopo aver udito la sua voce, si ribellarono? Non furono tutti quelli che erano usciti dall’Egitto sotto la guida di Mosè?</p>
<p class="C3 V17">E chi furono coloro di cui si è disgustato per quarant’anni? Non furono quelli che avevano peccato e poi caddero cadaveri nel deserto?</p>
<p class="C3 V18">E a chi giurò che non sarebbero entrati nel suo riposo, se non a quelli che non avevano creduto?</p>
<p class="C3 V19">E noi vediamo che non poterono entrarvi a causa della loro mancanza di fede. </p>
<p class="C4 V1">Dovremmo dunque avere il timore che, mentre rimane ancora in vigore la promessa di entrare nel suo riposo, qualcuno di voi ne sia giudicato escluso.</p>
<p class="C4 V2">Poiché anche noi, come quelli, abbiamo ricevuto il Vangelo: ma a loro la parola udita non giovò affatto, perché non sono rimasti uniti a quelli che avevano ascoltato con fede.</p>
<p class="C4 V3">Infatti noi, che abbiamo creduto, entriamo in quel riposo, come egli ha detto: Così ho giurato nella mia ira: non entreranno nel mio riposo! Questo, benché le sue opere fossero compiute fin dalla fondazione del mondo.</p>
<p class="C4 V4">Si dice infatti in un passo della Scrittura a proposito del settimo giorno: E nel settimo giorno Dio si riposò da tutte le sue opere.</p>
<p class="C4 V5">E ancora in questo passo: Non entreranno nel mio riposo!</p>
<p class="C4 V6">Poiché dunque risulta che alcuni entrano in quel riposo e quelli che per primi ricevettero il Vangelo non vi entrarono a causa della loro disobbedienza,</p>
<p class="C4 V7">Dio fissa di nuovo un giorno, oggi, dicendo mediante Davide, dopo tanto tempo: Oggi, se udite la sua voce, non indurite i vostri cuori!</p>
<p class="C4 V8">Se Giosuè infatti li avesse introdotti in quel riposo, Dio non avrebbe parlato, in seguito, di un altro giorno.</p>
<p class="C4 V9">Dunque, per il popolo di Dio è riservato un riposo sabbatico.</p>
<p class="C4 V10">Chi infatti è entrato nel riposo di lui, riposa anch’egli dalle sue opere, come Dio dalle proprie.</p>
<p class="C4 V11">Affrettiamoci dunque a entrare in quel riposo, perché nessuno cada nello stesso tipo di disobbedienza.</p>
<p class="C4 V12">Infatti la parola di Dio è viva, efficace e più tagliente di ogni spada a doppio taglio; essa penetra fino al punto di divisione dell’anima e dello spirito, fino alle giunture e alle midolla, e discerne i sentimenti e i pensieri del cuore.</p>
<p class="C4 V13">Non vi è creatura che possa nascondersi davanti a Dio, ma tutto è nudo e scoperto agli occhi di colui al quale noi dobbiamo rendere conto.</p>
<p class="C4 V14">Dunque, poiché abbiamo un sommo sacerdote grande, che è passato attraverso i cieli, Gesù il Figlio di Dio, manteniamo ferma la professione della fede.</p>
<p class="C4 V15">Infatti non abbiamo un sommo sacerdote che non sappia prendere parte alle nostre debolezze: egli stesso è stato messo alla prova in ogni cosa come noi, escluso il peccato.</p>
<p class="C4 V16">Accostiamoci dunque con piena fiducia al trono della grazia per ricevere misericordia e trovare grazia, così da essere aiutati al momento opportuno. </p>
<p class="C5 V1">Ogni sommo sacerdote, infatti, è scelto fra gli uomini e per gli uomini viene costituito tale nelle cose che riguardano Dio, per offrire doni e sacrifici per i peccati.</p>
<p class="C5 V2">Egli è in grado di sentire giusta compassione per quelli che sono nell’ignoranza e nell’errore, essendo anche lui rivestito di debolezza.</p>
<p class="C5 V3">A causa di questa egli deve offrire sacrifici per i peccati anche per se stesso, come fa per il popolo.</p>
<p class="C5 V4">Nessuno attribuisce a se stesso questo onore, se non chi è chiamato da Dio, come Aronne.</p>
<p class="C5 V5">Nello stesso modo Cristo non attribuì a se stesso la gloria di sommo sacerdote, ma colui che gli disse: Tu sei mio figlio, oggi ti ho generato, gliela conferì</p>
<p class="C5 V6">come è detto in un altro passo: Tu sei sacerdote per sempre, secondo l’ordine di Melchìsedek.</p>
<p class="C5 V7">Nei giorni della sua vita terrena egli offrì preghiere e suppliche, con forti grida e lacrime, a Dio che poteva salvarlo da morte e, per il suo pieno abbandono a lui, venne esaudito.</p>
<p class="C5 V8">Pur essendo Figlio, imparò l’obbedienza da ciò che patì</p>
<p class="C5 V9">e, reso perfetto, divenne causa di salvezza eterna per tutti coloro che gli obbediscono,</p>
<p class="C5 V10">essendo stato proclamato da Dio sommo sacerdote secondo l’ordine di Melchìsedek.</p>
<p class="C5 V11">Su questo argomento abbiamo molte cose da dire, difficili da spiegare perché siete diventati lenti a capire.</p>
<p class="C5 V12">Infatti voi, che a motivo del tempo trascorso dovreste essere maestri, avete ancora bisogno che qualcuno v’insegni i primi elementi delle parole di Dio e siete diventati bisognosi di latte e non di cibo solido.</p>
<p class="C5 V13">Ora, chi si nutre ancora di latte non ha l’esperienza della dottrina della giustizia, perché è ancora un bambino.</p>
<p class="C5 V14">Il nutrimento solido è invece per gli adulti, per quelli che, mediante l’esperienza, hanno le facoltà esercitate a distinguere il bene dal male. </p>
<p class="C6 V1">Perciò, lasciando da parte il discorso iniziale su Cristo, passiamo a ciò che è completo, senza gettare di nuovo le fondamenta: la rinuncia alle opere morte e la fede in Dio,</p>
<p class="C6 V2">la dottrina dei battesimi, l’imposizione delle mani, la risurrezione dei morti e il giudizio eterno.</p>
<p class="C6 V3">Questo noi lo faremo, se Dio lo permette.</p>
<p class="C6 V4">Quelli, infatti, che sono stati una volta illuminati e hanno gustato il dono celeste, sono diventati partecipi dello Spirito Santo</p>
<p class="C6 V5">e hanno gustato la buona parola di Dio e i prodigi del mondo futuro.</p>
<p class="C6 V6">Tuttavia, se sono caduti, è impossibile rinnovarli un’altra volta portandoli alla conversione, dal momento che, per quanto sta in loro, essi crocifiggono di nuovo il Figlio di Dio e lo espongono all’infamia.</p>
<p class="C6 V7">Infatti, una terra imbevuta della pioggia che spesso cade su di essa, se produce erbe utili a quanti la coltivano, riceve benedizione da Dio;</p>
<p class="C6 V8">ma se produce spine e rovi, non vale nulla ed è vicina alla maledizione: finirà bruciata!</p>
<p class="C6 V9">Anche se a vostro riguardo, carissimi, parliamo così, abbiamo fiducia che vi siano in voi cose migliori, che portano alla salvezza.</p>
<p class="C6 V10">Dio infatti non è ingiusto tanto da dimenticare il vostro lavoro e la carità che avete dimostrato verso il suo nome, con i servizi che avete reso e che tuttora rendete ai santi.</p>
<p class="C6 V11">Desideriamo soltanto che ciascuno di voi dimostri il medesimo zelo perché la sua speranza abbia compimento sino alla fine,</p>
<p class="C6 V12">perché non diventiate pigri, ma piuttosto imitatori di coloro che, con la fede e la costanza, divengono eredi delle promesse.</p>
<p class="C6 V13">Quando infatti Dio fece la promessa ad Abramo, non potendo giurare per uno superiore a sé, giurò per se stesso</p>
<p class="C6 V14">dicendo: Ti benedirò con ogni benedizione e renderò molto numerosa la tua discendenza.</p>
<p class="C6 V15">Così Abramo, con la sua costanza, ottenne ciò che gli era stato promesso.</p>
<p class="C6 V16">Gli uomini infatti giurano per qualcuno maggiore di loro, e per loro il giuramento è una garanzia che pone fine a ogni controversia.</p>
<p class="C6 V17">Perciò Dio, volendo mostrare più chiaramente agli eredi della promessa l’irrevocabilità della sua decisione, intervenne con un giuramento,</p>
<p class="C6 V18">affinché, grazie a due atti irrevocabili, nei quali è impossibile che Dio mentisca, noi, che abbiamo cercato rifugio in lui, abbiamo un forte incoraggiamento ad afferrarci saldamente alla speranza che ci è proposta.</p>
<p class="C6 V19">In essa infatti abbiamo come un’àncora sicura e salda per la nostra vita: essa entra fino al di là del velo del santuario,</p>
<p class="C6 V20">dove Gesù è entrato come precursore per noi, divenuto sommo sacerdote per sempre secondo l’ordine di Melchìsedek. </p>
<p class="C7 V1">Questo Melchìsedek infatti, re di Salem, sacerdote del Dio altissimo, andò incontro ad Abramo mentre ritornava dall’avere sconfitto i re e lo benedisse;</p>
<p class="C7 V2">a lui Abramo diede la decima di ogni cosa. Anzitutto il suo nome significa «re di giustizia»; poi è anche re di Salem, cioè «re di pace».</p>
<p class="C7 V3">Egli, senza padre, senza madre, senza genealogia, senza principio di giorni né fine di vita, fatto simile al Figlio di Dio, rimane sacerdote per sempre.</p>
<p class="C7 V4">Considerate dunque quanto sia grande costui, al quale Abramo, il patriarca, diede la decima del suo bottino.</p>
<p class="C7 V5">In verità anche quelli tra i figli di Levi che assumono il sacerdozio hanno il mandato di riscuotere, secondo la Legge, la decima dal popolo, cioè dai loro fratelli, essi pure discendenti da Abramo.</p>
<p class="C7 V6">Egli invece, che non era della loro stirpe, prese la decima da Abramo e benedisse colui che era depositario delle promesse.</p>
<p class="C7 V7">Ora, senza alcun dubbio, è l’inferiore che è benedetto dal superiore.</p>
<p class="C7 V8">Inoltre, qui riscuotono le decime uomini mortali; là invece, uno di cui si attesta che vive.</p>
<p class="C7 V9">Anzi, si può dire che lo stesso Levi, il quale riceve le decime, in Abramo abbia versato la sua decima:</p>
<p class="C7 V10">egli infatti, quando gli venne incontro Melchìsedek, si trovava ancora nei lombi del suo antenato.</p>
<p class="C7 V11">Ora, se si fosse realizzata la perfezione per mezzo del sacerdozio levitico – sotto di esso il popolo ha ricevuto la Legge –, che bisogno c’era che sorgesse un altro sacerdote secondo l’ordine di Melchìsedek, e non invece secondo l’ordine di Aronne?</p>
<p class="C7 V12">Infatti, mutato il sacerdozio, avviene necessariamente anche un mutamento della Legge.</p>
<p class="C7 V13">Colui del quale si dice questo, appartiene a un’altra tribù, della quale nessuno mai fu addetto all’altare.</p>
<p class="C7 V14">È noto infatti che il Signore nostro è germogliato dalla tribù di Giuda, e di essa Mosè non disse nulla riguardo al sacerdozio.</p>
<p class="C7 V15">Ciò risulta ancora più evidente dal momento che sorge, a somiglianza di Melchìsedek, un sacerdote differente,</p>
<p class="C7 V16">il quale non è diventato tale secondo una legge prescritta dagli uomini, ma per la potenza di una vita indistruttibile.</p>
<p class="C7 V17">Gli è resa infatti questa testimonianza: Tu sei sacerdote per sempre secondo l’ordine di Melchìsedek.</p>
<p class="C7 V18">Si ha così l’abrogazione di un ordinamento precedente a causa della sua debolezza e inutilità –</p>
<p class="C7 V19">la Legge infatti non ha portato nulla alla perfezione – e si ha invece l’introduzione di una speranza migliore, grazie alla quale noi ci avviciniamo a Dio.</p>
<p class="C7 V20">Inoltre ciò non avvenne senza giuramento. Quelli infatti diventavano sacerdoti senza giuramento;</p>
<p class="C7 V21">costui al contrario con il giuramento di colui che gli dice: Il Signore ha giurato e non si pentirà: tu sei sacerdote per sempre.</p>
<p class="C7 V22">Per questo Gesù è diventato garante di un’alleanza migliore.</p>
<p class="C7 V23">Inoltre, quelli sono diventati sacerdoti in gran numero, perché la morte impediva loro di durare a lungo.</p>
<p class="C7 V24">Egli invece, poiché resta per sempre, possiede un sacerdozio che non tramonta.</p>
<p class="C7 V25">Perciò può salvare perfettamente quelli che per mezzo di lui si avvicinano a Dio: egli infatti è sempre vivo per intercedere a loro favore.</p>
<p class="C7 V26">Questo era il sommo sacerdote che ci occorreva: santo, innocente, senza macchia, separato dai peccatori ed elevato sopra i cieli.</p>
<p class="C7 V27">Egli non ha bisogno, come i sommi sacerdoti, di offrire sacrifici ogni giorno, prima per i propri peccati e poi per quelli del popolo: lo ha fatto una volta per tutte, offrendo se stesso.</p>
<p class="C7 V28">La Legge infatti costituisce sommi sacerdoti uomini soggetti a debolezza; ma la parola del giuramento, posteriore alla Legge, costituisce sacerdote il Figlio, reso perfetto per sempre. </p>
<p class="C8 V1">Il punto capitale delle cose che stiamo dicendo è questo: noi abbiamo un sommo sacerdote così grande che si è assiso alla destra del trono della Maestà nei cieli,</p>
<p class="C8 V2">ministro del santuario e della vera tenda, che il Signore, e non un uomo, ha costruito.</p>
<p class="C8 V3">Ogni sommo sacerdote, infatti, viene costituito per offrire doni e sacrifici: di qui la necessità che anche Gesù abbia qualcosa da offrire.</p>
<p class="C8 V4">Se egli fosse sulla terra, non sarebbe neppure sacerdote, poiché vi sono quelli che offrono i doni secondo la Legge.</p>
<p class="C8 V5">Questi offrono un culto che è immagine e ombra delle realtà celesti, secondo quanto fu dichiarato da Dio a Mosè, quando stava per costruire la tenda: «Guarda – disse – di fare ogni cosa secondo il modello che ti è stato mostrato sul monte.</p>
<p class="C8 V6">Ora invece egli ha avuto un ministero tanto più eccellente quanto migliore è l’alleanza di cui è mediatore, perché è fondata su migliori promesse.</p>
<p class="C8 V7">Se la prima alleanza infatti fosse stata perfetta, non sarebbe stato il caso di stabilirne un’altra.</p>
<p class="C8 V8">Dio infatti, biasimando il suo popolo, dice: Ecco: vengono giorni, dice il Signore, quando io concluderò un’alleanza nuova con la casa d’Israele e con la casa di Giuda.</p>
<p class="C8 V9">Non sarà come l’alleanza che feci con i loro padri, nel giorno in cui li presi per mano per farli uscire dalla terra d’Egitto; poiché essi non rimasero fedeli alla mia alleanza, anch’io non ebbi più cura di loro, dice il Signore.</p>
<p class="C8 V10">E questa è l’alleanza che io stipulerò con la casa d’Israele dopo quei giorni, dice il Signore: porrò le mie leggi nella loro mente e le imprimerò nei loro cuori; sarò il loro Dio ed essi saranno il mio popolo.</p>
<p class="C8 V11">Né alcuno avrà più da istruire il suo concittadino, né alcuno il proprio fratello, dicendo: «Conosci il Signore!». Tutti infatti mi conosceranno, dal più piccolo al più grande di loro.</p>
<p class="C8 V12">Perché io perdonerò le loro iniquità e non mi ricorderò più dei loro peccati.</p>
<p class="C8 V13">Dicendo alleanza nuova, Dio ha dichiarato antica la prima: ma, ciò che diventa antico e invecchia, è prossimo a scomparire. </p>
<p class="C9 V1">Certo, anche la prima alleanza aveva norme per il culto e un santuario terreno.</p>
<p class="C9 V2">Fu costruita infatti una tenda, la prima, nella quale vi erano il candelabro, la tavola e i pani dell’offerta; essa veniva chiamata il Santo.</p>
<p class="C9 V3">Dietro il secondo velo, poi, c’era la tenda chiamata Santo dei Santi, con</p>
<p class="C9 V4">l’altare d’oro per i profumi e l’arca dell’alleanza tutta ricoperta d’oro, nella quale si trovavano un’urna d’oro contenente la manna, la verga di Aronne, che era fiorita, e le tavole dell’alleanza.</p>
<p class="C9 V5">E sopra l’arca stavano i cherubini della gloria, che stendevano la loro ombra sul propiziatorio. Di queste cose non è necessario ora parlare nei particolari.</p>
<p class="C9 V6">Disposte in tal modo le cose, nella prima tenda entrano sempre i sacerdoti per celebrare il culto;</p>
<p class="C9 V7">nella seconda invece entra solamente il sommo sacerdote, una volta all’anno, e non senza portarvi del sangue, che egli offre per se stesso e per quanto commesso dal popolo per ignoranza.</p>
<p class="C9 V8">Lo Spirito Santo intendeva così mostrare che non era stata ancora manifestata la via del santuario, finché restava la prima tenda.</p>
<p class="C9 V9">Essa infatti è figura del tempo presente e secondo essa vengono offerti doni e sacrifici che non possono rendere perfetto, nella sua coscienza, colui che offre:</p>
<p class="C9 V10">si tratta soltanto di cibi, di bevande e di varie abluzioni, tutte prescrizioni carnali, valide fino al tempo in cui sarebbero state riformate.</p>
<p class="C9 V11">Cristo, invece, è venuto come sommo sacerdote dei beni futuri, attraverso una tenda più grande e più perfetta, non costruita da mano d’uomo, cioè non appartenente a questa creazione.</p>
<p class="C9 V12">Egli entrò una volta per sempre nel santuario, non mediante il sangue di capri e di vitelli, ma in virtù del proprio sangue, ottenendo così una redenzione eterna.</p>
<p class="C9 V13">Infatti, se il sangue dei capri e dei vitelli e la cenere di una giovenca, sparsa su quelli che sono contaminati, li santificano purificandoli nella carne,</p>
<p class="C9 V14">quanto più il sangue di Cristo – il quale, mosso dallo Spirito eterno, offrì se stesso senza macchia a Dio – purificherà la nostra coscienza dalle opere di morte, perché serviamo al Dio vivente?</p>
<p class="C9 V15">Per questo egli è mediatore di un’alleanza nuova, perché, essendo intervenuta la sua morte in riscatto delle trasgressioni commesse sotto la prima alleanza, coloro che sono stati chiamati ricevano l’eredità eterna che era stata promessa.</p>
<p class="C9 V16">Ora, dove c’è un testamento, è necessario che la morte del testatore sia dichiarata,</p>
<p class="C9 V17">perché un testamento ha valore solo dopo la morte e rimane senza effetto finché il testatore vive.</p>
<p class="C9 V18">Per questo neanche la prima alleanza fu inaugurata senza sangue.</p>
<p class="C9 V19">Infatti, dopo che tutti i comandamenti furono promulgati a tutto il popolo da Mosè, secondo la Legge, questi, preso il sangue dei vitelli e dei capri con acqua, lana scarlatta e issòpo, asperse il libro stesso e tutto il popolo,</p>
<p class="C9 V20">dicendo: Questo è il sangue dell’alleanza che Dio ha stabilito per voi.</p>
<p class="C9 V21">Alla stessa maniera con il sangue asperse anche la tenda e tutti gli arredi del culto.</p>
<p class="C9 V22">Secondo la Legge, infatti, quasi tutte le cose vengono purificate con il sangue, e senza spargimento di sangue non esiste perdono.</p>
<p class="C9 V23">Era dunque necessario che le cose raffiguranti le realtà celesti fossero purificate con tali mezzi; ma le stesse realtà celesti, poi, dovevano esserlo con sacrifici superiori a questi.</p>
<p class="C9 V24">Cristo infatti non è entrato in un santuario fatto da mani d’uomo, figura di quello vero, ma nel cielo stesso, per comparire ora al cospetto di Dio in nostro favore.</p>
<p class="C9 V25">E non deve offrire se stesso più volte, come il sommo sacerdote che entra nel santuario ogni anno con sangue altrui:</p>
<p class="C9 V26">in questo caso egli, fin dalla fondazione del mondo, avrebbe dovuto soffrire molte volte. Invece ora, una volta sola, nella pienezza dei tempi, egli è apparso per annullare il peccato mediante il sacrificio di se stesso.</p>
<p class="C9 V27">E come per gli uomini è stabilito che muoiano una sola volta, dopo di che viene il giudizio,</p>
<p class="C9 V28">così Cristo, dopo essersi offerto una sola volta per togliere il peccato di molti, apparirà una seconda volta, senza alcuna relazione con il peccato, a coloro che l’aspettano per la loro salvezza. </p>
<p class="C10 V1">La Legge infatti, poiché possiede soltanto un’ombra dei beni futuri e non la realtà stessa delle cose, non ha mai il potere di condurre alla perfezione per mezzo di sacrifici – sempre uguali, che si continuano a offrire di anno in anno – coloro che si accostano a Dio.</p>
<p class="C10 V2">Altrimenti, non si sarebbe forse cessato di offrirli, dal momento che gli offerenti, purificati una volta per tutte, non avrebbero più alcuna coscienza dei peccati?</p>
<p class="C10 V3">Invece in quei sacrifici si rinnova di anno in anno il ricordo dei peccati.</p>
<p class="C10 V4">È impossibile infatti che il sangue di tori e di capri elimini i peccati.</p>
<p class="C10 V5">Per questo, entrando nel mondo, Cristo dice: Tu non hai voluto né sacrificio né offerta, un corpo invece mi hai preparato. </p>
<p class="C10 V6">Non hai gradito né olocausti né sacrifici per il peccato.</p>
<p class="C10 V7">Allora ho detto: «Ecco, io vengo – poiché di me sta scritto nel rotolo del libro – per fare, o Dio, la tua volontà».</p>
<p class="C10 V8">Dopo aver detto: Tu non hai voluto e non hai gradito né sacrifici né offerte, né olocausti né sacrifici per il peccato, cose che vengono offerte secondo la Legge,</p>
<p class="C10 V9">soggiunge: Ecco, io vengo a fare la tua volontà. Così egli abolisce il primo sacrificio per costituire quello nuovo.</p>
<p class="C10 V10">Mediante quella volontà siamo stati santificati per mezzo dell’offerta del corpo di Gesù Cristo, una volta per sempre.</p>
<p class="C10 V11">Ogni sacerdote si presenta giorno per giorno a celebrare il culto e a offrire molte volte gli stessi sacrifici, che non possono mai eliminare i peccati.</p>
<p class="C10 V12">Cristo, invece, avendo offerto un solo sacrificio per i peccati, si è assiso per sempre alla destra di Dio,</p>
<p class="C10 V13">aspettando ormai che i suoi nemici vengano posti a sgabello dei suoi piedi.</p>
<p class="C10 V14">Infatti, con un’unica offerta egli ha reso perfetti per sempre quelli che vengono santificati.</p>
<p class="C10 V15">A noi lo testimonia anche lo Spirito Santo. Infatti, dopo aver detto:</p>
<p class="C10 V16">Questa è l’alleanza che io stipulerò con loro dopo quei giorni, dice il Signore: io porrò le mie leggi nei loro cuori e le imprimerò nella loro mente, dice:</p>
<p class="C10 V17">e non mi ricorderò più dei loro peccati e delle loro iniquità.</p>
<p class="C10 V18">Ora, dove c’è il perdono di queste cose, non c’è più offerta per il peccato.</p>
<p class="C10 V19">Fratelli, poiché abbiamo piena libertà di entrare nel santuario per mezzo del sangue di Gesù,</p>
<p class="C10 V20">via nuova e vivente che egli ha inaugurato per noi attraverso il velo, cioè la sua carne,</p>
<p class="C10 V21">e poiché abbiamo un sacerdote grande nella casa di Dio,</p>
<p class="C10 V22">accostiamoci con cuore sincero, nella pienezza della fede, con i cuori purificati da ogni cattiva coscienza e il corpo lavato con acqua pura.</p>
<p class="C10 V23">Manteniamo senza vacillare la professione della nostra speranza, perché è degno di fede colui che ha promesso.</p>
<p class="C10 V24">Prestiamo attenzione gli uni agli altri, per stimolarci a vicenda nella carità e nelle opere buone.</p>
<p class="C10 V25">Non disertiamo le nostre riunioni, come alcuni hanno l’abitudine di fare, ma esortiamoci a vicenda, tanto più che vedete avvicinarsi il giorno del Signore.</p>
<p class="C10 V26">Infatti, se pecchiamo volontariamente dopo aver ricevuto la conoscenza della verità, non rimane più alcun sacrificio per i peccati,</p>
<p class="C10 V27">ma soltanto una terribile attesa del giudizio e la vampa di un fuoco che dovrà divorare i ribelli.</p>
<p class="C10 V28">Quando qualcuno ha violato la legge di Mosè, viene messo a morte senza pietà sulla parola di due o tre testimoni.</p>
<p class="C10 V29">Di quanto peggiore castigo pensate che sarà giudicato meritevole chi avrà calpestato il Figlio di Dio e ritenuto profano quel sangue dell’alleanza, dal quale è stato santificato, e avrà disprezzato lo Spirito della grazia?</p>
<p class="C10 V30">Conosciamo infatti colui che ha detto: A me la vendetta! Io darò la retribuzione! E ancora: Il Signore giudicherà il suo popolo.</p>
<p class="C10 V31">È terribile cadere nelle mani del Dio vivente!</p>
<p class="C10 V32">Richiamate alla memoria quei primi giorni: dopo aver ricevuto la luce di Cristo, avete dovuto sopportare una lotta grande e penosa,</p>
<p class="C10 V33">ora esposti pubblicamente a insulti e persecuzioni, ora facendovi solidali con coloro che venivano trattati in questo modo.</p>
<p class="C10 V34">Infatti avete preso parte alle sofferenze dei carcerati e avete accettato con gioia di essere derubati delle vostre sostanze, sapendo di possedere beni migliori e duraturi.</p>
<p class="C10 V35">Non abbandonate dunque la vostra franchezza, alla quale è riservata una grande ricompensa.</p>
<p class="C10 V36">Avete solo bisogno di perseveranza, perché, fatta la volontà di Dio, otteniate ciò che vi è stato promesso.</p>
<p class="C10 V37">Ancora un poco, infatti, un poco appena, e colui che deve venire, verrà e non tarderà.</p>
<p class="C10 V38">Il mio giusto per fede vivrà; ma se cede, non porrò in lui il mio amore.</p>
<p class="C10 V39">Noi però non siamo di quelli che cedono, per la propria rovina, ma uomini di fede per la salvezza della nostra anima. </p>
<p class="C11 V1">La fede è fondamento di ciò che si spera e prova di ciò che non si vede.</p>
<p class="C11 V2">Per questa fede i nostri antenati sono stati approvati da Dio.</p>
<p class="C11 V3">Per fede, noi sappiamo che i mondi furono formati dalla parola di Dio, sicché dall’invisibile ha preso origine il mondo visibile.</p>
<p class="C11 V4">Per fede, Abele offrì a Dio un sacrificio migliore di quello di Caino e in base ad essa fu dichiarato giusto, avendo Dio attestato di gradire i suoi doni; per essa, benché morto, parla ancora.</p>
<p class="C11 V5">Per fede, Enoc fu portato via, in modo da non vedere la morte; e non lo si trovò più, perché Dio lo aveva portato via. Infatti, prima di essere portato altrove, egli fu dichiarato persona gradita a Dio.</p>
<p class="C11 V6">Senza la fede è impossibile essergli graditi; chi infatti si avvicina a Dio, deve credere che egli esiste e che ricompensa coloro che lo cercano.</p>
<p class="C11 V7">Per fede, Noè, avvertito di cose che ancora non si vedevano, preso da sacro timore, costruì un’arca per la salvezza della sua famiglia; e per questa fede condannò il mondo e ricevette in eredità la giustizia secondo la fede.</p>
<p class="C11 V8">Per fede, Abramo, chiamato da Dio, obbedì partendo per un luogo che doveva ricevere in eredità, e partì senza sapere dove andava.</p>
<p class="C11 V9">Per fede, egli soggiornò nella terra promessa come in una regione straniera, abitando sotto le tende, come anche Isacco e Giacobbe, coeredi della medesima promessa.</p>
<p class="C11 V10">Egli aspettava infatti la città dalle salde fondamenta, il cui architetto e costruttore è Dio stesso.</p>
<p class="C11 V11">Per fede, anche Sara, sebbene fuori dell’età, ricevette la possibilità di diventare madre, perché ritenne degno di fede colui che glielo aveva promesso.</p>
<p class="C11 V12">Per questo da un uomo solo, e inoltre già segnato dalla morte, nacque una discendenza numerosa come le stelle del cielo e come la sabbia che si trova lungo la spiaggia del mare e non si può contare.</p>
<p class="C11 V13">Nella fede morirono tutti costoro, senza aver ottenuto i beni promessi, ma li videro e li salutarono solo da lontano, dichiarando di essere stranieri e pellegrini sulla terra.</p>
<p class="C11 V14">Chi parla così, mostra di essere alla ricerca di una patria.</p>
<p class="C11 V15">Se avessero pensato a quella da cui erano usciti, avrebbero avuto la possibilità di ritornarvi;</p>
<p class="C11 V16">ora invece essi aspirano a una patria migliore, cioè a quella celeste. Per questo Dio non si vergogna di essere chiamato loro Dio. Ha preparato infatti per loro una città.</p>
<p class="C11 V17">Per fede, Abramo, messo alla prova, offrì Isacco, e proprio lui, che aveva ricevuto le promesse, offrì il suo unigenito figlio,</p>
<p class="C11 V18">del quale era stato detto: Mediante Isacco avrai una tua discendenza.</p>
<p class="C11 V19">Egli pensava infatti che Dio è capace di far risorgere anche dai morti: per questo lo riebbe anche come simbolo.</p>
<p class="C11 V20">Per fede, Isacco benedisse Giacobbe ed Esaù anche in vista di beni futuri.</p>
<p class="C11 V21">Per fede, Giacobbe, morente, benedisse ciascuno dei figli di Giuseppe e si prostrò, appoggiandosi sull’estremità del bastone.</p>
<p class="C11 V22">Per fede, Giuseppe, alla fine della vita, si ricordò dell’esodo dei figli d’Israele e diede disposizioni circa le proprie ossa.</p>
<p class="C11 V23">Per fede, Mosè, appena nato, fu tenuto nascosto per tre mesi dai suoi genitori, perché videro che il bambino era bello; e non ebbero paura dell’editto del re.</p>
<p class="C11 V24">Per fede, Mosè, divenuto adulto, rifiutò di essere chiamato figlio della figlia del faraone,</p>
<p class="C11 V25">preferendo essere maltrattato con il popolo di Dio piuttosto che godere momentaneamente del peccato.</p>
<p class="C11 V26">Egli stimava ricchezza maggiore dei tesori d’Egitto l’essere disprezzato per Cristo; aveva infatti lo sguardo fisso sulla ricompensa.</p>
<p class="C11 V27">Per fede, egli lasciò l’Egitto, senza temere l’ira del re; infatti rimase saldo, come se vedesse l’invisibile.</p>
<p class="C11 V28">Per fede, egli celebrò la Pasqua e fece l’aspersione del sangue, perché colui che sterminava i primogeniti non toccasse quelli degli Israeliti.</p>
<p class="C11 V29">Per fede, essi passarono il Mar Rosso come fosse terra asciutta. Quando gli Egiziani tentarono di farlo, vi furono inghiottiti.</p>
<p class="C11 V30">Per fede, caddero le mura di Gerico, dopo che ne avevano fatto il giro per sette giorni.</p>
<p class="C11 V31">Per fede, Raab, la prostituta, non perì con gli increduli, perché aveva accolto con benevolenza gli esploratori.</p>
<p class="C11 V32">E che dirò ancora? Mi mancherebbe il tempo se volessi narrare di Gedeone, di Barak, di Sansone, di Iefte, di Davide, di Samuele e dei profeti;</p>
<p class="C11 V33">per fede, essi conquistarono regni, esercitarono la giustizia, ottennero ciò che era stato promesso, chiusero le fauci dei leoni,</p>
<p class="C11 V34">spensero la violenza del fuoco, sfuggirono alla lama della spada, trassero vigore dalla loro debolezza, divennero forti in guerra, respinsero invasioni di stranieri.</p>
<p class="C11 V35">Alcune donne riebbero, per risurrezione, i loro morti. Altri, poi, furono torturati, non accettando la liberazione loro offerta, per ottenere una migliore risurrezione.</p>
<p class="C11 V36">Altri, infine, subirono insulti e flagelli, catene e prigionia.</p>
<p class="C11 V37">Furono lapidati, torturati, tagliati in due, furono uccisi di spada, andarono in giro coperti di pelli di pecora e di capra, bisognosi, tribolati, maltrattati –</p>
<p class="C11 V38">di loro il mondo non era degno! –, vaganti per i deserti, sui monti, tra le caverne e le spelonche della terra.</p>
<p class="C11 V39">Tutti costoro, pur essendo stati approvati a causa della loro fede, non ottennero ciò che era stato loro promesso:</p>
<p class="C11 V40">Dio infatti per noi aveva predisposto qualcosa di meglio, affinché essi non ottenessero la perfezione senza di noi. </p>
<p class="C12 V1">Anche noi dunque, circondati da tale moltitudine di testimoni, avendo deposto tutto ciò che è di peso e il peccato che ci assedia, corriamo con perseveranza nella corsa che ci sta davanti,</p>
<p class="C12 V2">tenendo fisso lo sguardo su Gesù, colui che dà origine alla fede e la porta a compimento. Egli, di fronte alla gioia che gli era posta dinanzi, si sottopose alla croce, disprezzando il disonore, e siede alla destra del trono di Dio.</p>
<p class="C12 V3">Pensate attentamente a colui che ha sopportato contro di sé una così grande ostilità dei peccatori, perché non vi stanchiate perdendovi d’animo.</p>
<p class="C12 V4">Non avete ancora resistito fino al sangue nella lotta contro il peccato</p>
<p class="C12 V5">e avete già dimenticato l’esortazione a voi rivolta come a figli: Figlio mio, non disprezzare la correzione del Signore e non ti perdere d’animo quando sei ripreso da lui;</p>
<p class="C12 V6">perché il Signore corregge colui che egli ama e percuote chiunque riconosce come figlio.</p>
<p class="C12 V7">È per la vostra correzione che voi soffrite! Dio vi tratta come figli; e qual è il figlio che non viene corretto dal padre?</p>
<p class="C12 V8">Se invece non subite correzione, mentre tutti ne hanno avuto la loro parte, siete illegittimi, non figli!</p>
<p class="C12 V9">Del resto noi abbiamo avuto come educatori i nostri padri terreni e li abbiamo rispettati; non ci sottometteremo perciò molto di più al Padre celeste, per avere la vita?</p>
<p class="C12 V10">Costoro infatti ci correggevano per pochi giorni, come sembrava loro; Dio invece lo fa per il nostro bene, allo scopo di farci partecipi della sua santità.</p>
<p class="C12 V11">Certo, sul momento, ogni correzione non sembra causa di gioia, ma di tristezza; dopo, però, arreca un frutto di pace e di giustizia a quelli che per suo mezzo sono stati addestrati.</p>
<p class="C12 V12">Perciò, rinfrancate le mani inerti e le ginocchia fiacche</p>
<p class="C12 V13">e camminate diritti con i vostri piedi, perché il piede che zoppica non abbia a storpiarsi, ma piuttosto a guarire.</p>
<p class="C12 V14">Cercate la pace con tutti e la santificazione, senza la quale nessuno vedrà mai il Signore;</p>
<p class="C12 V15">vigilate perché nessuno si privi della grazia di Dio. Non spunti né cresca in mezzo a voi alcuna radice velenosa, che provochi danni e molti ne siano contagiati.</p>
<p class="C12 V16">Non vi sia nessun fornicatore, o profanatore, come Esaù che, in cambio di una sola pietanza, vendette la sua primogenitura.</p>
<p class="C12 V17">E voi ben sapete che in seguito, quando volle ereditare la benedizione, fu respinto: non trovò, infatti, spazio per un cambiamento, sebbene glielo richiedesse con lacrime.</p>
<p class="C12 V18">Voi infatti non vi siete avvicinati a qualcosa di tangibile né a un fuoco ardente né a oscurità, tenebra e tempesta,</p>
<p class="C12 V19">né a squillo di tromba e a suono di parole, mentre quelli che lo udivano scongiuravano Dio di non rivolgere più a loro la parola.</p>
<p class="C12 V20">Non potevano infatti sopportare quest’ordine: Se anche una bestia toccherà il monte, sarà lapidata.</p>
<p class="C12 V21">Lo spettacolo, in realtà, era così terrificante che Mosè disse: Ho paura e tremo.</p>
<p class="C12 V22">Voi invece vi siete accostati al monte Sion, alla città del Dio vivente, alla Gerusalemme celeste e a migliaia di angeli, all’adunanza festosa</p>
<p class="C12 V23">e all’assemblea dei primogeniti i cui nomi sono scritti nei cieli, al Dio giudice di tutti e agli spiriti dei giusti resi perfetti,</p>
<p class="C12 V24">a Gesù, mediatore dell’alleanza nuova, e al sangue purificatore, che è più eloquente di quello di Abele.</p>
<p class="C12 V25">Perciò guardatevi bene dal rifiutare Colui che parla, perché, se quelli non trovarono scampo per aver rifiutato colui che proferiva oracoli sulla terra, a maggior ragione non troveremo scampo noi, se volteremo le spalle a Colui che parla dai cieli.</p>
<p class="C12 V26">La sua voce un giorno scosse la terra; adesso invece ha fatto questa promessa: Ancora una volta io scuoterò non solo la terra, ma anche il cielo.</p>
<p class="C12 V27">Quando dice ancora una volta, vuole indicare che le cose scosse, in quanto create, sono destinate a passare, mentre rimarranno intatte quelle che non subiscono scosse.</p>
<p class="C12 V28">Perciò noi, che possediamo un regno incrollabile, conserviamo questa grazia, mediante la quale rendiamo culto in maniera gradita a Dio con riverenza e timore;</p>
<p class="C12 V29">perché il nostro Dio è un fuoco divorante. </p>
<p class="C13 V1">L’amore fraterno resti saldo.</p>
<p class="C13 V2">Non dimenticate l’ospitalità; alcuni, praticandola, senza saperlo hanno accolto degli angeli.</p>
<p class="C13 V3">Ricordatevi dei carcerati, come se foste loro compagni di carcere, e di quelli che sono maltrattati, perché anche voi avete un corpo.</p>
<p class="C13 V4">Il matrimonio sia rispettato da tutti e il letto nuziale sia senza macchia. I fornicatori e gli adùlteri saranno giudicati da Dio.</p>
<p class="C13 V5">La vostra condotta sia senza avarizia; accontentatevi di quello che avete, perché Dio stesso ha detto: Non ti lascerò e non ti abbandonerò.</p>
<p class="C13 V6">Così possiamo dire con fiducia: Il Signore è il mio aiuto, non avrò paura. Che cosa può farmi l’uomo?</p>
<p class="C13 V7">Ricordatevi dei vostri capi, i quali vi hanno annunciato la parola di Dio. Considerando attentamente l’esito finale della loro vita, imitatene la fede.</p>
<p class="C13 V8">Gesù Cristo è lo stesso ieri e oggi e per sempre!</p>
<p class="C13 V9">Non lasciatevi sviare da dottrine varie ed estranee, perché è bene che il cuore venga sostenuto dalla grazia e non da cibi che non hanno mai recato giovamento a coloro che ne fanno uso.</p>
<p class="C13 V10">Noi abbiamo un altare le cui offerte non possono essere mangiate da quelli che prestano servizio nel tempio.</p>
<p class="C13 V11">Infatti i corpi degli animali, il cui sangue viene portato nel santuario dal sommo sacerdote per l’espiazione, vengono bruciati fuori dell’accampamento.</p>
<p class="C13 V12">Perciò anche Gesù, per santificare il popolo con il proprio sangue, subì la passione fuori della porta della città.</p>
<p class="C13 V13">Usciamo dunque verso di lui fuori dell’accampamento, portando il suo disonore:</p>
<p class="C13 V14">non abbiamo quaggiù una città stabile, ma andiamo in cerca di quella futura.</p>
<p class="C13 V15">Per mezzo di lui dunque offriamo a Dio continuamente un sacrificio di lode, cioè il frutto di labbra che confessano il suo nome.</p>
<p class="C13 V16">Non dimenticatevi della beneficenza e della comunione dei beni, perché di tali sacrifici il Signore si compiace.</p>
<p class="C13 V17">Obbedite ai vostri capi e state loro sottomessi, perché essi vegliano su di voi e devono renderne conto, affinché lo facciano con gioia e non lamentandosi. Ciò non sarebbe di vantaggio per voi.</p>
<p class="C13 V18">Pregate per noi; crediamo infatti di avere una buona coscienza, desiderando di comportarci bene in tutto.</p>
<p class="C13 V19">Con maggiore insistenza poi vi esorto a farlo, perché io vi sia restituito al più presto.</p>
<p class="C13 V20">Il Dio della pace, che ha ricondotto dai morti il Pastore grande delle pecore, in virtù del sangue di un’alleanza eterna, il Signore nostro Gesù,</p>
<p class="C13 V21">vi renda perfetti in ogni bene, perché possiate compiere la sua volontà, operando in voi ciò che a lui è gradito per mezzo di Gesù Cristo, al quale sia gloria nei secoli dei secoli. Amen.</p>
<p class="C13 V22">Vi esorto, fratelli, accogliete questa parola di esortazione; proprio per questo vi ho scritto brevemente.</p>
<p class="C13 V23">Sappiate che il nostro fratello Timòteo è stato rilasciato; se arriva abbastanza presto, vi vedrò insieme a lui.</p>
<p class="C13 V24">Salutate tutti i vostri capi e tutti i santi. Vi salutano quelli dell’Italia.</p>
<p class="C13 V25">La grazia sia con tutti voi.    </p>
</div>
</div>
<div class="edizione CEI1974">
<div class="libro Eb">
<p class="CCAPITOLO VVERSO">TESTO</p>
<p class="C1 V1">Dio, che aveva già parlato nei tempi antichi molte volte e in diversi modi ai padri per mezzo dei profeti, ultimamente,</p>
<p class="C1 V2">in questi giorni, ha parlato a noi per mezzo del Figlio, che ha costituito erede di tutte le cose e per mezzo del quale ha fatto anche il mondo.</p>
<p class="C1 V3">Questo Figlio, che è irradiazione della sua gloria e impronta della sua sostanza e sostiene tutto con la potenza della sua parola, dopo aver compiuto la purificazione dei peccati si è assiso alla destra della maestà nell'alto dei cieli,</p>
<p class="C1 V4">ed è diventato tanto superiore agli angeli quanto più eccellente del loro è il nome che ha ereditato.</p>
<p class="C1 V5">Infatti a quale degli angeli Dio ha mai detto: Tu sei mio figlio; oggi ti ho generato? E ancora: Io sarò per lui padre ed egli sarà per me figlio?</p>
<p class="C1 V6">E di nuovo, quando introduce il primogenito nel mondo, dice: Lo adorino tutti gli angeli di Dio.</p>
<p class="C1 V7">Mentre degli angeli dice: Egli fa i suoi angeli pari ai venti, e i suoi ministri come fiamma di fuoco,</p>
<p class="C1 V8">del Figlio invece afferma: Il tuo trono, Dio, sta in eterno e: Scettro giusto è lo scettro del tuo regno;</p>
<p class="C1 V9">hai amato la giustizia e odiato l'iniquità, perciò ti unse Dio, il tuo Dio, con olio di esultanza più dei tuoi compagni.</p>
<p class="C1 V10">E ancora: Tu, Signore, da principio hai fondato la terra e opera delle tue mani sono i cieli.</p>
<p class="C1 V11">Essi periranno, ma tu rimani; invecchieranno tutti come un vestito.</p>
<p class="C1 V12">Come un mantello li avvolgerai, come un abito e saranno cambiati; ma tu rimani lo stesso, e gli anni tuoi non avranno fine.</p>
<p class="C1 V13">A quale degli angeli poi ha mai detto: Siedi alla mia destra, finché io non abbia posto i tuoi nemici sotto i tuoi piedi?</p>
<p class="C1 V14">Non sono essi tutti spiriti incaricati di un ministero, inviati per servire coloro che devono ereditare la salvezza?</p>
<p class="C2 V1">Proprio per questo bisogna che ci applichiamo con maggiore impegno a quelle cose che abbiamo udito, per non andare fuori strada.</p>
<p class="C2 V2">Se, infatti, la parola trasmessa per mezzo degli angeli si è dimostrata salda, e ogni trasgressione e disobbedienza ha ricevuto giusta punizione,</p>
<p class="C2 V3">come potremo scampare noi se trascuriamo una salvezza così grande? Questa infatti, dopo essere stata promulgata all'inizio dal Signore, è stata confermata in mezzo a noi da quelli che l'avevano udita,</p>
<p class="C2 V4">mentre Dio testimoniava nello stesso tempo con segni e prodigi e miracoli d'ogni genere e doni dello Spirito Santo, distribuiti secondo la sua volontà.</p>
<p class="C2 V5">Non certo a degli angeli egli ha assoggettato il mondo futuro, del quale parliamo.</p>
<p class="C2 V6">Anzi, qualcuno in un passo ha testimoniato: Che cos'è l'uomo perché ti ricordi di lui o il figlio dell'uomo perché tu te ne curi?</p>
<p class="C2 V7">Di poco l'hai fatto inferiore agli angeli, di gloria e di onore l'hai coronato</p>
<p class="C2 V8">e hai posto ogni cosa sotto i suoi piedi. Avendogli assoggettato ogni cosa, nulla ha lasciato che non gli fosse sottomesso. Tuttavia al presente non vediamo ancora che ogni cosa sia a lui sottomessa.</p>
<p class="C2 V9">Però quel Gesù, che fu fatto di poco inferiore agli angeli, lo vediamo ora coronato di gloria e di onore a causa della morte che ha sofferto, perché per la grazia di Dio egli provasse la morte a vantaggio di tutti.</p>
<p class="C2 V10">Ed era ben giusto che colui, per il quale e del quale sono tutte le cose, volendo portare molti figli alla gloria, rendesse perfetto mediante la sofferenza il capo che li ha guidati alla salvezza.</p>
<p class="C2 V11">Infatti, colui che santifica e coloro che sono santificati provengono tutti da una stessa origine; per questo non si vergogna di chiamarli fratelli,</p>
<p class="C2 V12">dicendo: Annunzierò il tuo nome ai miei fratelli, in mezzo all'assemblea canterò le tue lodi;</p>
<p class="C2 V13">e ancora: Io metterò la mia fiducia in lui; e inoltre: Eccoci, io e i figli che Dio mi ha dato.</p>
<p class="C2 V14">Poiché dunque i figli hanno in comune il sangue e la carne, anch'egli ne è divenuto partecipe, per ridurre all'impotenza mediante la morte colui che della morte ha il potere, cioè il diavolo,</p>
<p class="C2 V15">e liberare così quelli che per timore della morte erano soggetti a schiavitù per tutta la vita.</p>
<p class="C2 V16">Egli infatti non si prende cura degli angeli, ma della stirpe di Abramo si prende cura.</p>
<p class="C2 V17">Perciò doveva rendersi in tutto simile ai fratelli, per diventare un sommo sacerdote misericordioso e fedele nelle cose che riguardano Dio, allo scopo di espiare i peccati del popolo.</p>
<p class="C2 V18">Infatti proprio per essere stato messo alla prova ed avere sofferto personalmente, è in grado di venire in aiuto a quelli che subiscono la prova.</p>
<p class="C3 V1">Perciò, fratelli santi, partecipi di una vocazione celeste, fissate bene lo sguardo in Gesù, l'apostolo e sommo sacerdote della fede che noi professiamo,</p>
<p class="C3 V2">il quale è fedele a colui che l'ha costituito, come lo fu anche Mosè in tutta la sua casa.</p>
<p class="C3 V3">Ma in confronto a Mosè, egli è stato giudicato degno di tanta maggior gloria, quanto l'onore del costruttore della casa supera quello della casa stessa.</p>
<p class="C3 V4">Ogni casa infatti viene costruita da qualcuno; ma colui che ha costruito tutto è Dio.</p>
<p class="C3 V5">In verità Mosè fu fedele in tutta la sua casa come servitore, per rendere testimonianza di ciò che doveva essere annunziato più tardi;</p>
<p class="C3 V6">Cristo, invece, lo fu come figlio costituito sopra la sua propria casa. E la sua casa siamo noi, se conserviamo la libertà e la speranza di cui ci vantiamo.</p>
<p class="C3 V7">Per questo, come dice lo Spirito Santo: Oggi, se udite la sua voce,</p>
<p class="C3 V8">non indurite i vostri cuori come nel giorno della ribellione, il giorno della tentazione nel deserto,</p>
<p class="C3 V9">dove mi tentarono i vostri padri mettendomi alla prova, pur avendo visto per quarant'anni le mie opere.</p>
<p class="C3 V10">Perciò mi disgustai di quella generazione e dissi: Sempre hanno il cuore sviato. Non hanno conosciuto le mie vie.</p>
<p class="C3 V11">Così ho giurato nella mia ira: Non entreranno nel mio riposo.</p>
<p class="C3 V12">Guardate perciò, fratelli, che non si trovi in nessuno di voi un cuore perverso e senza fede che si allontani dal Dio vivente.</p>
<p class="C3 V13">Esortatevi piuttosto a vicenda ogni giorno, finché dura quest'oggi, perché nessuno di voi si indurisca sedotto dal peccato.</p>
<p class="C3 V14">Siamo diventati infatti partecipi di Cristo, a condizione di mantenere salda sino alla fine la fiducia che abbiamo avuta da principio.</p>
<p class="C3 V15">Quando pertanto si dice: Oggi, se udite la sua voce, non indurite i vostri cuori come nel giorno della ribellione,</p>
<p class="C3 V16">chi furono quelli che, dopo aver udita la sua voce, si ribellarono? Non furono tutti quelli che erano usciti dall'Egitto sotto la guida di Mosè?</p>
<p class="C3 V17">E chi furono coloro di cui si è disgustato per quarant'anni? Non furono quelli che avevano peccato e poi caddero cadaveri nel deserto?</p>
<p class="C3 V18">E a chi giurò che non sarebbero entrati nel suo riposo, se non a quelli che non avevano creduto?</p>
<p class="C3 V19">In realtà vediamo che non vi poterono entrare a causa della loro mancanza di fede.</p>
<p class="C4 V1">Dobbiamo dunque temere che, mentre ancora rimane in vigore la promessa di entrare nel suo riposo, qualcuno di voi ne sia giudicato escluso.</p>
<p class="C4 V2">Poiché anche a noi, al pari di quelli, è stata annunziata una buona novella: purtroppo però ad essi la parola udita non giovò in nulla, non essendo rimasti uniti nella fede a quelli che avevano ascoltato.</p>
<p class="C4 V3">Infatti noi che abbiamo creduto possiamo entrare in quel riposo, secondo ciò che egli ha detto: Sicché ho giurato nella mia ira: Non entreranno nel mio riposo! Questo, benché le sue opere fossero compiute fin dalla fondazione del mondo.</p>
<p class="C4 V4">Si dice infatti in qualche luogo a proposito del settimo giorno: E Dio si riposò nel settimo giorno da tutte le opere sue.</p>
<p class="C4 V5">E ancora in questo passo: Non entreranno nel mio riposo!</p>
<p class="C4 V6">Poiché dunque risulta che alcuni debbono ancora entrare in quel riposo e quelli che per primi ricevettero la buona novella non entrarono a causa della loro disobbedienza,</p>
<p class="C4 V7">egli fissa di nuovo un giorno, oggi, dicendo in Davide dopo tanto tempo: Oggi, se udite la sua voce, non indurite i vostri cuori!</p>
<p class="C4 V8">Se Giosuè infatti li avesse introdotti in quel riposo, Dio non avrebbe parlato, in seguito, di un altro giorno.</p>
<p class="C4 V9">È dunque riservato ancora un riposo sabatico per il popolo di Dio.</p>
<p class="C4 V10">Chi è entrato infatti nel suo riposo, riposa anch'egli dalle sue opere, come Dio dalle proprie.</p>
<p class="C4 V11">Affrettiamoci dunque ad entrare in quel riposo, perché nessuno cada nello stesso tipo di disobbedienza.</p>
<p class="C4 V12">Infatti la parola di Dio è viva, efficace e più tagliente di ogni spada a doppio taglio; essa penetra fino al punto di divisione dell'anima e dello spirito, delle giunture e delle midolla e scruta i sentimenti e i pensieri del cuore.</p>
<p class="C4 V13">Non v'è creatura che possa nascondersi davanti a lui, ma tutto è nudo e scoperto agli occhi suoi e a lui noi dobbiamo rendere conto.</p>
<p class="C4 V14">Poiché dunque abbiamo un grande sommo sacerdote, che ha attraversato i cieli, Gesù, Figlio di Dio, manteniamo ferma la professione della nostra fede.</p>
<p class="C4 V15">Infatti non abbiamo un sommo sacerdote che non sappia compatire le nostre infermità, essendo stato lui stesso provato in ogni cosa, a somiglianza di noi, escluso il peccato.</p>
<p class="C4 V16">Accostiamoci dunque con piena fiducia al trono della grazia, per ricevere misericordia e trovare grazia ed essere aiutati al momento opportuno.</p>
<p class="C5 V1">Ogni sommo sacerdote, preso fra gli uomini, viene costituito per il bene degli uomini nelle cose che riguardano Dio, per offrire doni e sacrifici per i peccati.</p>
<p class="C5 V2">In tal modo egli è in grado di sentire giusta compassione per quelli che sono nell'ignoranza e nell'errore, essendo anch'egli rivestito di debolezza;</p>
<p class="C5 V3">proprio a causa di questa anche per se stesso deve offrire sacrifici per i peccati, come lo fa per il popolo.</p>
<p class="C5 V4">Nessuno può attribuire a se stesso questo onore, se non chi è chiamato da Dio, come Aronne.</p>
<p class="C5 V5">Nello stesso modo Cristo non si attribuì la gloria di sommo sacerdote, ma gliela conferì colui che gli disse: Mio figlio sei tu, oggi ti ho generato.</p>
<p class="C5 V6">Come in un altro passo dice: Tu sei sacerdote per sempre, alla maniera di Melchìsedek.</p>
<p class="C5 V7">Proprio per questo nei giorni della sua vita terrena egli offrì preghiere e suppliche con forti grida e lacrime a colui che poteva liberarlo da morte e fu esaudito per la sua pietà;</p>
<p class="C5 V8">pur essendo Figlio, imparò tuttavia l'obbedienza dalle cose che patì</p>
<p class="C5 V9">e, reso perfetto, divenne causa di salvezza eterna per tutti coloro che gli obbediscono,</p>
<p class="C5 V10">essendo stato proclamato da Dio sommo sacerdote alla maniera di Melchìsedek.</p>
<p class="C5 V11">Su questo argomento abbiamo molte cose da dire, difficili da spiegare perché siete diventati lenti a capire.</p>
<p class="C5 V12">Infatti, voi che dovreste essere ormai maestri per ragioni di tempo, avete di nuovo bisogno che qualcuno v'insegni i primi elementi degli oracoli di Dio e siete diventati bisognosi di latte e non di cibo solido.</p>
<p class="C5 V13">Ora, chi si nutre ancora di latte è ignaro della dottrina della giustizia, perché è ancora un bambino.</p>
<p class="C5 V14">Il nutrimento solido invece è per gli uomini fatti, quelli che hanno le facoltà esercitate a distinguere il buono dal cattivo.</p>
<p class="C6 V1">Perciò, lasciando da parte l'insegnamento iniziale su Cristo, passiamo a ciò che è più completo, senza gettare di nuovo le fondamenta della rinunzia alle opere morte e della fede in Dio,</p>
<p class="C6 V2">della dottrina dei battesimi, dell'imposizione delle mani, della risurrezione dei morti e del giudizio eterno.</p>
<p class="C6 V3">Questo noi intendiamo fare, se Dio lo permette.</p>
<p class="C6 V4">Quelli infatti che sono stati una volta illuminati, che hanno gustato il dono celeste, sono diventati partecipi dello Spirito Santo</p>
<p class="C6 V5">e hanno gustato la buona parola di Dio e le meraviglie del mondo futuro.</p>
<p class="C6 V6">Tuttavia se sono caduti, è impossibile rinnovarli una seconda volta portandoli alla conversione, dal momento che per loro conto crocifiggono di nuovo il Figlio di Dio e lo espongono all'infamia.</p>
<p class="C6 V7">Infatti una terra imbevuta della pioggia che spesso cade su di essa, se produce erbe utili a quanti la coltivano, riceve benedizione da Dio;</p>
<p class="C6 V8">ma se produce pruni e spine, non ha alcun valore ed è vicina alla maledizione: sarà infine arsa dal fuoco!</p>
<p class="C6 V9">Quanto a voi però, carissimi, anche se parliamo così, siamo certi che sono in voi cose migliori e che portano alla salvezza.</p>
<p class="C6 V10">Dio infatti non è ingiusto da dimenticare il vostro lavoro e la carità che avete dimostrato verso il suo nome, con i servizi che avete reso e rendete tuttora ai santi.</p>
<p class="C6 V11">Soltanto desideriamo che ciascuno di voi dimostri il medesimo zelo perché la sua speranza abbia compimento sino alla fine,</p>
<p class="C6 V12">e perché non diventiate pigri, ma piuttosto imitatori di coloro che con la fede e la perseveranza divengono eredi delle promesse.</p>
<p class="C6 V13">Quando infatti Dio fece la promessa ad Abramo, non potendo giurare per uno superiore a sé, giurò per se stesso,</p>
<p class="C6 V14">dicendo: Ti benedirò e ti moltiplicherò molto.</p>
<p class="C6 V15">Così, avendo perseverato, Abramo conseguì la promessa.</p>
<p class="C6 V16">Gli uomini infatti giurano per qualcuno maggiore di loro e per loro il giuramento è una garanzia che pone fine ad ogni controversia.</p>
<p class="C6 V17">Perciò Dio, volendo mostrare più chiaramente agli eredi della promessa l'irrevocabilità della sua decisione, intervenne con un giuramento</p>
<p class="C6 V18">perché grazie a due atti irrevocabili, nei quali è impossibile che Dio mentisca, noi che abbiamo cercato rifugio in lui avessimo un grande incoraggiamento nell'afferrarci saldamente alla speranza che ci è posta davanti.</p>
<p class="C6 V19">In essa infatti noi abbiamo come un'àncora della nostra vita, sicura e salda, la quale penetra fin nell'interno del velo del santuario,</p>
<p class="C6 V20">dove Gesù è entrato per noi come precursore, essendo divenuto sommo sacerdote per sempre alla maniera di Melchìsedek.</p>
<p class="C7 V1">Questo Melchìsedek infatti, re di Salem, sacerdote del Dio Altissimo, andò incontro ad Abramo mentre ritornava dalla sconfitta dei re e lo benedisse;</p>
<p class="C7 V2">a lui Abramo diede la decima di ogni cosa; anzitutto il suo nome tradotto significa re di giustizia; è inoltre anche re di Salem, cioè re di pace.</p>
<p class="C7 V3">Egli è senza padre, senza madre, senza genealogia, senza principio di giorni né fine di vita, fatto simile al Figlio di Dio e rimane sacerdote in eterno.</p>
<p class="C7 V4">Considerate pertanto quanto sia grande costui, al quale Abramo, il patriarca, diede la decima del suo bottino.</p>
<p class="C7 V5">In verità anche quelli dei figli di Levi, che assumono il sacerdozio, hanno il mandato di riscuotere, secondo la legge, la decima dal popolo, cioè dai loro fratelli, essi pure discendenti da Abramo.</p>
<p class="C7 V6">Egli invece, che non era della loro stirpe, prese la decima da Abramo e benedisse colui che era depositario della promessa.</p>
<p class="C7 V7">Ora, senza dubbio, è l'inferiore che è benedetto dal superiore.</p>
<p class="C7 V8">Inoltre, qui riscuotono le decime uomini mortali; là invece le riscuote uno di cui si attesta che vive.</p>
<p class="C7 V9">Anzi si può dire che lo stesso Levi, che pur riceve le decime, ha versato la sua decima in Abramo:</p>
<p class="C7 V10">egli si trovava infatti ancora nei lombi del suo antenato quando gli venne incontro Melchìsedek.</p>
<p class="C7 V11">Or dunque, se la perfezione fosse stata possibile per mezzo del sacerdozio levitico - sotto di esso il popolo ha ricevuto la legge - che bisogno c'era che sorgesse un altro sacerdote alla maniera di Melchìsedek, e non invece alla maniera di Aronne?</p>
<p class="C7 V12">Infatti, mutato il sacerdozio, avviene necessariamente anche un mutamento della legge.</p>
<p class="C7 V13">Questo si dice di chi è appartenuto a un'altra tribù, della quale nessuno mai fu addetto all'altare.</p>
<p class="C7 V14">È noto infatti che il Signore nostro è germogliato da Giuda e di questa tribù Mosè non disse nulla riguardo al sacerdozio.</p>
<p class="C7 V15">Ciò risulta ancor più evidente dal momento che, a somiglianza di Melchìsedek, sorge un altro sacerdote,</p>
<p class="C7 V16">che non è diventato tale per ragione di una prescrizione carnale, ma per la potenza di una vita indefettibile.</p>
<p class="C7 V17">Gli è resa infatti questa testimonianza: Tu sei sacerdote in eterno alla maniera di Melchìsedek.</p>
<p class="C7 V18">Si ha così l'abrogazione di un ordinamento precedente a causa della sua debolezza e inutilità -</p>
<p class="C7 V19">la legge infatti non ha portato nulla alla perfezione - e si ha invece l'introduzione di una speranza migliore, grazie alla quale ci avviciniamo a Dio.</p>
<p class="C7 V20">Inoltre ciò non avvenne senza giuramento. Quelli infatti diventavano sacerdoti senza giuramento;</p>
<p class="C7 V21">costui al contrario con un giuramento di colui che gli ha detto: Il Signore ha giurato e non si pentirà: tu sei sacerdote per sempre.</p>
<p class="C7 V22">Per questo, Gesù è diventato garante di un'alleanza migliore.</p>
<p class="C7 V23">Inoltre, quelli sono diventati sacerdoti in gran numero, perché la morte impediva loro di durare a lungo;</p>
<p class="C7 V24">egli invece, poiché resta per sempre, possiede un sacerdozio che non tramonta.</p>
<p class="C7 V25">Perciò può salvare perfettamente quelli che per mezzo di lui si accostano a Dio, essendo egli sempre vivo per intercedere a loro favore.</p>
<p class="C7 V26">Tale era infatti il sommo sacerdote che ci occorreva: santo, innocente, senza macchia, separato dai peccatori ed elevato sopra i cieli;</p>
<p class="C7 V27">egli non ha bisogno ogni giorno, come gli altri sommi sacerdoti, di offrire sacrifici prima per i propri peccati e poi per quelli del popolo, poiché egli ha fatto questo una volta per tutte, offrendo se stesso.</p>
<p class="C7 V28">La legge infatti costituisce sommi sacerdoti uomini soggetti all'umana debolezza, ma la parola del giuramento, posteriore alla legge, costituisce il Figlio che è stato reso perfetto in eterno.</p>
<p class="C8 V1">Il punto capitale delle cose che stiamo dicendo è questo: noi abbiamo un sommo sacerdote così grande che si è assiso alla destra del trono della maestà nei cieli,</p>
<p class="C8 V2">ministro del santuario e della vera tenda che il Signore, e non un uomo, ha costruito.</p>
<p class="C8 V3">Ogni sommo sacerdote infatti viene costituito per offrire doni e sacrifici: di qui la necessità che anch'egli abbia qualcosa da offrire.</p>
<p class="C8 V4">Se Gesù fosse sulla terra, egli non sarebbe neppure sacerdote, poiché vi sono quelli che offrono i doni secondo la legge.</p>
<p class="C8 V5">Questi però attendono a un servizio che è una copia e un'ombra delle realtà celesti, secondo quanto fu detto da Dio a Mosè, quando stava per costruire la Tenda: Guarda, disse, di fare ogni cosa secondo il modello che ti è stato mostrato sul monte.</p>
<p class="C8 V6">Ora invece egli ha ottenuto un ministero tanto più eccellente quanto migliore è l'alleanza di cui è mediatore, essendo questa fondata su migliori promesse.</p>
<p class="C8 V7">Se la prima infatti fosse stata perfetta, non sarebbe stato il caso di stabilirne un'altra.</p>
<p class="C8 V8">Dio infatti, biasimando il suo popolo, dice: Ecco vengono giorni, dice il Signore, quando io stipulerò con la casa d'Israele e con la casa di Giuda un'alleanza nuova;</p>
<p class="C8 V9">non come l'alleanza che feci con i loro padri, nel giorno in cui li presi per mano per farli uscire dalla terra d'Egitto; poiché essi non son rimasti fedeli alla mia alleanza, anch'io non ebbi più cura di loro, dice il Signore.</p>
<p class="C8 V10">E questa è l'alleanza che io stipulerò con la casa d'Israele dopo quei giorni, dice il Signore: porrò le mie leggi nella loro mente e le imprimerò nei loro cuori; sarò il loro Dio ed essi saranno il mio popolo.</p>
<p class="C8 V11">Né alcuno avrà più da istruire il suo concittadino, né alcuno il proprio fratello, dicendo: Conosci il Signore! Tutti infatti mi conosceranno, dal più piccolo al più grande di loro.</p>
<p class="C8 V12">Perché io perdonerò le loro iniquità e non mi ricorderò più dei loro peccati.</p>
<p class="C8 V13">Dicendo però alleanza nuova, Dio ha dichiarato antiquata la prima; ora, ciò che diventa antico e invecchia, è prossimo a sparire.</p>
<p class="C9 V1">Certo, anche la prima alleanza aveva norme per il culto e un santuario terreno.</p>
<p class="C9 V2">Fu costruita infatti una Tenda: la prima, nella quale vi erano il candelabro, la tavola e i pani dell'offerta: essa veniva chiamata il Santo.</p>
<p class="C9 V3">Dietro il secondo velo poi c'era una Tenda, detta Santo dei Santi, con</p>
<p class="C9 V4">l'altare d'oro per i profumi e l'arca dell'alleanza tutta ricoperta d'oro, nella quale si trovavano un'urna d'oro contenente la manna, la verga di Aronne che aveva fiorito e le tavole dell'alleanza.</p>
<p class="C9 V5">E sopra l'arca stavano i cherubini della gloria, che facevano ombra al luogo dell'espiazione. Di tutte queste cose non è necessario ora parlare nei particolari.</p>
<p class="C9 V6">Disposte in tal modo le cose, nella prima Tenda entrano sempre i sacerdoti per celebrarvi il culto;</p>
<p class="C9 V7">nella seconda invece solamente il sommo sacerdote, una volta all'anno, e non senza portarvi del sangue, che egli offre per se stesso e per i peccati involontari del popolo.</p>
<p class="C9 V8">Lo Spirito Santo intendeva così mostrare che non era ancora aperta la via del santuario, finché sussisteva la prima Tenda.</p>
<p class="C9 V9">Essa infatti è una figura per il tempo attuale, offrendosi sotto di essa doni e sacrifici che non possono rendere perfetto, nella sua coscienza, l'offerente,</p>
<p class="C9 V10">trattandosi solo di cibi, di bevande e di varie abluzioni, tutte prescrizioni umane, valide fino al tempo in cui sarebbero state riformate.</p>
<p class="C9 V11">Cristo invece, venuto come sommo sacerdote di beni futuri, attraverso una Tenda più grande e più perfetta, non costruita da mano di uomo, cioè non appartenente a questa creazione,</p>
<p class="C9 V12">non con sangue di capri e di vitelli, ma con il proprio sangue entrò una volta per sempre nel santuario, procurandoci così una redenzione eterna.</p>
<p class="C9 V13">Infatti, se il sangue dei capri e dei vitelli e la cenere di una giovenca, sparsi su quelli che sono contaminati, li santificano, purificandoli nella carne,</p>
<p class="C9 V14">quanto più il sangue di Cristo, che con uno Spirito eterno offrì se stesso senza macchia a Dio, purificherà la nostra coscienza dalle opere morte, per servire il Dio vivente?</p>
<p class="C9 V15">Per questo egli è mediatore di una nuova alleanza, perché, essendo ormai intervenuta la sua morte per la redenzione delle colpe commesse sotto la prima alleanza, coloro che sono stati chiamati ricevano l'eredità eterna che è stata promessa.</p>
<p class="C9 V16">Dove infatti c'è un testamento, è necessario che sia accertata la morte del testatore,</p>
<p class="C9 V17">perché un testamento ha valore solo dopo la morte e rimane senza effetto finché il testatore vive.</p>
<p class="C9 V18">Per questo neanche la prima alleanza fu inaugurata senza sangue.</p>
<p class="C9 V19">Infatti dopo che tutti i comandamenti furono promulgati a tutto il popolo da Mosè, secondo la legge, questi, preso il sangue dei vitelli e dei capri con acqua, lana scarlatta e issòpo, ne asperse il libro stesso e tutto il popolo,</p>
<p class="C9 V20">dicendo: Questo è il sangue dell'alleanza che Dio ha stabilito per voi.</p>
<p class="C9 V21">Alla stessa maniera asperse con il sangue anche la Tenda e tutti gli arredi del culto.</p>
<p class="C9 V22">Secondo la legge, infatti, quasi tutte le cose vengono purificate con il sangue e senza spargimento di sangue non esiste perdono.</p>
<p class="C9 V23">Era dunque necessario che i simboli delle realtà celesti fossero purificati con tali mezzi; le realtà celesti poi dovevano esserlo con sacrifici superiori a questi.</p>
<p class="C9 V24">Cristo infatti non è entrato in un santuario fatto da mani d'uomo, figura di quello vero, ma nel cielo stesso, per comparire ora al cospetto di Dio in nostro favore,</p>
<p class="C9 V25">e non per offrire se stesso più volte, come il sommo sacerdote che entra nel santuario ogni anno con sangue altrui.</p>
<p class="C9 V26">In questo caso, infatti, avrebbe dovuto soffrire più volte dalla fondazione del mondo. Ora invece una volta sola, alla pienezza dei tempi, è apparso per annullare il peccato mediante il sacrificio di se stesso.</p>
<p class="C9 V27">E come è stabilito per gli uomini che muoiano una sola volta, dopo di che viene il giudizio,</p>
<p class="C9 V28">così Cristo, dopo essersi offerto una volta per tutte allo scopo di togliere i peccati di molti, apparirà una seconda volta, senza alcuna relazione col peccato, a coloro che l'aspettano per la loro salvezza.</p>
<p class="C10 V1">Avendo infatti la legge solo un'ombra dei beni futuri e non la realtà stessa delle cose, non ha il potere di condurre alla perfezione, per mezzo di quei sacrifici che si offrono continuamente di anno in anno, coloro che si accostano a Dio.</p>
<p class="C10 V2">Altrimenti non si sarebbe forse cessato di offrirli, dal momento che i fedeli, purificati una volta per tutte, non avrebbero ormai più alcuna coscienza dei peccati?</p>
<p class="C10 V3">Invece per mezzo di quei sacrifici si rinnova di anno in anno il ricordo dei peccati,</p>
<p class="C10 V4">poiché è impossibile eliminare i peccati con il sangue di tori e di capri.</p>
<p class="C10 V5">Per questo, entrando nel mondo, Cristo dice: Tu non hai voluto né sacrificio né offerta, un corpo invece mi hai preparato.</p>
<p class="C10 V6">Non hai gradito né olocausti né sacrifici per il peccato.</p>
<p class="C10 V7">Allora ho detto: Ecco, io vengo - poiché di me sta scritto nel rotolo del libro - per fare, o Dio, la tua volontà.</p>
<p class="C10 V8">Dopo aver detto prima non hai voluto e non hai gradito né sacrifici né offerte, né olocausti né sacrifici per il peccato, cose tutte che vengono offerte secondo la legge,</p>
<p class="C10 V9">soggiunge: Ecco, io vengo a fare la tua volontà. Con ciò stesso egli abolisce il primo sacrificio per stabilirne uno nuovo.</p>
<p class="C10 V10">Ed è appunto per quella volontà che noi siamo stati santificati, per mezzo dell'offerta del corpo di Gesù Cristo, fatta una volta per sempre.</p>
<p class="C10 V11">Ogni sacerdote si presenta giorno per giorno a celebrare il culto e ad offrire molte volte gli stessi sacrifici che non possono mai eliminare i peccati.</p>
<p class="C10 V12">Egli al contrario, avendo offerto un solo sacrificio per i peccati una volta per sempre si è assiso alla destra di Dio,</p>
<p class="C10 V13">aspettando ormai solo che i suoi nemici vengano posti sotto i suoi piedi.</p>
<p class="C10 V14">Poiché con un'unica oblazione egli ha reso perfetti per sempre quelli che vengono santificati.</p>
<p class="C10 V15">Questo ce lo attesta anche lo Spirito Santo. Infatti, dopo aver detto:</p>
<p class="C10 V16">Questa è l'alleanza che io stipulerò con loro dopo quei giorni, dice il Signore: io porrò le mie leggi nei loro cuori e le imprimerò nella loro mente,</p>
<p class="C10 V17">dice: E non mi ricorderò più dei loro peccati e delle loro iniquità.</p>
<p class="C10 V18">Ora, dove c'è il perdono di queste cose, non c'è più bisogno di offerta per il peccato.</p>
<p class="C10 V19">Avendo dunque, fratelli, piena libertà di entrare nel santuario per mezzo del sangue di Gesù,</p>
<p class="C10 V20">per questa via nuova e vivente che egli ha inaugurato per noi attraverso il velo, cioè la sua carne;</p>
<p class="C10 V21">avendo noi un sacerdote grande sopra la casa di Dio,</p>
<p class="C10 V22">accostiamoci con cuore sincero nella pienezza della fede, con i cuori purificati da ogni cattiva coscienza e il corpo lavato con acqua pura.</p>
<p class="C10 V23">Manteniamo senza vacillare la professione della nostra speranza, perché è fedele colui che ha promesso.</p>
<p class="C10 V24">Cerchiamo anche di stimolarci a vicenda nella carità e nelle opere buone,</p>
<p class="C10 V25">senza disertare le nostre riunioni, come alcuni hanno l'abitudine di fare, ma invece esortandoci a vicenda; tanto più che potete vedere come il giorno si avvicina.</p>
<p class="C10 V26">Infatti, se pecchiamo volontariamente dopo aver ricevuto la conoscenza della verità, non rimane più alcun sacrificio per i peccati,</p>
<p class="C10 V27">ma soltanto una terribile attesa del giudizio e la vampa di un fuoco che dovrà divorare i ribelli.</p>
<p class="C10 V28">Quando qualcuno ha violato la legge di Mosè, viene messo a morte senza pietà sulla parola di due o tre testimoni.</p>
<p class="C10 V29">Di quanto maggior castigo allora pensate che sarà ritenuto degno chi avrà calpestato il Figlio di Dio e ritenuto profano quel sangue dell'alleanza dal quale è stato un giorno santificato e avrà disprezzato lo Spirito della grazia?</p>
<p class="C10 V30">Conosciamo infatti colui che ha detto: A me la vendetta! Io darò la retribuzione! E ancora: Il Signore giudicherà il suo popolo.</p>
<p class="C10 V31">È terribile cadere nelle mani del Dio vivente!</p>
<p class="C10 V32">Richiamate alla memoria quei primi giorni nei quali, dopo essere stati illuminati, avete dovuto sopportare una grande e penosa lotta,</p>
<p class="C10 V33">ora esposti pubblicamente a insulti e tribolazioni, ora facendovi solidali con coloro che venivano trattati in questo modo.</p>
<p class="C10 V34">Infatti avete preso parte alle sofferenze dei carcerati e avete accettato con gioia di esser spogliati delle vostre sostanze, sapendo di possedere beni migliori e più duraturi.</p>
<p class="C10 V35">Non abbandonate dunque la vostra franchezza, alla quale è riservata una grande ricompensa.</p>
<p class="C10 V36">Avete solo bisogno di costanza, perché dopo aver fatto la volontà di Dio possiate raggiungere la promessa.</p>
<p class="C10 V37">Ancora un poco, infatti, un poco appena, e colui che deve venire, verrà e non tarderà.</p>
<p class="C10 V38">Il mio giusto vivrà mediante la fede; ma se indietreggia, la mia anima non si compiace in lui.</p>
<p class="C10 V39">Noi però non siamo di quelli che indietreggiano a loro perdizione, bensì uomini di fede per la salvezza della nostra anima.</p>
<p class="C11 V1">La fede è fondamento delle cose che si sperano e prova di quelle che non si vedono.</p>
<p class="C11 V2">Per mezzo di questa fede gli antichi ricevettero buona testimonianza.</p>
<p class="C11 V3">Per fede noi sappiamo che i mondi furono formati dalla parola di Dio, sì che da cose non visibili ha preso origine quello che si vede.</p>
<p class="C11 V4">Per fede Abele offrì a Dio un sacrificio migliore di quello di Caino e in base ad essa fu dichiarato giusto, attestando Dio stesso di gradire i suoi doni; per essa, benché morto, parla ancora.</p>
<p class="C11 V5">Per fede Enoch fu trasportato via, in modo da non vedere la morte; e non lo si trovò più, perché Dio lo aveva portato via. Prima infatti di essere trasportato via, ricevette la testimonianza di essere stato gradito a Dio.</p>
<p class="C11 V6">Senza la fede però è impossibile essergli graditi; chi infatti s'accosta a Dio deve credere che egli esiste e che egli ricompensa coloro che lo cercano.</p>
<p class="C11 V7">Per fede Noè, avvertito divinamente di cose che ancora non si vedevano, costruì con pio timore un'arca a salvezza della sua famiglia; e per questa fede condannò il mondo e divenne erede della giustizia secondo la fede.</p>
<p class="C11 V8">Per fede Abramo, chiamato da Dio, obbedì partendo per un luogo che doveva ricevere in eredità, e partì senza sapere dove andava.</p>
<p class="C11 V9">Per fede soggiornò nella terra promessa come in una regione straniera, abitando sotto le tende, come anche Isacco e Giacobbe, coeredi della medesima promessa.</p>
<p class="C11 V10">Egli aspettava infatti la città dalle salde fondamenta, il cui architetto e costruttore è Dio stesso.</p>
<p class="C11 V11">Per fede anche Sara, sebbene fuori dell'età, ricevette la possibilità di diventare madre perché ritenne fedele colui che glielo aveva promesso.</p>
<p class="C11 V12">Per questo da un uomo solo, e inoltre già segnato dalla morte, nacque una discendenza numerosa come le stelle del cielo e come la sabbia innumerevole che si trova lungo la spiaggia del mare.</p>
<p class="C11 V13">Nella fede morirono tutti costoro, pur non avendo conseguito i beni promessi, ma avendoli solo veduti e salutati di lontano, dichiarando di essere stranieri e pellegrini sopra la terra.</p>
<p class="C11 V14">Chi dice così, infatti, dimostra di essere alla ricerca di una patria.</p>
<p class="C11 V15">Se avessero pensato a quella da cui erano usciti, avrebbero avuto possibilità di ritornarvi;</p>
<p class="C11 V16">ora invece essi aspirano a una migliore, cioè a quella celeste. Per questo Dio non disdegna di chiamarsi loro Dio: ha preparato infatti per loro una città.</p>
<p class="C11 V17">Per fede Abramo, messo alla prova, offrì Isacco e proprio lui, che aveva ricevuto le promesse, offrì il suo unico figlio,</p>
<p class="C11 V18">del quale era stato detto: In Isacco avrai una discendenza che porterà il tuo nome.</p>
<p class="C11 V19">Egli pensava infatti che Dio è capace di far risorgere anche dai morti: per questo lo riebbe e fu come un simbolo.</p>
<p class="C11 V20">Per fede Isacco benedisse Giacobbe ed Esaù anche riguardo a cose future.</p>
<p class="C11 V21">Per fede Giacobbe, morente, benedisse ciascuno dei figli di Giuseppe e si prostrò, appoggiandosi all'estremità del bastone.</p>
<p class="C11 V22">Per fede Giuseppe, alla fine della vita, parlò dell'esodo dei figli d'Israele e diede disposizioni circa le proprie ossa.</p>
<p class="C11 V23">Per fede Mosè, appena nato, fu tenuto nascosto per tre mesi dai suoi genitori, perché videro che il bambino era bello; e non ebbero paura dell'editto del re.</p>
<p class="C11 V24">Per fede Mosè, divenuto adulto, rifiutò di esser chiamato figlio della figlia del faraone,</p>
<p class="C11 V25">preferendo essere maltrattato con il popolo di Dio piuttosto che godere per breve tempo del peccato.</p>
<p class="C11 V26">Questo perché stimava l'obbrobrio di Cristo ricchezza maggiore dei tesori d'Egitto; guardava infatti alla ricompensa.</p>
<p class="C11 V27">Per fede lasciò l'Egitto, senza temere l'ira del re; rimase infatti saldo, come se vedesse l'invisibile.</p>
<p class="C11 V28">Per fede celebrò la pasqua e fece l'aspersione del sangue, perché lo sterminatore dei primogeniti non toccasse quelli degli Israeliti.</p>
<p class="C11 V29">Per fede attraversarono il Mare Rosso come fosse terra asciutta; questo tentarono di fare anche gli Egiziani, ma furono inghiottiti.</p>
<p class="C11 V30">Per fede caddero le mura di Gerico, dopo che ne avevano fatto il giro per sette giorni.</p>
<p class="C11 V31">Per fede Raab, la prostituta, non perì con gl'increduli, avendo accolto con benevolenza gli esploratori.</p>
<p class="C11 V32">E che dirò ancora? Mi mancherebbe il tempo, se volessi narrare di Gedeone, di Barak, di Sansone, di Iefte, di Davide, di Samuele e dei profeti,</p>
<p class="C11 V33">i quali per fede conquistarono regni, esercitarono la giustizia, conseguirono le promesse, chiusero le fauci dei leoni,</p>
<p class="C11 V34">spensero la violenza del fuoco, scamparono al taglio della spada, trovarono forza dalla loro debolezza, divennero forti in guerra, respinsero invasioni di stranieri.</p>
<p class="C11 V35">Alcune donne riacquistarono per risurrezione i loro morti. Altri poi furono torturati, non accettando la liberazione loro offerta, per ottenere una migliore risurrezione.</p>
<p class="C11 V36">Altri, infine, subirono scherni e flagelli, catene e prigionia.</p>
<p class="C11 V37">Furono lapidati, torturati, segati, furono uccisi di spada, andarono in giro coperti di pelli di pecora e di capra, bisognosi, tribolati, maltrattati -</p>
<p class="C11 V38">di loro il mondo non era degno! -, vaganti per i deserti, sui monti, tra le caverne e le spelonche della terra.</p>
<p class="C11 V39">Eppure, tutti costoro, pur avendo ricevuto per la loro fede una buona testimonianza, non conseguirono la promessa:</p>
<p class="C11 V40">Dio aveva in vista qualcosa di meglio per noi, perché essi non ottenessero la perfezione senza di noi.</p>
<p class="C12 V1">Anche noi dunque, circondati da un così gran nugolo di testimoni, deposto tutto ciò che è di peso e il peccato che ci assedia, corriamo con perseveranza nella corsa che ci sta davanti,</p>
<p class="C12 V2">tenendo fisso lo sguardo su Gesù, autore e perfezionatore della fede. Egli in cambio della gioia che gli era posta innanzi, si sottopose alla croce, disprezzando l'ignominia, e si è assiso alla destra del trono di Dio.</p>
<p class="C12 V3">Pensate attentamente a colui che ha sopportato contro di sé una così grande ostilità dei peccatori, perché non vi stanchiate perdendovi d'animo.</p>
<p class="C12 V4">Non avete ancora resistito fino al sangue nella vostra lotta contro il peccato</p>
<p class="C12 V5">e avete già dimenticato l'esortazione a voi rivolta come a figli: Figlio mio, non disprezzare la correzione del Signore e non ti perdere d'animo quando sei ripreso da lui;</p>
<p class="C12 V6">perché il Signore corregge colui che egli ama e sferza chiunque riconosce come figlio.</p>
<p class="C12 V7">È per la vostra correzione che voi soffrite! Dio vi tratta come figli; e qual è il figlio che non è corretto dal padre?</p>
<p class="C12 V8">Se siete senza correzione, mentre tutti ne hanno avuto la loro parte, siete bastardi, non figli!</p>
<p class="C12 V9">Del resto, noi abbiamo avuto come correttori i nostri padri secondo la carne e li abbiamo rispettati; non ci sottometteremo perciò molto di più al Padre degli spiriti, per avere la vita?</p>
<p class="C12 V10">Costoro infatti ci correggevano per pochi giorni, come sembrava loro; Dio invece lo fa per il nostro bene, allo scopo di renderci partecipi della sua santità.</p>
<p class="C12 V11">Certo, ogni correzione, sul momento, non sembra causa di gioia, ma di tristezza; dopo però arreca un frutto di pace e di giustizia a quelli che per suo mezzo sono stati addestrati.</p>
<p class="C12 V12">Perciò rinfrancate le mani cadenti e le ginocchia infiacchite</p>
<p class="C12 V13">e raddrizzate le vie storte per i vostri passi, perché il piede zoppicante non abbia a storpiarsi, ma piuttosto a guarire.</p>
<p class="C12 V14">Cercate la pace con tutti e la santificazione, senza la quale nessuno vedrà mai il Signore,</p>
<p class="C12 V15">vigilando che nessuno venga meno alla grazia di Dio. Non spunti né cresca alcuna radice velenosa in mezzo a voi e così molti ne siano infettati;</p>
<p class="C12 V16">non vi sia nessun fornicatore o nessun profanatore, come Esaù, che in cambio di una sola pietanza vendette la sua primogenitura.</p>
<p class="C12 V17">E voi ben sapete che in seguito, quando volle ereditare la benedizione, fu respinto, perché non trovò possibilità che il padre mutasse sentimento, sebbene glielo richiedesse con lacrime.</p>
<p class="C12 V18">Voi infatti non vi siete accostati a un luogo tangibile e a un fuoco ardente, né a oscurità, tenebra e tempesta,</p>
<p class="C12 V19">né a squillo di tromba e a suono di parole, mentre quelli che lo udivano scongiuravano che Dio non rivolgesse più a loro la parola;</p>
<p class="C12 V20">non potevano infatti sopportare l'intimazione: Se anche una bestia tocca il monte sia lapidata.</p>
<p class="C12 V21">Lo spettacolo, in realtà, era così terrificante che Mosè disse: Ho paura e tremo.</p>
<p class="C12 V22">Voi vi siete invece accostati al monte di Sion e alla città del Dio vivente, alla Gerusalemme celeste e a miriadi di angeli, all'adunanza festosa</p>
<p class="C12 V23">e all'assemblea dei primogeniti iscritti nei cieli, al Dio giudice di tutti e agli spiriti dei giusti portati alla perfezione,</p>
<p class="C12 V24">al Mediatore della Nuova Alleanza e al sangue dell'aspersione dalla voce più eloquente di quello di Abele.</p>
<p class="C12 V25">Guardatevi perciò di non rifiutare Colui che parla; perché se quelli non trovarono scampo per aver rifiutato colui che promulgava decreti sulla terra, molto meno lo troveremo noi, se volteremo le spalle a Colui che parla dai cieli.</p>
<p class="C12 V26">La sua voce infatti un giorno scosse la terra; adesso invece ha fatto questa promessa: Ancora una volta io scuoterò non solo la terra, ma anche il cielo.</p>
<p class="C12 V27">La parola ancora una volta sta a indicare che le cose che possono essere scosse son destinate a passare, in quanto cose create, perché rimangano quelle che sono incrollabili.</p>
<p class="C12 V28">Perciò, poiché noi riceviamo in eredità un regno incrollabile, conserviamo questa grazia e per suo mezzo rendiamo un culto gradito a Dio, con riverenza e timore;</p>
<p class="C12 V29">perché il nostro Dio è un fuoco divoratore.</p>
<p class="C13 V1">Perseverate nell'amore fraterno.</p>
<p class="C13 V2">Non dimenticate l'ospitalità; alcuni, praticandola, hanno accolto degli angeli senza saperlo.</p>
<p class="C13 V3">Ricordatevi dei carcerati, come se foste loro compagni di carcere, e di quelli che soffrono, essendo anche voi in un corpo mortale.</p>
<p class="C13 V4">Il matrimonio sia rispettato da tutti e il talamo sia senza macchia. I fornicatori e gli adùlteri saranno giudicati da Dio.</p>
<p class="C13 V5">La vostra condotta sia senza avarizia; accontentatevi di quello che avete, perché Dio stesso ha detto: Non ti lascerò e non ti abbandonerò.</p>
<p class="C13 V6">Così possiamo dire con fiducia: Il Signore è il mio aiuto, non temerò. Che mi potrà fare l'uomo?</p>
<p class="C13 V7">Ricordatevi dei vostri capi, i quali vi hanno annunziato la parola di Dio; considerando attentamente l'esito del loro tenore di vita, imitatene la fede.</p>
<p class="C13 V8">Gesù Cristo è lo stesso ieri, oggi e sempre!</p>
<p class="C13 V9">Non lasciatevi sviare da dottrine diverse e peregrine, perché è bene che il cuore venga rinsaldato dalla grazia, non da cibi che non hanno mai recato giovamento a coloro che ne usarono.</p>
<p class="C13 V10">Noi abbiamo un altare del quale non hanno alcun diritto di mangiare quelli che sono al servizio del Tabernacolo.</p>
<p class="C13 V11">Infatti i corpi degli animali, il cui sangue vien portato nel santuario dal sommo sacerdote per i peccati, vengono bruciati fuori dell'accampamento.</p>
<p class="C13 V12">Perciò anche Gesù, per santificare il popolo con il proprio sangue, patì fuori della porta della città.</p>
<p class="C13 V13">Usciamo dunque anche noi dall'accampamento e andiamo verso di lui, portando il suo obbrobrio,</p>
<p class="C13 V14">perché non abbiamo quaggiù una città stabile, ma cerchiamo quella futura.</p>
<p class="C13 V15">Per mezzo di lui dunque offriamo continuamente un sacrificio di lode a Dio, cioè il frutto di labbra che confessano il suo nome.</p>
<p class="C13 V16">Non scordatevi della beneficenza e di far parte dei vostri beni agli altri, perché di tali sacrifici il Signore si compiace.</p>
<p class="C13 V17">Obbedite ai vostri capi e state loro sottomessi, perché essi vegliano su di voi, come chi ha da renderne conto; obbedite, perché facciano questo con gioia e non gemendo: ciò non sarebbe vantaggioso per voi.</p>
<p class="C13 V18">Pregate per noi, poiché crediamo di avere una buona coscienza, desiderando di comportarci bene in tutto.</p>
<p class="C13 V19">Con maggiore insistenza poi vi esorto a farlo, perché possa esservi restituito al più presto.</p>
<p class="C13 V20">Il Dio della pace che ha fatto tornare dai morti il Pastore grande delle pecore, in virtù del sangue di un'alleanza eterna, il Signore nostro Gesù,</p>
<p class="C13 V21">vi renda perfetti in ogni bene, perché possiate compiere la sua volontà, operando in voi ciò che a lui è gradito per mezzo di Gesù Cristo, al quale sia gloria nei secoli dei secoli. Amen.</p>
<p class="C13 V22">Vi raccomando, fratelli, accogliete questa parola di esortazione; proprio per questo molto brevemente vi ho scritto.</p>
<p class="C13 V23">Sappiate che il nostro fratello Timòteo è stato messo in libertà; se arriva presto, vi vedrò insieme con lui.</p>
<p class="C13 V24">Salutate tutti i vostri capi e tutti i santi. Vi salutano quelli d'Italia. La grazia sia con tutti voi.</p>
</div>
</div>
<div class="edizione DIODATI">
<div class="libro Eb">
<p class="CCAPITOLO VVERSO">TESTO</p>
<p class="C1 V1">Dio, dopo aver anticamente parlato molte volte e in svariati modi ai padri per mezzo dei profeti,</p>
<p class="C1 V2">in questi ultimi giorni ha parlato a noi per mezzo di suo Figlio, che egli ha costituito erede di tutte le cose, per mezzo del quale ha anche fatto l'universo.</p>
<p class="C1 V3">Egli, che è lo splendore della sua gloria e l'impronta della sua essenza e che sostiene tutte le cose con la parola della sua potenza, dopo aver egli stesso compiuto l'espiazione dei nostri peccati, si è posto a sedere alla destra della Maestà nell'alto dei cieli,</p>
<p class="C1 V4">ed è diventato tanto superiore agli angeli, quanto piú eccellente del loro è il nome che egli ha ereditato.</p>
<p class="C1 V5">Infatti, a quale degli angeli disse mai: «Tu sei mio Figlio, oggi ti ho generato»? E di nuovo: «Io gli sarò Padre, ed egli mi sarà Figlio»?</p>
<p class="C1 V6">E ancora, quando introduce il Primogenito nel mondo, dice: «E lo adorino tutti gli angeli di Dio».</p>
<p class="C1 V7">Ma degli angeli dice: «Dei suoi angeli, fa dei venti, e dei suoi ministri una fiamma di fuoco»;</p>
<p class="C1 V8">del Figlio invece dice: «O Dio, il tuo trono è per i secoli dei secoli, lo scettro del tuo regno è scettro di giustizia.</p>
<p class="C1 V9">Hai amato la giustizia e odiato l'iniquità; perciò Dio, il tuo Dio, ti ha unto con olio di letizia al di sopra dei tuoi compagni».</p>
<p class="C1 V10">E ancora: «Tu, o Signore, nel principio fondasti la terra e i cieli sono opera delle tue mani,</p>
<p class="C1 V11">Essi periranno, ma tu rimani; invecchieranno tutti come un vestito,</p>
<p class="C1 V12">e li avvolgerai come un mantello e saranno cambiati; ma tu sei lo stesso, e i tuoi anni non verranno mai meno».</p>
<p class="C1 V13">E a quale degli angeli disse egli mai, «Siedi alla mia destra, finché io abbia posto i tuoi nemici come sgabello dei tuoi piedi»?</p>
<p class="C1 V14">Non sono essi tutti spiriti servitori, mandati a servire per il bene di coloro che hanno da ereditare la salvezza?</p>
<p class="C2 V1">Perciò bisogna che ci atteniamo maggiormente alle cose udite, che talora non finiamo fuori strada.</p>
<p class="C2 V2">Se infatti la parola pronunziata per mezzo degli angeli fu ferma e ogni trasgressione e disubbidienza ricevette una giusta retribuzione,</p>
<p class="C2 V3">come scamperemo noi, se trascuriamo una cosí grande salvezza? Questa, dopo essere stata inizialmente annunziata dal Signore, è stata confermata a noi da coloro che l'avevano udita,</p>
<p class="C2 V4">mentre Dio ne rendeva testimonianza con segni e prodigi, con diverse potenti operazioni e con doni dello Spirito Santo distribuiti secondo la sua volontà.</p>
<p class="C2 V5">Infatti non è agli angeli che egli ha sottoposto il mondo a venire, del quale parliamo,</p>
<p class="C2 V6">ma qualcuno ha testimoniato in un certo luogo, dicendo: «Che cosa è l'uomo, perché tu ti ricordi di lui, o il figlio dell'uomo perché lo consideri?</p>
<p class="C2 V7">Tu lo hai fatto per un po' di tempo inferiore agli angeli, tu lo hai coronato di gloria e di onore e lo hai costituito sopra le opere delle tue mani;</p>
<p class="C2 V8">tu gli hai posto tutte le cose sotto i piedi». Infatti, nel sottoporgli tutte le cose non ha lasciato nulla che non gli fosse sottoposto. Tuttavia al presente non vediamo ancora che tutte le cose gli sono sottoposte,</p>
<p class="C2 V9">ma vediamo coronato di gloria e d'onore per la morte che sofferse, Gesú, che è stato fatto per un po' di tempo inferiore agli angeli, affinché per la grazia di Dio gustasse la morte per tutti.</p>
<p class="C2 V10">Conveniva infatti a colui, per il quale e per mezzo del quale sono tutte le cose, nel portare molti figli alla gloria, di rendere perfetto per mezzo di sofferenze l'autore della salvezza.</p>
<p class="C2 V11">Infatti colui che santifica e quelli che sono santificati provengono tutti da uno per questo motivo egli non si vergogna di chiamarli fratelli,</p>
<p class="C2 V12">dicendo «Farò conoscere il tuo nome ai miei fratelli, io ti celebrerò in mezzo all'assemblea».</p>
<p class="C2 V13">E di nuovo: «Io confiderò in lui». E ancora: «Ecco me e i figli che Dio mi ha dato».</p>
<p class="C2 V14">Poiché dunque i figli hanno in comune la carne e il sangue, similmente anch'egli ebbe in comune le stesse cose, per distruggere, mediante la sua morte colui che ha l'impero della morte, cioè il diavolo,</p>
<p class="C2 V15">e liberare tutti quelli che per timore della morte erano tenuti in schiavitú per tutta la loro vita.</p>
<p class="C2 V16">Infatti egli non si prende cura degli angeli, ma si prende cura della progenie di Abrahamo.</p>
<p class="C2 V17">Egli doveva perciò essere in ogni cosa reso simile ai fratelli, perché potesse essere un misericordioso e fedele sommo sacerdote nelle cose che riguardano Dio, per fare l'espiazione dei peccati del popolo.</p>
<p class="C2 V18">Infatti, poiché egli stesso ha sofferto quando è stato tentato, può venire in aiuto di coloro che sono tentati.</p>
<p class="C3 V1">Perciò, fratelli santi, che siete partecipi della celeste vocazione, considerate l'apostolo e il sommo sacerdote della nostra confessione di fede, Gesú Cristo,</p>
<p class="C3 V2">che è fedele a colui che lo ha costituito, come lo fu anche Mosé in tutta la sua casa.</p>
<p class="C3 V3">Infatti Gesú è stato ritenuto degno di una gloria tanto piú grande di quella di Mosé, quanto maggior gloria ha colui che ha fabbricato una casa della casa stessa.</p>
<p class="C3 V4">Ora ogni casa è costruita da qualcuno, ma colui che ha fatto tutte le cose è Dio</p>
<p class="C3 V5">E Mosé fu veramente fedele nella casa di Dio come servo, per testimoniare delle cose che dovevano essere dette,</p>
<p class="C3 V6">ma Cristo, come Figlio, lo è sopra la propria casa e la sua casa siamo noi, se riteniamo ferma fino alla fine la franchezza e il vanto della speranza.</p>
<p class="C3 V7">Perciò, come dice lo Spirito Santo: «Oggi, se udite la sua voce,</p>
<p class="C3 V8">non indurite i vostri cuori come nella provocazione, nel giorno della tentazione nel deserto,</p>
<p class="C3 V9">dove i vostri padri mi tentarono mettendomi alla prova, pur avendo visto per quarant'anni le mie opere.</p>
<p class="C3 V10">Perciò mi sdegnai con quella generazione e dissi: Errano sempre col cuore e non hanno conosciuto le mie vie;</p>
<p class="C3 V11">cosí giurai nella mia ira: Non entreranno nel mio riposo».</p>
<p class="C3 V12">State attenti, fratelli, che talora non vi sia in alcuno di voi un malvagio cuore incredulo, che si allontani dal Dio vivente,</p>
<p class="C3 V13">ma esortatevi a vicenda ogni giorno, finché si dice: Oggi perché nessuno di voi sia indurito per l'inganno del peccato.</p>
<p class="C3 V14">Noi infatti siamo divenuti partecipi di Cristo, a condizione che riteniamo ferma fino alla fine la fiducia che avevamo al principio,</p>
<p class="C3 V15">mentre ci è detto: «Oggi, se udite la sua voce, non indurite i vostri cuori come nella provocazione».</p>
<p class="C3 V16">Chi furono infatti quelli che, avendola udita, lo provocarono? Non furono tutti quelli che erano usciti dall'Egitto per mezzo di Mosé?</p>
<p class="C3 V17">Ora chi furono coloro coi quali si sdegnò per quarant'anni? Non furono coloro che peccarono, i cui cadaveri caddero nel deserto?</p>
<p class="C3 V18">E a chi giurò che non sarebbero entrati nel suo riposo, se non a quelli che furono disubbidienti?</p>
<p class="C3 V19">Or noi vediamo che non vi poterono entrare per l'incredulità.</p>
<p class="C4 V1">Perciò, poiché rimane ancora una promessa di entrare nel suo riposo, abbiamo timore perché qualcuno di voi non ne resti escluso.</p>
<p class="C4 V2">Infatti a noi come pure a loro è stata annunziata la buona novella, ma la parola della predicazione non giovò loro nulla, non essendo stata congiunta alla fede in coloro che l'avevano udita.</p>
<p class="C4 V3">Noi infatti, che abbiamo creduto, entriamo nel riposo come egli disse: «Cosí giurai nella mia ira: Non entreranno nel mio riposo». E cosí disse, sebbene le sue opere fossero terminate fin dalla fondazione del mondo.</p>
<p class="C4 V4">In qualche luogo infatti, a proposito del settimo giorno, egli disse cosí: «E Dio si riposò nel settimo giorno da tutte le sue opere»;</p>
<p class="C4 V5">e ancora in questo passo: «Non entreranno nel mio riposo».</p>
<p class="C4 V6">Poiché dunque rimane per alcuni di entrarvi, mentre quelli a cui prima fu annunziata la buona novella non vi entrarono a motivo della loro incredulità,</p>
<p class="C4 V7">egli determina di nuovo un giorno: Oggi dicendo dopo tanto tempo, come è stato detto prima per mezzo di Davide: «Oggi, se udite la sua voce, non indurite i vostri cuori».</p>
<p class="C4 V8">Perché, se Giosué avesse dato loro riposo, Dio non avrebbe in seguito parlato di un altro giorno.</p>
<p class="C4 V9">Resta dunque un riposo di sabato per il popolo di Dio.</p>
<p class="C4 V10">Chi infatti è entrato nel suo riposo, si è riposato anch'egli dalle proprie opere, come Dio dalle sue.</p>
<p class="C4 V11">Diamoci da fare dunque per entrare in quel riposo, affinché nessuno cada seguendo lo stesso esempio di disubbidienza,</p>
<p class="C4 V12">La parola di Dio infatti è vivente ed efficace, piú affilata di qualunque spada a due tagli e penetra fino alla divisione dell'anima e dello spirito, delle giunture e delle midolla, ed è in grado di giudicare i pensieri e le intenzioni del cuore.</p>
<p class="C4 V13">E non vi è alcuna creatura nascosta davanti a lui, ma tutte le cose sono nude e scoperte agli occhi di colui al quale dobbiamo rendere conto.</p>
<p class="C4 V14">Avendo dunque un gran sommo sacerdote che è passato attraverso i cieli, Gesú, il Figlio di Dio, riteniamo fermamente la nostra confessione di fede.</p>
<p class="C4 V15">Infatti, noi non abbiamo un sommo sacerdote che non possa simpatizzare con le nostre infermità, ma uno che è stato tentato in ogni cosa come noi, senza però commettere peccato.</p>
<p class="C4 V16">Accostiamoci dunque con piena fiducia al trono della grazia, affinché otteniamo misericordia e troviamo grazia per ricevere aiuto al tempo opportuno.</p>
<p class="C5 V1">Infatti ogni sommo sacerdote, preso fra gli uomini, è costituito per gli uomini nelle cose che riguardano Dio, per offrire doni e sacrifici per i peccati;</p>
<p class="C5 V2">cosí egli può usare compassione verso gli ignoranti e gli erranti, poiché è circondato anch'egli di debolezza,</p>
<p class="C5 V3">e a motivo di questa è obbligato ad offrire sacrifici per i peccati, tanto per se stesso che per il popolo.</p>
<p class="C5 V4">E nessuno si prende da se stesso questo onore, ma lo riceve colui che è chiamato da Dio, come Aaronne.</p>
<p class="C5 V5">Cosí anche Cristo non si prese da sé la gloria di diventare sommo sacerdote, ma la ricevette da colui che gli disse: «Tu sei mio Figlio, oggi io ti ho generato»,</p>
<p class="C5 V6">e altrove dice: «Tu sei sacerdote in eterno, secondo l'ordine di Melchisedek»</p>
<p class="C5 V7">Nei giorni della sua carne, con grandi grida e lacrime, egli offrí preghiere e supplicazioni a colui che lo poteva salvare dalla morte, e fu esaudito a motivo del suo timore di Dio.</p>
<p class="C5 V8">Benché fosse Figlio, imparò l'ubbidienza dalle cose che soffrí,</p>
<p class="C5 V9">e, reso perfetto, divenne autore di salvezza eterna per tutti coloro che gli ubbidiscono,</p>
<p class="C5 V10">essendo da Dio proclamato sommo sacerdote, secondo l'ordine di Melchisedek,</p>
<p class="C5 V11">nei riguardi del quale avremmo molte cose da dire, ma difficili da spiegare, perché voi siete diventati lenti a capire.</p>
<p class="C5 V12">Infatti, mentre a quest'ora dovreste essere maestri, avete di nuovo bisogno che vi s'insegnino i primi elementi degli oracoli di Dio, e siete giunti al punto di aver bisogno di latte e non di cibo solido.</p>
<p class="C5 V13">Chiunque infatti usa il latte non ha esperienza della parola di giustizia, perché è ancora un bambino;</p>
<p class="C5 V14">il cibo solido invece è per gli adulti, che per l'esperienza hanno le facoltà esercitate a discernere il bene dal male.</p>
<p class="C6 V1">Perciò, lasciando l'insegnamento elementare su Cristo, tendiamo alla perfezione, senza porre di nuovo il fondamento del ravvedimento dalle opere morte e della fede in Dio,</p>
<p class="C6 V2">della dottrina dei battesimi, dell'imposizione delle mani, della risurrezione dei morti e del giudizio eterno;</p>
<p class="C6 V3">e ciò faremo, se Dio lo permette.</p>
<p class="C6 V4">Quelli infatti che sono stati una volta illuminati, hanno gustato il dono celeste, sono stati fatti partecipi dello Spirito Santo</p>
<p class="C6 V5">e hanno gustato la buona parola di Dio e le potenze del mondo a venire</p>
<p class="C6 V6">se cadono, è impossibile riportarli un'altra volta al ravvedimento, poiché per conto loro crocifiggono nuovamente il Figlio di Dio e lo espongono a infamia.</p>
<p class="C6 V7">Infatti la terra, che beve la pioggia che spesso cade su di essa e produce erbe utili per quelli che la coltivano, riceve benedizione da Dio;</p>
<p class="C6 V8">ma se produce spine e triboli, è riprovata e vicina ad essere maledetta, e finirà per essere arsa.</p>
<p class="C6 V9">Ora, carissimi, anche se parliamo cosí, riguardo a voi siamo convinti di cose migliori e che riguardano la salvezza;</p>
<p class="C6 V10">Dio infatti non è ingiusto da dimenticare l'opera vostra e la fatica d'amore che avete mostrato per il suo nome, con i servizi che avete reso e rendete tuttora ai santi.</p>
<p class="C6 V11">E desideriamo che ciascuno di voi mostri fino alla fine il medesimo zelo per giungere alla piena certezza della speranza,</p>
<p class="C6 V12">affinché non diventiate pigri, ma siate imitatori di coloro che mediante fede e pazienza ereditano le promesse.</p>
<p class="C6 V13">Quando Dio infatti fece la promessa ad Abrahamo, siccome non poteva giurare per nessuno maggiore, giurò per se stesso,</p>
<p class="C6 V14">dicendo «Certo, ti benedirò e ti moltiplicherò grandemente».</p>
<p class="C6 V15">E cosí, Abrahamo, avendo aspettato con pazienza, ottenne la promessa.</p>
<p class="C6 V16">Gli uomini infatti ben giurano per uno maggiore, e cosí per loro il giuramento è la garanzia che pone termine ad ogni contestazione.</p>
<p class="C6 V17">Cosí Dio, volendo dimostrare agli eredi della promessa piú chiaramente l'immutabilità del suo consiglio, intervenne con un giuramento</p>
<p class="C6 V18">affinché per mezzo di due cose immutabili, nelle quali è impossibile che Dio abbia mentito, avessimo un grande incoraggiamento noi, che abbiamo cercato rifugio nell'afferrare saldamente la speranza che ci è stata messa davanti.</p>
<p class="C6 V19">Questa speranza che noi abbiamo è come un'ancora sicura e ferma della nostra vita, e che penetra fin nell'interno del velo.</p>
<p class="C6 V20">dove Gesú è entrato come precursore per noi essendo divenuto sommo sacerdote in eterno secondo l'ordine di Melchisedek.</p>
<p class="C7 V1">Infatti questo Melchisedek, re di Salem e sacerdote del Dio Altissimo andò incontro ad Abrahamo, mentre ritornava dalla sconfitta dei re e lo benedisse;</p>
<p class="C7 V2">a lui Abrahamo diede anche la decima di ogni cosa. Il suo nome significa innanzitutto «re di giustizia» e poi anche «re di Salem» cioè «re di pace».</p>
<p class="C7 V3">Senza padre, senza madre, senza genealogia, senza principio di giorni né fine di vita, ma fatto simile al Figlio di Dio egli rimane sacerdote in eterno.</p>
<p class="C7 V4">Considerate pertanto quanto fosse grande costui, al quale il patriarca Abrahamo diede la decima del bottino.</p>
<p class="C7 V5">Ora quelli dei figli di Levi, che conseguono il sacerdozio, hanno per legge il mandato di riscuotere la decima dal popolo cioè dai loro fratelli, benché essi pure siano usciti dai lombi di Abrahamo;</p>
<p class="C7 V6">costui invece, Melchisedek, pur non derivando la sua discendenza da loro, ricevette la decima da Abrahamo e benedisse colui che aveva le promesse.</p>
<p class="C7 V7">Ora, senza alcuna contraddizione l'inferiore è benedetto dal superiore.</p>
<p class="C7 V8">Inoltre quelli che qui ricevono le decime sono uomini mortali, là invece le riceve colui di cui è testimoniato che vive.</p>
<p class="C7 V9">E per cosí dire, lo stesso Levi, che riceve le decime, fu sottoposto alla decima in Abrahamo;</p>
<p class="C7 V10">egli infatti si trovava ancora nei lombi del padre, quando Melchisedek gli andò incontro.</p>
<p class="C7 V11">Se dunque ci fosse stata la perfezione mediante il sacerdozio levitico (perché sotto quello fu data la legge al popolo), che bisogno c'era che sorgesse un altro sacerdote secondo l'ordine di Melchisedek, e non designato invece secondo l'ordine di Aaronne?</p>
<p class="C7 V12">Infatti, se viene cambiato il sacerdozio, avviene necessariamente anche un cambiamento di legge.</p>
<p class="C7 V13">Ora colui del quale si dicono queste cose appartiene ad un'altra tribú, di cui nessuno ha mai servito all'altare;</p>
<p class="C7 V14">è noto infatti che il nostro Signore è uscito da Giuda, in riferimento a cui Mosé non disse nulla riguardo al sacerdozio.</p>
<p class="C7 V15">E la cosa è ancora piú evidente, se sorge un altro sacerdote a somiglianza di Melchisedek</p>
<p class="C7 V16">che non è diventato tale per una legge di prescrizioni carnali, ma per la potenza di una vita indissolubile.</p>
<p class="C7 V17">Infatti la Scrittura afferma: «Tu sei sacerdote in eterno, secondo l'ordine di Melchisedek».</p>
<p class="C7 V18">Si ha cosí l'annullamento del comandamento precedente, a motivo della sua debolezza e inutilità,</p>
<p class="C7 V19">la legge infatti non ha portato nulla a compimento, è l'introduzione di una migliore speranza, mediante la quale ci accostiamo a Dio.</p>
<p class="C7 V20">Inoltre ciò non è avvenuto senza giuramento. Quelli infatti diventavano sacerdoti senza giuramento,</p>
<p class="C7 V21">(ma costui con giuramento da parte di colui che gli ha detto: «Il Signore ha giurato e non si pentirà: Tu sei sacerdote in eterno, secondo l'ordine di Melchisedek»).</p>
<p class="C7 V22">Per questo Gesú è diventato garante di un patto molto migliore.</p>
<p class="C7 V23">Inoltre quelli erano fatti sacerdoti in gran numero, perché la morte impediva loro di durare,</p>
<p class="C7 V24">ma costui, perché dimora in eterno, ha un sacerdozio che non passa ad alcun altro,</p>
<p class="C7 V25">per cui egli può anche salvare appieno coloro che per mezzo suo si accostano a Dio, vivendo egli sempre per intercedere per loro.</p>
<p class="C7 V26">A noi infatti occorreva un tale sommo sacerdote, che fosse santo, innocente, immacolato, separato dai peccatori ed elevato al di sopra dei cieli,</p>
<p class="C7 V27">che non ha bisogno ogni giorno, come quei sommi sacerdoti, di offrire sacrifici prima per i propri peccati e poi per quelli del popolo, poiché egli ha fatto questo una volta per tutte, quando offerse se stesso.</p>
<p class="C7 V28">La legge infatti costituisce come sommi sacerdoti uomini soggetti a debolezza, ma la parola del giuramento, che viene dopo la legge, costituisce il Figlio reso perfetto in eterno.</p>
<p class="C8 V1">Ora il punto essenziale delle cose che stiamo dicendo è questo: noi abbiamo un sommo sacerdote cosí grande, che si è posto a sedere alla destra del trono della Maestà nei cieli,</p>
<p class="C8 V2">ministro del santuario e del vero tabernacolo, che ha eretto il Signore e non un uomo.</p>
<p class="C8 V3">Infatti ogni sommo sacerdote è costituito per offrire doni e sacrifici; per cui è necessario che anche costui abbia qualche cosa da offrire.</p>
<p class="C8 V4">Ora, se egli fosse sulla terra, non sarebbe neppure sacerdote, perché vi sono già i sacerdoti che offrono i doni secondo la legge</p>
<p class="C8 V5">i quali servono di esempio ed ombra delle cose celesti, come fu detto da Dio a Mosé, quando stava per costruire il tabernacolo: «Guarda», egli disse, «di fare ogni cosa secondo il modello che ti è stato mostrato sul monte».</p>
<p class="C8 V6">Ma ora Cristo ha ottenuto un ministero tanto piú eccellente in quanto egli è mediatore di un patto migliore, fondato su migliori promesse,</p>
<p class="C8 V7">perché, se quel primo patto fosse stato senza difetto, non sarebbe stato necessario stabilirne un altro.</p>
<p class="C8 V8">Dio infatti, rimproverandoli, dice: «Ecco, vengono i giorni che io concluderò con la casa d'Israele e con la casa di Giuda un nuovo patto,</p>
<p class="C8 V9">non come il patto che feci con i loro padri, nel giorno che li presi per mano per condurli fuori dal paese di Egitto, perché essi non sono rimasti fedeli al mio patto, ed io li ho rigettati, dice il Signore.</p>
<p class="C8 V10">Questo dunque sarà il patto che farò con la casa d'Israele dopo quei giorni, dice il Signore, io porrò le mie leggi nella loro mente e le scriverò nei loro cuori; e sarò il loro Dio, ed essi saranno il mio popolo.</p>
<p class="C8 V11">E nessuno istruirà piú il suo prossimo e nessuno il proprio fratello, dicendo: Conosci il Signore! Poiché tutti mi conosceranno, dal piú piccolo al piú grande di loro,</p>
<p class="C8 V12">perché io avrò misericordia delle loro iniquità e non mi ricorderò piú dei loro peccati e dei loro misfatti».</p>
<p class="C8 V13">Dicendo «un nuovo patto» egli ha reso antico il primo, or quello che diventa antico ed invecchia, è vicino ad essere annullato.</p>
<p class="C9 V1">Certamente anche il primo patto ebbe degli ordinamenti per il servizio divino e per il santuario terreno.</p>
<p class="C9 V2">Infatti fu costruito un primo tabernacolo in cui vi erano il candelabro la tavola e i pani della presentazione; esso è chiamato: «Il luogo santo».</p>
<p class="C9 V3">Dietro il secondo velo c'era il tabernacolo, detto: «Il luogo santissimo»,</p>
<p class="C9 V4">che conteneva un turibolo d'oro e l'arca del patto tutta ricoperta d'oro, nella quale si trovava un vaso d'oro contenente la manna, la verga di Aaronne che era germogliata e le tavole del patto.</p>
<p class="C9 V5">E sopra l'arca vi erano i cherubini della gloria che adombravano il propiziatorio; di queste cose non possiamo parlarne ora dettagliatamente.</p>
<p class="C9 V6">Or essendo queste cose disposte cosí, i sacerdoti entravano continuamente nel primo tabernacolo, per compiere il servizio divino;</p>
<p class="C9 V7">ma nel secondo entrava soltanto il sommo sacerdote una volta all'anno, non senza sangue, che egli offriva per se stesso, e per i peccati d'ignoranza del popolo.</p>
<p class="C9 V8">Lo Spirito Santo voleva cosí dimostrare che la via del santuario non era ancora resa manifesta, mentre sussisteva ancora il primo tabernacolo,</p>
<p class="C9 V9">il quale è una figura per il tempo presente, e voleva indicare che i doni e i sacrifici offerti non potevano rendere perfetto nella coscienza colui che faceva il servizio divino,</p>
<p class="C9 V10">trattandosi solo di cibi, di bevande, di varie abluzioni e di ordinamenti carnali, imposti fino al tempo del cambiamento.</p>
<p class="C9 V11">Ma Cristo, essendo venuto come sommo sacerdote dei beni futuri, attraverso un tabernacolo piú grande e piú perfetto non fatto da mano d'uomo, cioè non di questa creazione,</p>
<p class="C9 V12">entrò una volta per sempre nel santuario, non con sangue di capri e di vitelli, ma col proprio sangue, avendo acquistato una redenzione eterna.</p>
<p class="C9 V13">Infatti, se il sangue dei tori e dei capri e la cenere di una giovenca aspersi sopra i contaminati li santifica, purificandoli nella carne,</p>
<p class="C9 V14">quanto piú il sangue di Cristo, che mediante lo Spirito eterno offerse se stesso puro di ogni colpa a Dio, purificherà la vostra coscienza dalle opere morte per servire il Dio vivente!</p>
<p class="C9 V15">E perciò egli è il mediatore del nuovo patto affinché, essendo intervenuta la morte per il riscatto dalle trasgressioni commesse sotto il primo patto, i chiamati ricevano la promessa dell'eterna eredità.</p>
<p class="C9 V16">Poiché dove c'è un testamento, ci deve essere necessariamente anche la morte del testatore.</p>
<p class="C9 V17">Il testamento infatti è valido solo dopo la morte di qualcuno, perché non ha alcuna forza mentre vive ancora il testatore.</p>
<p class="C9 V18">Per questo neppure il primo fu inaugurato senza sangue.</p>
<p class="C9 V19">Infatti, quando tutti i comandamenti secondo la legge furono proclamati da Mosè a tutto il popolo, egli, preso il sangue dei vitelli e dei capri, con acqua, lana scarlatta e issopo, asperse il libro stesso e tutto il popolo,</p>
<p class="C9 V20">dicendo «Questo è il sangue del patto che Dio ha ordinato per voi».</p>
<p class="C9 V21">Parimenti con quel sangue egli asperse pure il tabernacolo e tutti gli arredi del servizio divino.</p>
<p class="C9 V22">E, secondo la legge, quasi tutte le cose sono purificate col sangue; e senza spargimento di sangue non c'è perdono dei peccati.</p>
<p class="C9 V23">Era dunque necessario che i modelli delle cose celesti fossero purificati con queste cose; ma le cose celesti stesse lo dovevano essere con sacrifici piú eccellenti di questi.</p>
<p class="C9 V24">Cristo infatti non è entrato in un santuario fatto da mani d'uomo, figura delle cose vere, ma nel cielo stesso per comparire ora davanti alla presenza di Dio per noi,</p>
<p class="C9 V25">e non per offrire se stesso piú volte, come il sommo sacerdote che entra ogni anno nel santuario con sangue, non suo.</p>
<p class="C9 V26">altrimenti egli avrebbe dovuto soffrire piú volte dalla fondazione del mondo; ma ora, una sola volta, alla fine delle età, Cristo è stato manifestato per annullare il peccato mediante il sacrificio di se stesso.</p>
<p class="C9 V27">E come è stabilito che gli uomini muoiano una sola volta, e dopo ciò viene il giudizio,</p>
<p class="C9 V28">cosí anche Cristo, dopo essere stato offerto una sola volta per prendere su di sé i peccati di molti, apparirà una seconda volta senza peccato a coloro che lo aspettano per la salvezza.</p>
<p class="C10 V1">La legge infatti, avendo solo l'ombra dei beni futuri e non la realtà stessa delle cose, non può mai rendere perfetti quelli che si accostano a Dio con gli stessi sacrifici che vengono offerti continuamente, anno dopo anno.</p>
<p class="C10 V2">Altrimenti si sarebbe cessato di offrirli, perché gli adoratori, una volta purificati, non avrebbero avuto piú alcuna coscienza dei peccati.</p>
<p class="C10 V3">In quei sacrifici invece si rinnova ogni anno il ricordo dei peccati,</p>
<p class="C10 V4">poiché è impossibile che il sangue di tori e di capri tolga i peccati.</p>
<p class="C10 V5">Perciò, entrando nel mondo, egli dice: «Tu non hai voluto né sacrificio né offerta, ma mi hai preparato un corpo;</p>
<p class="C10 V6">tu non hai gradito né olocausti né sacrifici per il peccato.</p>
<p class="C10 V7">Allora io ho detto: Ecco, io vengo nel rotolo del libro è scritto di me; io vengo per fare, o Dio, la tua volontà.</p>
<p class="C10 V8">Dopo aver detto: «Tu non hai voluto e non hai gradito né sacrificio né offerta né olocausti né sacrifici per il peccato, che sono offerti secondo la legge»,</p>
<p class="C10 V9">egli aggiunge: «Ecco, io vengo per fare, o Dio, la tua volontà». Egli toglie il primo, per stabilire il secondo.</p>
<p class="C10 V10">Per mezzo di questa volontà, noi siamo santificati mediante l'offerta del corpo di Gesú Cristo, fatta una volta per sempre.</p>
<p class="C10 V11">E, mentre ogni sacerdote è in piedi ogni giorno ministrando e offrendo spesse volte i medesimi sacrifici, che non possono mai togliere i peccati,</p>
<p class="C10 V12">egli invece, dopo aver offerto per sempre un unico sacrificio per i peccati, si è posto a sedere alla destra di Dio,</p>
<p class="C10 V13">aspettando ormai soltanto che i suoi nemici siano posti come sgabello dei suoi piedi,</p>
<p class="C10 V14">Con un'unica offerta, infatti, egli ha reso perfetti per sempre coloro che sono santificati.</p>
<p class="C10 V15">E ce ne rende testimonianza anche lo Spirito Santo; infatti dopo aver detto:</p>
<p class="C10 V16">«Questo è il patto, che farò con loro dopo quei giorni, dice il Signore, io metterò le mie leggi nei loro cuori e le scriverò nelle loro menti»,</p>
<p class="C10 V17">aggiunge: «E non mi ricorderò piú dei loro peccati e delle loro iniquità».</p>
<p class="C10 V18">Ora, dove c'è il perdono di queste cose, non c'è piú offerta per il peccato.</p>
<p class="C10 V19">Avendo dunque, fratelli, libertà di entrare nel santuario, in virtú del sangue di Gesú,</p>
<p class="C10 V20">che è la via recente e vivente che egli ha inaugurato per noi attraverso il velo, cioè la sua carne,</p>
<p class="C10 V21">e avendo un sommo sacerdote sopra la casa di Dio,</p>
<p class="C10 V22">accostiamoci con cuore sincero, in piena certezza di fede, avendo i cuori aspersi per purificarli da una cattiva coscienza e il corpo lavato con acqua pura.</p>
<p class="C10 V23">Riteniamo ferma la confessione della nostra speranza, perché è fedele colui che ha fatto le promesse.</p>
<p class="C10 V24">E consideriamo gli uni gli altri, per incitarci ad amore e a buone opere,</p>
<p class="C10 V25">non abbandonando il radunarsi assieme di noi come alcuni hanno l'abitudine di fare, ma esortandoci a vicenda, tanto piú che vedete approssimarsi il giorno.</p>
<p class="C10 V26">Infatti, se noi pecchiamo volontariamente dopo aver ricevuto la conoscenza della verità, non rimane piú alcun sacrificio per i peccati,</p>
<p class="C10 V27">ma soltanto una spaventosa attesa di giudizio e un ardore di fuoco che divorerà gli avversari.</p>
<p class="C10 V28">Chiunque trasgredisce la legge di Mosé muore senza misericordia sulla parola di due o tre testimoni.</p>
<p class="C10 V29">Quale peggiore castigo pensate voi merita colui che ha calpestato il Figlio di Dio e ha considerato profano il sangue del patto col quale è stato santificato, e ha oltraggiato lo Spirito della grazia?</p>
<p class="C10 V30">Noi infatti conosciamo colui che ha detto: «A me appartiene la vendetta, io darò la retribuzione», dice il Signore. E altrove: «Il Signore giudicherà il suo popolo».</p>
<p class="C10 V31">E' cosa spaventevole cadere nelle mani del Dio vivente.</p>
<p class="C10 V32">Ora ricordatevi dei giorni passati nei quali, dopo essere stati illuminati, avete sostenuto una grande lotta di sofferenza,</p>
<p class="C10 V33">talvolta esposti a oltraggi e tribolazioni, altre volte facendovi solidali con coloro che venivano trattati in questo modo.</p>
<p class="C10 V34">Infatti avete anche sofferto con me nelle mie catene e avete accettato con gioia di essere spogliati dei vostri beni, sapendo di avere per voi dei beni migliori e permanenti nei cieli.</p>
<p class="C10 V35">Non gettate via dunque la vostra franchezza, alla quale è riservata una grande ricompensa.</p>
<p class="C10 V36">Avete infatti bisogno di perseveranza affinché, fatta la volontà di Dio otteniate ciò che vi è stato promesso.</p>
<p class="C10 V37">«Ancora un brevissimo tempo, e colui che deve venire verrà e non tarderà.</p>
<p class="C10 V38">E il giusto vivrà per fede, ma se si tira indietro l'anima mia non lo gradisce».</p>
<p class="C10 V39">Ma noi non siamo di quelli che si tirano indietro a loro perdizione, ma di quelli che credono per la salvezza dell'anima.</p>
<p class="C11 V1">Or la fede è certezza di cose che si sperano, dimostrazione di cose che non si vedono;</p>
<p class="C11 V2">infatti per mezzo di essa gli antichi ricevettero testimonianza.</p>
<p class="C11 V3">Per fede intendiamo che l'universo è stato formato per mezzo della parola di Dio, sí che le cose che si vedono non vennero all'esistenza da cose apparenti.</p>
<p class="C11 V4">Per fede Abele offrí a Dio un sacrificio piú eccellente di quello di Caino; per essa egli ricevette la testimonianza che era giusto, quando Dio attestò di gradire le sue offerte; e per mezzo di essa benché morto, egli parla ancora.</p>
<p class="C11 V5">Per fede Enok fu trasferito in cielo perché non vedesse la morte, e non fu piú trovato perché Dio lo aveva trasferito; prima infatti di essere portato via, egli ricevette la testimonianza che era piaciuto a Dio.</p>
<p class="C11 V6">Ora senza fede è impossibile piacergli, perché chi si accosta a Dio deve credere che egli è, e che egli è il rimuneratore di quelli che lo cercano.</p>
<p class="C11 V7">Per fede Noè, avvertito divinamente di cose che ancora non si vedevano e mosso da santo timore, preparò per la salvezza della sua famiglia l'arca, mediante la quale condannò il mondo e divenne erede della giustizia che si ottiene mediante la fede.</p>
<p class="C11 V8">Per fede Abrahamo, quando fu chiamato, ubbidí per andarsene verso il luogo che doveva ricevere in eredità; e partí non sapendo dove andava.</p>
<p class="C11 V9">Per fede Abrahamo dimorò nella terra promessa, come in paese straniero, abitando in tende con Isacco e Giacobbe, eredi con lui della stessa promessa,</p>
<p class="C11 V10">perché aspettava la città che ha i fondamenti, il cui architetto e costruttore è Dio.</p>
<p class="C11 V11">Per fede anche Sara stessa, benché avesse oltrepassato l'età, ricevette forza per concepire il seme e partorì perché ritenne fedele colui che aveva fatto la promessa.</p>
<p class="C11 V12">Perciò da un sol uomo, e questi come fosse morto, sono nati discendenti numerosi come le stelle del cielo e come la sabbia lungo la riva del mare, che non si può contare.</p>
<p class="C11 V13">Tutti costoro sono morti nella fede, senza aver ricevuto le cose promesse ma, vedutele da lontano, essi ne furono persuasi e le accolsero con gioia, confessando di essere forestieri e pellegrini sulla terra.</p>
<p class="C11 V14">Coloro infatti che dicono tali cose dimostrano che cercano una patria.</p>
<p class="C11 V15">E se avessero veramente avuto in mente quella da cui erano usciti, avrebbero avuto il tempo per ritornarvi.</p>
<p class="C11 V16">Ma ora ne desiderano una migliore, cioè quella celeste; perciò Dio non si vergogna di essere chiamato il loro Dio, perché ha preparato loro una città.</p>
<p class="C11 V17">Per fede Abrahamo, messo alla prova, offrí Isacco e colui che aveva ricevuto le promesse offrí il suo unigenito</p>
<p class="C11 V18">anche se Dio gli aveva detto «In Isacco avrai una discendenza che porterà il tuo nome»,</p>
<p class="C11 V19">perché Abrahamo riteneva che Dio era potente da risuscitarlo anche dai morti; per cui lo riebbe come per una specie di risurrezione.</p>
<p class="C11 V20">Per fede Isacco benedisse Giacobbe ed Esaù, riguardo a cose future.</p>
<p class="C11 V21">Per fede Giacobbe, morente, benedisse ciascuno dei figli di Giuseppe e adorò, appoggiato alla sommità del suo bastone.</p>
<p class="C11 V22">Per fede Giuseppe, quando stava per morire, fece menzione dell'esodo dei figli d'Israele e diede ordini riguardo alle sue ossa.</p>
<p class="C11 V23">Per fede Mosé, quando nacque, fu nascosto per tre mesi dai suoi genitori, perché essi videro che il bambino era bello e non temettero l'ordine del re.</p>
<p class="C11 V24">Per fede Mosé, divenuto adulto, rifiutò di essere chiamato figlio della figlia del Faraone</p>
<p class="C11 V25">scegliendo piuttosto di essere maltrattato col popolo di Dio che di godere per breve tempo i piaceri del peccato,</p>
<p class="C11 V26">stimando il vituperio di Cristo ricchezza maggiore dei tesori di Egitto, perché aveva lo sguardo rivolto alla ricompensa.</p>
<p class="C11 V27">Per fede lasciò l'Egitto senza temere l'ira del re, perché rimase fermo come se vedesse colui che è invisibile.</p>
<p class="C11 V28">Per fede celebrò la Pasqua e fece l'aspersione del sangue, affinché colui che distruggeva i primogeniti non toccasse quelli d'Israele.</p>
<p class="C11 V29">Per fede passarono il Mar Rosso come se attraversassero una terra asciutta, quando invece gli Egiziani tentarono di fare ciò, furono inghiottiti.</p>
<p class="C11 V30">Per fede caddero le mura di Gerico, dopo che vi avevano girato attorno per sette giorni.</p>
<p class="C11 V31">Per fede Rahab, la prostituta, non perí con gli increduli, perché aveva accolto in pace le spie.</p>
<p class="C11 V32">E che dirò di piú? Infatti mi mancherebbe il tempo se volessi raccontare di Gedeone, di Barak, di Sansone, di Iefte, di Davide, di Samuele e dei profeti,</p>
<p class="C11 V33">i quali per fede vinsero regni, praticarono la giustizia, conseguirono le promesse, turarono le gole dei leoni,</p>
<p class="C11 V34">spensero la forza del fuoco, scamparono al taglio della spada, trassero forza dalla debolezza, divennero forti in guerra, misero in fuga gli eserciti stranieri.</p>
<p class="C11 V35">Le donne riebbero per risurrezione i loro morti altri invece furono distesi sulla ruota e martoriati, non accettando la liberazione, per ottenere una migliore risurrezione.</p>
<p class="C11 V36">Altri ancora subirono scherni e flagelli, e anche catene e prigionia.</p>
<p class="C11 V37">Furono lapidati, segati, tentati, morirono uccisi di spada, andarono in giro coperti di pelli di pecora e di capra, bisognosi, afflitti, maltrattati</p>
<p class="C11 V38">(il mondo non era degno di loro), erranti per deserti e monti, in spelonche e grotte della terra.</p>
<p class="C11 V39">Eppure tutti costoro, pur avendo avuto buona testimonianza mediante la fede, non ottennero la promessa,</p>
<p class="C11 V40">perché Dio aveva provveduto per noi qualcosa di meglio, affinché essi non giungessero alla perfezione senza di noi.</p>
<p class="C12 V1">Anche noi dunque, essendo circondati da un cosí gran numero di testimoni, deposto ogni peso e il peccato che ci sta sempre attorno allettandoci, corriamo con perseveranza la gara che ci è posta davanti,</p>
<p class="C12 V2">tenendo gli occhi su Gesú, autore e compitore della nostra fede, il quale, per la gioia che gli era posta davanti, soffrí la croce disprezzando il vituperio e si è posto a sedere alla destra del trono di Dio.</p>
<p class="C12 V3">Ora considerate colui che sopportò una tale opposizione contro di sé da parte dei peccatori, affinché non vi stanchiate e veniate meno.</p>
<p class="C12 V4">Voi non avete ancora resistito fino al sangue, combattendo contro il peccato,</p>
<p class="C12 V5">e avete dimenticato l'esortazione che si rivolge a voi come a figli: «Figlio mio, non disprezzare la correzione del Signore e non perderti d'animo quando sei da lui ripreso,</p>
<p class="C12 V6">perché il Signore corregge chi ama e flagella ogni figlio che gradisce».</p>
<p class="C12 V7">Se voi sostenete la correzione, Dio vi tratta come figli; qual è infatti il figlio che il padre non corregga?</p>
<p class="C12 V8">Ma se rimanete senza correzione, di cui tutti hanno avuta la parte loro, allora siete dei bastardi e non dei figli.</p>
<p class="C12 V9">Inoltre ben abbiamo avuto per correttori i nostri padri secondo la carne e li abbiamo rispettati; non ci sottometteremo molto di piú ora al Padre degli spiriti, per vivere?</p>
<p class="C12 V10">Costoro infatti ci corressero per pochi giorni, come sembrava loro bene, ma egli ci corregge per il nostro bene affinché siamo partecipi della sua santità.</p>
<p class="C12 V11">Ogni correzione infatti, sul momento, non sembra essere motivo di gioia ma di tristezza; dopo però rende un pacifico frutto di giustizia a quelli che sono stati esercitati per mezzo suo.</p>
<p class="C12 V12">Perciò rinfrancate le mani cadenti e le ginocchia vacillanti,</p>
<p class="C12 V13">e fate dei sentieri diritti per i vostri piedi, affinché l'arto zoppo non divenga slogato, ma sia piuttosto risanato.</p>
<p class="C12 V14">Procacciate la pace con tutti e la santificazione, senza la quale nessuno vedrà il Signore,</p>
<p class="C12 V15">badando bene che nessuno rimanga privo della grazia di Dio e che non spunti alcuna radice di amarezza, che vi dia molestia e attraverso la quale molti vengano contaminati;</p>
<p class="C12 V16">e non vi sia alcun fornicatore o profano, come Esaù, che per una vivanda vendette il suo diritto di primogenitura.</p>
<p class="C12 V17">Voi infatti sapete che in seguito, quando egli volle ereditare la benedizione, fu respinto, benché la richiedesse con lacrime, perché non trovò luogo a pentimento.</p>
<p class="C12 V18">Voi infatti non vi siete accostati al monte che si poteva toccare con la mano e che ardeva col fuoco, né alla caligine, né alle tenebre, né alla tempesta,</p>
<p class="C12 V19">né allo squillo di tromba, né al suono di parole, che quelli che l'udirono richiesero che non fosse piú rivolta loro alcuna parola,</p>
<p class="C12 V20">perché non potevano sopportare il comando dato: «Quand'anche una bestia tocca il monte, sia lapidata o uccisa con frecce»;</p>
<p class="C12 V21">e tanto spaventevole era ciò che si vedeva che Mosè disse: «Io sono tutto spaventato e tremante».</p>
<p class="C12 V22">Ma voi vi siete accostati al monte Sion e alla città del Dio vivente, che è la Gerusalemme celeste e a miriadi di angeli,</p>
<p class="C12 V23">all'assemblea universale e alla chiesa dei primogeniti che sono scritti nei cieli, a Dio, il giudice di tutti, agli spiriti dei giusti resi perfetti,</p>
<p class="C12 V24">e a Gesú, il mediatore del nuovo patto, e al sangue dell'aspersione, che dice cose migliori di quello di Abele.</p>
<p class="C12 V25">Guardate di non rifiutare colui che parla, perché se non scamparono quelli che rifiutarono di ascoltare colui che promulgava gli oracoli sulla terra, quanto meno scamperemo noi, se rifiutiamo di ascoltare colui che parla dal cielo,</p>
<p class="C12 V26">la cui voce scosse allora la terra, ma che ora ha fatto questa promessa, dicendo: «Ancora una volta io scuoterò non solo la terra, ma anche il cielo».</p>
<p class="C12 V27">Or questo «ancora una volta» sta ad indicare la rimozione delle cose scosse come di cose che sono fatte, affinché rimangano quelle che non sono scosse.</p>
<p class="C12 V28">Perciò, ricevendo il regno che non può essere scosso, mostriamo gratitudine, mediante la quale serviamo Dio in modo accettevole, con riverenza e timore,</p>
<p class="C12 V29">perché il nostro Dio è anche un fuoco consumante.</p>
<p class="C13 V1">Continuate nell'amore fraterno.</p>
<p class="C13 V2">Non dimenticate l'ospitalità, perché alcuni, praticandola, hanno ospitato senza saperlo degli angeli.</p>
<p class="C13 V3">Ricordatevi dei carcerati come se foste loro compagni e di quelli che sono maltrattati, sapendo che anche voi siete nel corpo.</p>
<p class="C13 V4">Sia il matrimonio tenuto in onore da tutti e il letto coniugale sia incontaminato, poiché Dio giudicherà i fornicatori e gli adulteri.</p>
<p class="C13 V5">Nel vostro comportamento non siate amanti del denaro e accontentatevi di quello che avete, perché Dio stesso ha detto: «Io non ti lascerò e non ti abbandonerò».</p>
<p class="C13 V6">Cosí possiamo dire con fiducia: «Il Signore è il mio aiuto, e io non temerò. Che cosa mi potrà fare l'uomo?».</p>
<p class="C13 V7">Ricordatevi dei vostri conduttori, che vi hanno annunziato la parola di Dio e, considerando il risultato della loro condotta, imitate la loro fede.</p>
<p class="C13 V8">Gesú Cristo è lo stesso ieri, oggi e in eterno.</p>
<p class="C13 V9">Non lasciatevi trasportare qua e là da varie e strane dottrine, perché è bene che il cuore sia reso saldo dalla grazia e non da cibi, da cui non ebbero alcun giovamento quelli che ne fecero uso.</p>
<p class="C13 V10">Noi abbiamo un altare del quale non hanno diritto di mangiare quelli che servono al tabernacolo.</p>
<p class="C13 V11">Infatti i corpi degli animali, il cui sangue è portato dal sommo sacerdote nel santuario per il peccato, sono bruciati fuori del campo,</p>
<p class="C13 V12">Perciò anche Gesú, per santificare il popolo con il proprio sangue, ha sofferto fuori della porta.</p>
<p class="C13 V13">Usciamo dunque fuori del campo e andiamo a lui portando il suo vituperio.</p>
<p class="C13 V14">Infatti non abbiamo quaggiù una città stabile, ma cerchiamo quella futura.</p>
<p class="C13 V15">Per mezzo di lui dunque, offriamo del continuo a Dio un sacrificio di lode, cioè il frutto di labbra che confessano il suo nome.</p>
<p class="C13 V16">E non dimenticate la beneficenza e di far parte dei vostri beni agli altri, perché Dio si compiace di tali sacrifici.</p>
<p class="C13 V17">Ubbidite ai vostri conduttori e sottomettetevi a loro, perché essi vegliano sulle anime vostre, come chi ha da renderne conto, affinché facciano questo con gioia e non sospirando, perché ciò non vi sarebbe di alcun vantaggio.</p>
<p class="C13 V18">Pregate per noi, perché crediamo di avere una buona coscienza, desiderando di comportarci rettamente in ogni cosa.</p>
<p class="C13 V19">Ma vi esorto ancor di piú a fare questo, affinché io vi sia restituito al piú presto.</p>
<p class="C13 V20">Ora il Dio della pace, che in virtú del sangue del patto eterno ha fatto risalire dai morti il Signor nostro Gesú Cristo, il grande Pastore delle pecore,</p>
<p class="C13 V21">vi perfezioni in ogni buona opera, per fare la sua volontà, operando in voi ciò che è gradito davanti a lui per mezzo di Gesú Cristo, al quale sia la gloria nei secoli dei secoli. Amen.</p>
<p class="C13 V22">Ora vi prego, fratelli, ritenete questa parola di esortazione, perché vi ho scritto brevemente.</p>
<p class="C13 V23">Sappiate che il fratello Timoteo è stato liberato; se viene presto, vi vedrò con lui.</p>
<p class="C13 V24">Salutate tutti i vostri conduttori e tutti i santi. Quelli d'Italia vi salutano.</p>
<p class="C13 V25">La grazia sia con tutti voi. Amen.</p>
</div>
</div>
<div class="edizione RIVEDUTA">
<div class="libro Eb">
<p class="CCAPITOLO VVERSO">TESTO</p>
<p class="C1 V1">Dio, dopo aver parlato anticamente molte volte e in molte maniere ai padri per mezzo dei profeti,</p>
<p class="C1 V2">in questi ultimi giorni ha parlato a noi per mezzo del Figlio, che egli ha costituito erede di tutte le cose, mediante il quale ha pure creato l'universo.</p>
<p class="C1 V3">Egli, che è splendore della sua gloria e impronta della sua essenza, e che sostiene tutte le cose con la parola della sua potenza, dopo aver fatto la purificazione dei peccati, si è seduto alla destra della Maestà nei luoghi altissimi.</p>
<p class="C1 V4">Così è diventato di tanto superiore agli angeli, di quanto il nome che ha ereditato è più eccellente del loro.</p>
<p class="C1 V5">Infatti, a quale degli angeli ha mai detto: «Tu sei mio Figlio, oggi io t'ho generato»? e anche: «Io gli sarò Padre ed egli mi sarà Figlio»?</p>
<p class="C1 V6">Di nuovo, quando introduce il primogenito nel mondo, dice: «Tutti gli angeli di Dio lo adorino!»</p>
<p class="C1 V7">E mentre degli angeli dice: «Dei suoi angeli egli fa dei venti, e dei suoi ministri fiamme di fuoco»,</p>
<p class="C1 V8">parlando del Figlio dice: «Il tuo trono, o Dio, dura di secolo in secolo, e lo scettro del tuo regno è uno scettro di giustizia.</p>
<p class="C1 V9">Tu hai amato la giustizia e hai odiato l'iniquità; perciò Dio, il tuo Dio, ti ha unto con olio di letizia, a preferenza dei tuoi compagni».</p>
<p class="C1 V10">E ancora: «Tu, Signore, nel principio hai fondato la terra e i cieli sono opera delle tue mani.</p>
<p class="C1 V11">Essi periranno, ma tu rimani; invecchieranno tutti come un vestito,</p>
<p class="C1 V12">e come un mantello li avvolgerai e saranno cambiati; ma tu rimani lo stesso, e i tuoi anni non avranno mai fine».</p>
<p class="C1 V13">E a quale degli angeli disse mai: «Siedi alla mia destra finché abbia posto i tuoi nemici come sgabello dei tuoi piedi»?</p>
<p class="C1 V14">Essi non sono forse tutti spiriti al servizio di Dio, mandati a servire in favore di quelli che devono ereditare la salvezza?</p>
<p class="C2 V1">Perciò bisogna che ci applichiamo ancora di più alle cose udite, per timore di essere trascinati lontano da esse.</p>
<p class="C2 V2">Infatti, se la parola pronunziata per mezzo di angeli si dimostrò ferma e ogni trasgressione e disubbidienza ricevette una giusta retribuzione,</p>
<p class="C2 V3">come scamperemo noi se trascuriamo una così grande salvezza? Questa, dopo essere stata annunziata prima dal Signore, ci è stata poi confermata da quelli che lo avevano udito,</p>
<p class="C2 V4">mentre Dio stesso aggiungeva la sua testimonianza alla loro con segni e prodigi, con opere potenti di ogni genere e con distribuzione dello Spirito Santo, secondo la sua volontà.</p>
<p class="C2 V5">Difatti, non è ad angeli che Dio ha sottoposto il mondo futuro del quale parliamo;</p>
<p class="C2 V6">anzi, qualcuno in un passo della Scrittura ha reso questa testimonianza: «Che cos'è l'uomo perché tu ti ricordi di lui o il figlio dell'uomo perché tu ti curi di lui?</p>
<p class="C2 V7">Tu lo hai fatto di poco inferiore agli angeli; lo hai coronato di gloria e d'onore;</p>
<p class="C2 V8">tu hai posto ogni cosa sotto i suoi piedi». Avendogli sottoposto tutte le cose, Dio non ha lasciato nulla che non gli sia soggetto. Al presente però non vediamo ancora che tutte le cose gli siano sottoposte;</p>
<p class="C2 V9">però vediamo colui che è stato fatto di poco inferiore agli angeli, cioè Gesù, coronato di gloria e di onore a motivo della morte che ha sofferto, affinché, per la grazia di Dio, gustasse la morte per tutti.</p>
<p class="C2 V10">Infatti, per condurre molti figli alla gloria, era giusto che colui, a causa del quale e per mezzo del quale sono tutte le cose, rendesse perfetto, per via di sofferenze, l'autore della loro salvezza.</p>
<p class="C2 V11">Sia colui che santifica sia quelli che sono santificati, provengono tutti da uno; per questo egli non si vergogna di chiamarli fratelli,</p>
<p class="C2 V12">dicendo: «Annunzierò il tuo nome ai miei fratelli; in mezzo all'assemblea canterò la tua lode».</p>
<p class="C2 V13">E di nuovo: «Io metterò la mia fiducia in lui». E inoltre: «Ecco me e i figli che Dio mi ha dati».</p>
<p class="C2 V14">Poiché dunque i figli hanno in comune sangue e carne, egli pure vi ha similmente partecipato, per distruggere, con la sua morte, colui che aveva il potere sulla morte, cioè il diavolo,</p>
<p class="C2 V15">e liberare tutti quelli che dal timore della morte erano tenuti schiavi per tutta la loro vita.</p>
<p class="C2 V16">Infatti, egli non viene in aiuto ad angeli, ma viene in aiuto alla discendenza di Abraamo.</p>
<p class="C2 V17">Perciò, egli doveva diventare simile ai suoi fratelli in ogni cosa, per essere un misericordioso e fedele sommo sacerdote nelle cose che riguardano Dio, per compiere l'espiazione dei peccati del popolo.</p>
<p class="C2 V18">Infatti, poiché egli stesso ha sofferto la tentazione, può venire in aiuto di quelli che sono tentati.</p>
<p class="C3 V1">Perciò, fratelli santi, che siete partecipi della celeste vocazione, considerate Gesù, l'apostolo e il sommo sacerdote della fede che professiamo,</p>
<p class="C3 V2">il quale è fedele a colui che lo ha costituito, come anche lo fu Mosè, in tutta la casa di Dio.</p>
<p class="C3 V3">Gesù, anzi, è stato ritenuto degno di una gloria tanto più grande di quella di Mosè quanto chi costruisce una casa ha maggior onore della casa stessa.</p>
<p class="C3 V4">Certo ogni casa è costruita da qualcuno, ma chi ha costruito tutte le cose è Dio.</p>
<p class="C3 V5">Mosè fu fedele in tutta la casa di Dio come servitore per rendere testimonianza di ciò che doveva essere annunziato,</p>
<p class="C3 V6">ma Cristo lo è come Figlio, sopra la sua casa; e la sua casa siamo noi se manteniamo ferma sino alla fine la nostra franchezza e la speranza di cui ci vantiamo.</p>
<p class="C3 V7">Perciò, come dice lo Spirito Santo: «Oggi, se udite la sua voce,</p>
<p class="C3 V8">non indurite i vostri cuori come nel giorno della ribellione, come nel giorno della tentazione nel deserto,</p>
<p class="C3 V9">dove i vostri padri mi tentarono mettendomi alla prova, pur avendo visto le mie opere per quarant'anni!</p>
<p class="C3 V10"> Perciò mi disgustai di quella generazione, e dissi: "Sono sempre traviati di cuore; non hanno conosciuto le mie vie";</p>
<p class="C3 V11"> così giurai nella mia ira: "Non entreranno nel mio riposo!"»</p>
<p class="C3 V12">Badate, fratelli, che non ci sia in nessuno di voi un cuore malvagio e incredulo, che vi allontani dal Dio vivente;</p>
<p class="C3 V13">ma esortatevi a vicenda ogni giorno, finché si può dire: «Oggi», perché nessuno di voi s'indurisca per la seduzione del peccato.</p>
<p class="C3 V14">Infatti siamo divenuti partecipi di Cristo, a condizione che manteniamo ferma sino alla fine la fiducia che avevamo da principio,</p>
<p class="C3 V15">mentre ci viene detto: «Oggi, se udite la sua voce, non indurite i vostri cuori, come nel giorno della ribellione».</p>
<p class="C3 V16">Infatti, chi furono quelli che dopo averlo udito si ribellarono? Non furono forse tutti quelli che erano usciti dall'Egitto, sotto la guida di Mosè?</p>
<p class="C3 V17">Chi furono quelli di cui Dio si disgustò per quarant'anni? Non furono quelli che peccarono, i cui cadaveri caddero nel deserto?</p>
<p class="C3 V18">A chi giurò che non sarebbero entrati nel suo riposo, se non a quelli che furono disubbidienti?</p>
<p class="C3 V19">Infatti vediamo che non vi poterono entrare a causa della loro incredulità.</p>
<p class="C4 V1">Stiamo dunque attenti: la promessa di entrare nel suo riposo è ancora valida e nessuno di voi deve pensare di esserne escluso.</p>
<p class="C4 V2">Poiché a noi come a loro è stata annunziata una buona notizia; a loro però la parola della predicazione non giovò a nulla non essendo stata assimilata per fede da quelli che l'avevano ascoltata.</p>
<p class="C4 V3"> Noi che abbiamo creduto, infatti, entriamo in quel riposo, come Dio ha detto: «Così giurai nella mia ira: "Non entreranno nel mio riposo!"» E così disse, benché le sue opere fossero terminate fin dalla creazione del mondo.</p>
<p class="C4 V4">Infatti, in qualche luogo, a proposito del settimo giorno, è detto così: «Dio si riposò il settimo giorno da tutte le sue opere»;</p>
<p class="C4 V5">e di nuovo nel medesimo passo: «Non entreranno nel mio riposo!»</p>
<p class="C4 V6">Poiché risulta che alcuni devono entrarci, e quelli ai quali la buona notizia fu prima annunziata non vi entrarono a motivo della loro disubbidienza,</p>
<p class="C4 V7">Dio stabilisce di nuovo un giorno - oggi - dicendo per mezzo di Davide, dopo tanto tempo, come si è detto prima: «Oggi, se udite la sua voce, non indurite i vostri cuori!»</p>
<p class="C4 V8">Infatti, se Giosuè avesse dato loro il riposo, Dio non parlerebbe ancora d'un altro giorno.</p>
<p class="C4 V9">Rimane dunque un riposo sabatico per il popolo di Dio;</p>
<p class="C4 V10">infatti chi entra nel riposo di Dio si riposa anche lui dalle opere proprie, come Dio si riposò dalle sue.</p>
<p class="C4 V11">Sforziamoci dunque di entrare in quel riposo, affinché nessuno cada seguendo lo stesso esempio di disubbidienza.</p>
<p class="C4 V12">Infatti la parola di Dio è vivente ed efficace, più affilata di qualunque spada a doppio taglio, e penetrante fino a dividere l'anima dallo spirito, le giunture dalle midolla; essa giudica i sentimenti e i pensieri del cuore.</p>
<p class="C4 V13">E non v'è nessuna creatura che possa nascondersi davanti a lui; ma tutte le cose sono nude e scoperte davanti agli occhi di colui al quale dobbiamo render conto.</p>
<p class="C4 V14">Avendo dunque un grande sommo sacerdote che è passato attraverso i cieli, Gesù, il Figlio di Dio, stiamo fermi nella fede che professiamo.</p>
<p class="C4 V15">Infatti non abbiamo un sommo sacerdote che non possa simpatizzare con noi nelle nostre debolezze, poiché egli è stato tentato come noi in ogni cosa, senza commettere peccato.</p>
<p class="C4 V16">Accostiamoci dunque con piena fiducia al trono della grazia, per ottenere misericordia e trovar grazia ed essere soccorsi al momento opportuno.</p>
<p class="C5 V1">Infatti ogni sommo sacerdote, preso tra gli uomini, è costituito per il bene degli uomini nelle cose che riguardano Dio, per offrire doni e sacrifici per i peccati;</p>
<p class="C5 V2">così può avere compassione verso gli ignoranti e gli erranti, perché anch'egli è soggetto a debolezza;</p>
<p class="C5 V3">ed è a motivo di questa che egli è obbligato a offrire dei sacrifici per i peccati, tanto per sé stesso quanto per il popolo.</p>
<p class="C5 V4">Nessuno si prende da sé quell'onore; ma lo prende quando sia chiamato da Dio, come nel caso di Aaronne.</p>
<p class="C5 V5">Così anche Cristo non si prese da sé la gloria di essere fatto sommo sacerdote, ma la ebbe da colui che gli disse: «Tu sei mio Figlio; oggi ti ho generato».</p>
<p class="C5 V6">Altrove egli dice anche: «Tu sei sacerdote in eterno secondo l'ordine di Melchisedec».</p>
<p class="C5 V7">Nei giorni della sua carne, con alte grida e con lacrime egli offrì preghiere e suppliche a colui che poteva salvarlo dalla morte ed è stato esaudito per la sua pietà.</p>
<p class="C5 V8">Benché fosse Figlio, imparò l'ubbidienza dalle cose che soffrì;</p>
<p class="C5 V9">e, reso perfetto, divenne per tutti quelli che gli ubbidiscono, autore di salvezza eterna,</p>
<p class="C5 V10">essendo da Dio proclamato sommo sacerdote secondo l'ordine di Melchisedec.</p>
<p class="C5 V11">Su questo argomento avremmo molte cose da dire, ma è difficile spiegarle a voi perché siete diventati lenti a comprendere.</p>
<p class="C5 V12">Infatti, dopo tanto tempo dovreste già essere maestri; invece avete di nuovo bisogno che vi siano insegnati i primi elementi degli oracoli di Dio; siete giunti al punto che avete bisogno di latte e non di cibo solido.</p>
<p class="C5 V13">Ora, chiunque usa il latte non ha esperienza della parola di giustizia, perché è bambino;</p>
<p class="C5 V14">ma il cibo solido è per gli adulti; per quelli, cioè, che per via dell'uso hanno le facoltà esercitate a discernere il bene e il male.</p>
<p class="C6 V1">Perciò, lasciando l'insegnamento elementare intorno a Cristo, tendiamo a quello superiore e non stiamo a porre di nuovo il fondamento del ravvedimento dalle opere morte e della fede in Dio,</p>
<p class="C6 V2">della dottrina dei battesimi, dell'imposizione delle mani, della risurrezione dei morti e del giudizio eterno.</p>
<p class="C6 V3">Questo faremo se Dio lo permette.</p>
<p class="C6 V4">Infatti quelli che sono stati una volta illuminati e hanno gustato il dono celeste e sono stati fatti partecipi dello Spirito Santo</p>
<p class="C6 V5">e hanno gustato la buona parola di Dio e le potenze del mondo futuro,</p>
<p class="C6 V6">e poi sono caduti, è impossibile ricondurli di nuovo al ravvedimento perché crocifiggono di nuovo per conto loro il Figlio di Dio e lo espongono a infamia.</p>
<p class="C6 V7">Quando una terra, imbevuta della pioggia che vi cade frequentemente, produce erbe utili a quelli che la coltivano, riceve benedizione da Dio;</p>
<p class="C6 V8">ma se produce spine e rovi, è riprovata e prossima a essere maledetta; e la sua fine sarà di essere bruciata.</p>
<p class="C6 V9">Tuttavia, carissimi, benché parliamo così, siamo persuasi riguardo a voi di cose migliori e attinenti alla salvezza;</p>
<p class="C6 V10">Dio infatti non è ingiusto da dimenticare l'opera vostra e l'amore che avete dimostrato per il suo nome con i servizi che avete resi e che rendete tuttora ai santi.</p>
<p class="C6 V11">Soltanto desideriamo che ciascuno di voi dimostri sino alla fine il medesimo zelo per giungere alla pienezza della speranza,</p>
<p class="C6 V12">affinché non diventiate indolenti ma siate imitatori di quelli che per fede e pazienza ereditano le promesse.</p>
<p class="C6 V13">Infatti, quando Dio fece la promessa ad Abraamo, siccome non poteva giurare per qualcuno maggiore di lui, giurò per sé stesso,</p>
<p class="C6 V14">dicendo: «Certo, ti benedirò e ti moltiplicherò grandemente».</p>
<p class="C6 V15">Così, avendo aspettato con pazienza, Abraamo vide realizzarsi la promessa.</p>
<p class="C6 V16">Infatti gli uomini giurano per qualcuno maggiore di loro; e per essi il giuramento è la conferma che pone fine a ogni contestazione.</p>
<p class="C6 V17">Così Dio, volendo mostrare con maggiore evidenza agli eredi della promessa l'immutabilità del suo proposito, intervenne con un giuramento;</p>
<p class="C6 V18">affinché mediante due cose immutabili, nelle quali è impossibile che Dio abbia mentito, troviamo una potente consolazione noi, che abbiamo cercato il nostro rifugio nell'afferrare saldamente la speranza che ci era messa davanti.</p>
<p class="C6 V19">Questa speranza la teniamo come un'àncora dell'anima, sicura e ferma, che penetra oltre la cortina,</p>
<p class="C6 V20">dove Gesù è entrato per noi quale precursore, essendo diventato sommo sacerdote in eterno secondo l'ordine di Melchisedec.</p>
<p class="C7 V1">Questo Melchisedec, re di Salem, era sacerdote del Dio altissimo. Egli andò incontro ad Abraamo, mentre questi ritornava dopo aver sconfitto dei re, e lo benedisse.</p>
<p class="C7 V2">E Abraamo diede a lui la decima di ogni cosa. Egli è anzitutto, traducendo il suo nome, Re di giustizia; e poi anche re di Salem, vale a dire Re di pace.</p>
<p class="C7 V3">È senza padre, senza madre, senza genealogia, senza inizio di giorni né fin di vita, simile quindi al Figlio di Dio. Questo Melchisedec rimane sacerdote in eterno.</p>
<p class="C7 V4">Pertanto considerate quanto sia grande costui al quale Abraamo, il patriarca, diede la decima del bottino!</p>
<p class="C7 V5">Ora, tra i figli di Levi, quelli che ricevono il sacerdozio hanno per legge l'ordine di prelevare le decime dal popolo, cioè dai loro fratelli, benché questi siano discendenti di Abraamo.</p>
<p class="C7 V6">Melchisedec, invece, che non è della loro stirpe, prese la decima da Abraamo e benedisse colui che aveva le promesse!</p>
<p class="C7 V7">Ora, senza contraddizione, è l'inferiore che è benedetto dal superiore.</p>
<p class="C7 V8">Inoltre, qui, quelli che riscuotono le decime sono uomini mortali; là invece le riscuote uno di cui si attesta che vive.</p>
<p class="C7 V9">In un certo senso, nella persona d'Abraamo, Levi stesso, che riceve le decime, ha pagato la decima;</p>
<p class="C7 V10">perché egli era ancora nei lombi di suo padre, quando Melchisedec incontrò Abraamo.</p>
<p class="C7 V11">Se dunque la perfezione fosse stata possibile per mezzo del sacerdozio levitico (perché su quello è basata la legge data al popolo), che bisogno c'era ancora che sorgesse un altro sacerdote secondo l'ordine di Melchisedec e non scelto secondo l'ordine di Aaronne?</p>
<p class="C7 V12">Poiché, cambiato il sacerdozio, avviene necessariamente anche un cambiamento di legge.</p>
<p class="C7 V13">Infatti, queste parole sono dette a proposito di uno che appartiene a un'altra tribù, della quale nessuno fu mai assegnato al servizio dell'altare;</p>
<p class="C7 V14">è noto infatti che il nostro Signore è nato dalla tribù di Giuda, per la quale Mosè non disse nulla riguardo al sacerdozio.</p>
<p class="C7 V15">E la cosa è ancor più evidente quando sorge, a somiglianza di Melchisedec, un altro sacerdote</p>
<p class="C7 V16">che diventa tale non per disposizione di una legge dalle prescrizioni carnali, ma in virtù della potenza di una vita indistruttibile;</p>
<p class="C7 V17">perché gli è resa questa testimonianza: «Tu sei sacerdote in eterno secondo l'ordine di Melchisedec».</p>
<p class="C7 V18">Così, qui vi è l'abrogazione del comandamento precedente a motivo della sua debolezza e inutilità</p>
<p class="C7 V19">la legge non ha portato nulla alla perfezione); ma vi è altresì l'introduzione di una migliore speranza, mediante la quale ci accostiamo a Dio.</p>
<p class="C7 V20">Questo non è avvenuto senza giuramento. Quelli sono stati fatti sacerdoti senza giuramento,</p>
<p class="C7 V21"> ma egli lo è con giuramento, da parte di colui che gli ha detto: «Il Signore ha giurato e non si pentirà: "Tu sei sacerdote in eterno"».</p>
<p class="C7 V22">Ne consegue che Gesù è divenuto garante di un patto migliore del primo.</p>
<p class="C7 V23">Inoltre, quelli sono stati fatti sacerdoti in gran numero, perché la morte impediva loro di durare;</p>
<p class="C7 V24">egli invece, poiché rimane in eterno, ha un sacerdozio che non si trasmette.</p>
<p class="C7 V25">Perciò egli può salvare perfettamente quelli che per mezzo di lui si avvicinano a Dio, dal momento che vive sempre per intercedere per loro.</p>
<p class="C7 V26">Infatti a noi era necessario un sommo sacerdote come quello, santo, innocente, immacolato, separato dai peccatori ed elevato al di sopra dei cieli;</p>
<p class="C7 V27">il quale non ha ogni giorno bisogno di offrire sacrifici, come gli altri sommi sacerdoti, prima per i propri peccati e poi per quelli del popolo; poiché egli ha fatto questo una volta per sempre quando ha offerto sé stesso.</p>
<p class="C7 V28">La legge infatti costituisce sommi sacerdoti uomini soggetti a debolezza; ma la parola del giuramento fatto dopo la legge, costituisce il Figlio, che è stato reso perfetto in eterno.</p>
<p class="C8 V1">Ora, il punto essenziale delle cose che stiamo dicendo è questo: abbiamo un sommo sacerdote tale che si è seduto alla destra del trono della Maestà nei cieli,</p>
<p class="C8 V2">ministro del santuario e del vero tabernacolo, che il Signore, e non un uomo, ha eretto.</p>
<p class="C8 V3">Infatti, ogni sommo sacerdote è costituito per offrire doni e sacrifici; è perciò necessario che anche questo sommo sacerdote abbia qualcosa da offrire.</p>
<p class="C8 V4">Ora, se fosse sulla terra, egli non sarebbe neppure sacerdote, poiché vi sono coloro che offrono i doni secondo la legge.</p>
<p class="C8 V5">Essi celebrano un culto che è rappresentazione e ombra delle cose celesti, come Dio disse a Mosè quando questi stava per costruire il tabernacolo: «Guarda», disse, «di fare ogni cosa secondo il modello che ti è stato mostrato sul monte».</p>
<p class="C8 V6">Ora però egli ha ottenuto un ministero tanto superiore quanto migliore è il patto fondato su migliori promesse, del quale egli è mediatore.</p>
<p class="C8 V7">Perché se quel primo patto fosse stato senza difetto, non vi sarebbe stato bisogno di sostituirlo con un secondo.</p>
<p class="C8 V8">Infatti Dio, biasimando il popolo, dice: «Ecco i giorni vengono, dice il Signore, che io concluderò con la casa d'Israele e con la casa di Giuda, un patto nuovo;</p>
<p class="C8 V9">non come il patto che feci con i loro padri nel giorno in cui li presi per mano per farli uscire dal paese d'Egitto; perché essi non hanno perseverato nel mio patto, e io, a mia volta, non mi sono curato di loro, dice il Signore.</p>
<p class="C8 V10">Questo è il patto che farò con la casa d'Israele dopo quei giorni, dice il Signore: io metterò le mie leggi nelle loro menti, le scriverò sui loro cuori; e sarò il loro Dio, ed essi saranno il mio popolo.</p>
<p class="C8 V11"> Nessuno istruirà più il proprio concittadino e nessuno il proprio fratello, dicendo: "Conosci il Signore!" Perché tutti mi conosceranno, dal più piccolo al più grande di loro.</p>
<p class="C8 V12">Perché avrò misericordia delle loro iniquità e non mi ricorderò più dei loro peccati».</p>
<p class="C8 V13">Dicendo: «Un nuovo patto», egli ha dichiarato antico il primo. Ora, quel che diventa antico e invecchia è prossimo a scomparire.</p>
<p class="C9 V1">Certo anche il primo patto aveva norme per il culto e un santuario terreno.</p>
<p class="C9 V2">Infatti fu preparato un primo tabernacolo, nel quale si trovavano il candeliere, la tavola e i pani della presentazione. Questo si chiamava il luogo santo.</p>
<p class="C9 V3">Dietro la seconda cortina c'era il tabernacolo, detto il luogo santissimo.</p>
<p class="C9 V4">Conteneva un incensiere d'oro, l'arca del patto tutta ricoperta d'oro, nella quale c'erano un vaso d'oro contenente la manna, la verga di Aaronne che era fiorita e le tavole del patto.</p>
<p class="C9 V5">E sopra l'arca c'erano i cherubini della gloria che coprivano con le ali il propiziatorio. Di queste cose non possiamo parlare ora dettagliatamente.</p>
<p class="C9 V6">Questa dunque è la disposizione dei locali. I sacerdoti entrano bensì continuamente nel primo tabernacolo per compiervi gli atti del culto;</p>
<p class="C9 V7">ma nel secondo, non entra che il sommo sacerdote una sola volta all'anno, non senza sangue, che egli offre per sé stesso e per i peccati del popolo.</p>
<p class="C9 V8">Lo Spirito Santo voleva con questo significare che la via al santuario non era ancora manifestata finché restava ancora in piedi il primo tabernacolo.</p>
<p class="C9 V9">Questo è una figura per il tempo presente. I doni e i sacrifici offerti secondo quel sistema non possono, quanto alla coscienza, rendere perfetto colui che offre il culto,</p>
<p class="C9 V10">perché si tratta solo di cibi, di bevande e di varie abluzioni, insomma, di regole carnali imposte fino al tempo di una loro riforma.</p>
<p class="C9 V11">Ma venuto Cristo, sommo sacerdote dei futuri beni, egli, attraverso un tabernacolo più grande e più perfetto, non fatto da mano d'uomo, cioè, non di questa creazione,</p>
<p class="C9 V12">è entrato una volta per sempre nel luogo santissimo, non con sangue di capri e di vitelli, ma con il proprio sangue. Così ci ha acquistato una redenzione eterna.</p>
<p class="C9 V13">Infatti, se il sangue di capri, di tori e la cenere di una giovenca sparsa su quelli che sono contaminati, li santificano, in modo da procurar la purezza della carne,</p>
<p class="C9 V14">quanto più il sangue di Cristo, che mediante lo Spirito eterno offrì sé stesso puro di ogni colpa a Dio, purificherà la nostra coscienza dalle opere morte per servire il Dio vivente!</p>
<p class="C9 V15">Per questo egli è mediatore di un nuovo patto. La sua morte è avvenuta per redimere dalle trasgressioni commesse sotto il primo patto, affinché i chiamati ricevano l'eterna eredità promessa.</p>
<p class="C9 V16">Infatti, dove c'è un testamento, bisogna che sia accertata la morte del testatore.</p>
<p class="C9 V17">Un testamento, infatti, è valido quando è avvenuta la morte, poiché rimane senza effetto finché il testatore vive.</p>
<p class="C9 V18">Per questo neanche il primo patto fu inaugurato senza sangue.</p>
<p class="C9 V19">Infatti, quando tutti i comandamenti furono secondo la legge proclamati da Mosè a tutto il popolo, egli prese il sangue dei vitelli e dei capri con acqua, lana scarlatta e issopo, asperse il libro stesso e tutto il popolo,</p>
<p class="C9 V20">e disse: «Questo è il sangue del patto che Dio ha ordinato per voi».</p>
<p class="C9 V21">Asperse di sangue anche il tabernacolo e tutti gli arredi del culto.</p>
<p class="C9 V22">Secondo la legge, quasi ogni cosa è purificata con sangue; e, senza spargimento di sangue, non c'è perdono.</p>
<p class="C9 V23">Era dunque necessario che i simboli delle realtà celesti fossero purificati con questi mezzi. Ma le cose celesti stesse dovevano essere purificate con sacrifici più eccellenti di questi.</p>
<p class="C9 V24">Infatti Cristo non è entrato in un luogo santissimo fatto da mano d'uomo, figura del vero; ma nel cielo stesso, per comparire ora alla presenza di Dio per noi;</p>
<p class="C9 V25">non per offrire sé stesso più volte, come il sommo sacerdote, che entra ogni anno nel luogo santissimo con sangue non suo.</p>
<p class="C9 V26">In questo caso, egli avrebbe dovuto soffrire più volte dalla creazione del mondo; ma ora, una volta sola, alla fine dei secoli, è stato manifestato per annullare il peccato con il suo sacrificio.</p>
<p class="C9 V27">Come è stabilito che gli uomini muoiano una volta sola, dopo di che viene il giudizio,</p>
<p class="C9 V28">così anche Cristo, dopo essere stato offerto una volta sola per portare i peccati di molti, apparirà una seconda volta, senza peccato, a coloro che lo aspettano per la loro salvezza.</p>
<p class="C10 V1">La legge, infatti, possiede solo un'ombra dei beni futuri, non la realtà stessa delle cose. Perciò con quei sacrifici, che sono offerti continuamente, anno dopo anno, essa non può rendere perfetti coloro che si avvicinano a Dio.</p>
<p class="C10 V2">Altrimenti non si sarebbe forse cessato di offrirli, se coloro che rendono il culto, una volta purificati, avessero sentito la loro coscienza sgravata dai peccati?</p>
<p class="C10 V3">Invece in quei sacrifici viene rinnovato ogni anno il ricordo dei peccati;</p>
<p class="C10 V4">perché è impossibile che il sangue di tori e di capri tolga i peccati.</p>
<p class="C10 V5">Ecco perché Cristo, entrando nel mondo, disse: «Tu non hai voluto né sacrificio né offerta ma mi hai preparato un corpo;</p>
<p class="C10 V6">non hai gradito né olocausti né sacrifici per il peccato.</p>
<p class="C10 V7"> Allora ho detto: "Ecco, vengo" (nel rotolo del libro è scritto di me) "per fare, o Dio, la tua volontà"».</p>
<p class="C10 V8">Dopo aver detto: «Tu non hai voluto e non hai gradito né sacrifici, né offerte, né olocausti, né sacrifici per il peccato» (che sono offerti secondo la legge),</p>
<p class="C10 V9">aggiunge poi: «Ecco, vengo per fare la tua volontà». Così, egli abolisce il primo per stabilire il secondo.</p>
<p class="C10 V10">In virtù di questa «volontà» noi siamo stati santificati, mediante l'offerta del corpo di Gesù Cristo fatta una volta per sempre.</p>
<p class="C10 V11">Mentre ogni sacerdote sta in piedi ogni giorno a svolgere il suo servizio e offrire ripetutamente gli stessi sacrifici che non possono mai togliere i peccati,</p>
<p class="C10 V12">Gesù, dopo aver offerto un unico sacrificio per i peccati, e per sempre, si è seduto alla destra di Dio,</p>
<p class="C10 V13">e aspetta soltanto che i suoi nemici siano posti come sgabello dei suoi piedi.</p>
<p class="C10 V14">Infatti con un'unica offerta egli ha reso perfetti per sempre quelli che sono santificati.</p>
<p class="C10 V15">Anche lo Spirito Santo ce ne rende testimonianza. Infatti, dopo aver detto:</p>
<p class="C10 V16">«Questo è il patto che farò con loro dopo quei giorni, dice il Signore, metterò le mie leggi nei loro cuori e le scriverò nelle loro menti», egli aggiunge:</p>
<p class="C10 V17">«Non mi ricorderò più dei loro peccati e delle loro iniquità».</p>
<p class="C10 V18">Ora, dove c'è perdono di queste cose, non c'è più bisogno di offerta per il peccato.</p>
<p class="C10 V19">Avendo dunque, fratelli, libertà di entrare nel luogo santissimo per mezzo del sangue di Gesù,</p>
<p class="C10 V20">per quella via nuova e vivente che egli ha inaugurata per noi attraverso la cortina, vale a dire la sua carne,</p>
<p class="C10 V21">e avendo noi un grande sacerdote sopra la casa di Dio,</p>
<p class="C10 V22">avviciniamoci con cuore sincero e con piena certezza di fede, avendo i cuori aspersi di quell'aspersione che li purifica da una cattiva coscienza e il corpo lavato con acqua pura.</p>
<p class="C10 V23">Manteniamo ferma la confessione della nostra speranza, senza vacillare; perché fedele è colui che ha fatto le promesse.</p>
<p class="C10 V24">Facciamo attenzione gli uni agli altri per stimolarci all'amore e alle buone opere,</p>
<p class="C10 V25">non abbandonando la nostra comune adunanza come alcuni sono soliti fare, ma esortandoci a vicenda; tanto più che vedete avvicinarsi il giorno.</p>
<p class="C10 V26">Infatti, se pecchiamo volontariamente dopo aver ricevuto la conoscenza della verità, non rimane più alcun sacrificio per i peccati;</p>
<p class="C10 V27">ma una terribile attesa del giudizio e l'ardore di un fuoco che divorerà i ribelli.</p>
<p class="C10 V28">Chi trasgredisce la legge di Mosè viene messo a morte senza pietà sulla parola di due o tre testimoni.</p>
<p class="C10 V29">Di quale peggior castigo, a vostro parere, sarà giudicato degno colui che avrà calpestato il Figlio di Dio e avrà considerato profano il sangue del patto con il quale è stato santificato e avrà disprezzato lo Spirito della grazia?</p>
<p class="C10 V30">Noi conosciamo, infatti, colui che ha detto: «A me appartiene la vendetta! Io darò la retribuzione!» E ancora: «Il Signore giudicherà il suo popolo».</p>
<p class="C10 V31">È terribile cadere nelle mani del Dio vivente.</p>
<p class="C10 V32">Ma ricordatevi di quei primi giorni, in cui, dopo essere stati illuminati, voi avete dovuto sostenere una lotta lunga e dolorosa:</p>
<p class="C10 V33">talvolta esposti agli oltraggi e alle vessazioni; altre volte facendovi solidali con quelli che erano trattati in questo modo.</p>
<p class="C10 V34">Infatti, voi simpatizzaste con i carcerati e accettaste con gioia la ruberia dei vostri beni, sapendo di possedere una ricchezza migliore e duratura.</p>
<p class="C10 V35">Non abbandonate la vostra franchezza che ha una grande ricompensa!</p>
<p class="C10 V36">Infatti avete bisogno di costanza, affinché, fatta la volontà di Dio, otteniate quello che vi è stato promesso. Perché:</p>
<p class="C10 V37">«Ancora un brevissimo tempo e colui che deve venire verrà e non tarderà;</p>
<p class="C10 V38">ma il mio giusto vivrà per fede; e se si tira indietro, l'anima mia non lo gradisce».</p>
<p class="C10 V39">Ora, noi non siamo di quelli che si tirano indietro a loro perdizione, ma di quelli che hanno fede per ottenere la vita.</p>
<p class="C11 V1">Or la fede è certezza di cose che si sperano, dimostrazione di realtà che non si vedono.</p>
<p class="C11 V2">Infatti, per essa fu resa buona testimonianza agli antichi.</p>
<p class="C11 V3">Per fede comprendiamo che i mondi sono stati formati dalla parola di Dio; così le cose che si vedono non sono state tratte da cose apparenti.</p>
<p class="C11 V4">Per fede Abele offrì a Dio un sacrificio più eccellente di quello di Caino; per mezzo di essa gli fu resa testimonianza che egli era giusto, quando Dio attestò di gradire le sue offerte; e per mezzo di essa, benché morto, egli parla ancora.</p>
<p class="C11 V5">Per fede Enoc fu rapito perché non vedesse la morte; e non fu più trovato, perché Dio lo aveva portato via; infatti prima che fosse portato via ebbe la testimonianza di essere stato gradito a Dio.</p>
<p class="C11 V6">Or senza fede è impossibile piacergli; poiché chi si accosta a Dio deve credere che egli è, e che ricompensa tutti quelli che lo cercano.</p>
<p class="C11 V7">Per fede Noè, divinamente avvertito di cose che non si vedevano ancora, con pio timore, preparò un'arca per la salvezza della sua famiglia; con la sua fede condannò il mondo e fu fatto erede della giustizia che si ha per mezzo della fede.</p>
<p class="C11 V8">Per fede Abraamo, quando fu chiamato, ubbidì, per andarsene in un luogo che egli doveva ricevere in eredità; e partì senza sapere dove andava.</p>
<p class="C11 V9">Per fede soggiornò nella terra promessa come in terra straniera, abitando in tende, come Isacco e Giacobbe, eredi con lui della stessa promessa,</p>
<p class="C11 V10">perché aspettava la città che ha le vere fondamenta e il cui architetto e costruttore è Dio.</p>
<p class="C11 V11">Per fede anche Sara, benché fuori di età, ricevette forza di concepire, perché ritenne fedele colui che aveva fatto la promessa.</p>
<p class="C11 V12">Perciò, da una sola persona, e già svigorita, è nata una discendenza numerosa come le stelle del cielo, come la sabbia lungo la riva del mare che non si può contare.</p>
<p class="C11 V13">Tutti costoro sono morti nella fede, senza ricevere le cose promesse, ma le hanno vedute e salutate da lontano, confessando di essere forestieri e pellegrini sulla terra.</p>
<p class="C11 V14">Infatti, chi dice così dimostra di cercare una patria;</p>
<p class="C11 V15">e se avessero avuto a cuore quella da cui erano usciti, certo avrebbero avuto tempo di ritornarvi!</p>
<p class="C11 V16">Ma ora ne desiderano una migliore, cioè quella celeste; perciò Dio non si vergogna di essere chiamato il loro Dio, poiché ha preparato loro una città.</p>
<p class="C11 V17">Per fede Abraamo, quando fu messo alla prova, offrì Isacco; egli, che aveva ricevuto le promesse, offrì il suo unigenito.</p>
<p class="C11 V18">Eppure Dio gli aveva detto: «È in Isacco che ti sarà data una discendenza».</p>
<p class="C11 V19">Abraamo era persuaso che Dio è potente da risuscitare anche i morti; e riebbe Isacco come per una specie di risurrezione.</p>
<p class="C11 V20">Per fede Isacco benedisse Giacobbe ed Esaù anche riguardo a cose future.</p>
<p class="C11 V21">Per fede Giacobbe, morente, benedisse ciascuno dei figli di Giuseppe e adorò appoggiandosi in cima al suo bastone.</p>
<p class="C11 V22">Per fede Giuseppe, quando stava per morire, fece menzione dell'esodo dei figli d'Israele e diede disposizioni circa le sue ossa.</p>
<p class="C11 V23">Per fede Mosè, quando nacque, fu tenuto nascosto per tre mesi dai suoi genitori, perché videro che il bambino era bello, e non ebbero paura dell'editto del re.</p>
<p class="C11 V24">Per fede Mosè, fattosi grande, rifiutò di essere chiamato figlio della figlia del faraone,</p>
<p class="C11 V25">preferendo essere maltrattato con il popolo di Dio, che godere per breve tempo i piaceri del peccato;</p>
<p class="C11 V26">stimando gli oltraggi di Cristo ricchezza maggiore dei tesori d'Egitto, perché aveva lo sguardo rivolto alla ricompensa.</p>
<p class="C11 V27">Per fede abbandonò l'Egitto, senza temere la collera del re, perché rimase costante, come se vedesse colui che è invisibile.</p>
<p class="C11 V28">Per fede celebrò la Pasqua e fece l'aspersione del sangue affinché lo sterminatore dei primogeniti non toccasse quelli degli Israeliti.</p>
<p class="C11 V29">Per fede attraversarono il mar Rosso su terra asciutta, mentre gli Egiziani che tentarono di fare la stessa cosa, furono inghiottiti.</p>
<p class="C11 V30">Per fede caddero le mura di Gerico dopo che gli Israeliti vi ebbero girato attorno per sette giorni.</p>
<p class="C11 V31">Per fede Raab, la prostituta, non perì con gli increduli, avendo accolto con benevolenza le spie.</p>
<p class="C11 V32">Che dirò di più? Poiché il tempo mi mancherebbe per raccontare di Gedeone, Barac, Sansone, Iefte, Davide, Samuele e dei profeti,</p>
<p class="C11 V33">i quali per fede conquistarono regni, praticarono la giustizia, ottennero l'adempimento di promesse, chiusero le fauci dei leoni,</p>
<p class="C11 V34">spensero la violenza del fuoco, scamparono al taglio della spada, guarirono da infermità, divennero forti in guerra, misero in fuga eserciti stranieri.</p>
<p class="C11 V35">Ci furono donne che riebbero per risurrezione i loro morti; altri furono torturati perché non accettarono la loro liberazione, per ottenere una risurrezione migliore;</p>
<p class="C11 V36">altri furono messi alla prova con scherni, frustate, anche catene e prigionia.</p>
<p class="C11 V37">Furono lapidati, segati, uccisi di spada; andarono attorno coperti di pelli di pecora e di capra; bisognosi, afflitti, maltrattati</p>
<p class="C11 V38">loro il mondo non era degno), erranti per deserti, monti, spelonche e per le grotte della terra.</p>
<p class="C11 V39">Tutti costoro, pur avendo avuto buona testimonianza per la loro fede, non ottennero ciò che era stato promesso.</p>
<p class="C11 V40">Perché Dio aveva in vista per noi qualcosa di meglio, in modo che loro non giungessero alla perfezione senza di noi.</p>
<p class="C12 V1">Anche noi, dunque, poiché siamo circondati da una così grande schiera di testimoni, deponiamo ogni peso e il peccato che così facilmente ci avvolge, e corriamo con perseveranza la gara che ci è proposta,</p>
<p class="C12 V2">fissando lo sguardo su Gesù, colui che crea la fede e la rende perfetta. Per la gioia che gli era posta dinanzi egli sopportò la croce, disprezzando l'infamia, e si è seduto alla destra del trono di Dio.</p>
<p class="C12 V3">Considerate perciò colui che ha sopportato una simile ostilità contro la sua persona da parte dei peccatori, affinché non vi stanchiate perdendovi d'animo.</p>
<p class="C12 V4">Voi non avete ancora resistito fino al sangue nella lotta contro il peccato,</p>
<p class="C12 V5">e avete dimenticato l'esortazione rivolta a voi come a figli: «Figlio mio, non disprezzare la disciplina del Signore, e non ti perdere d'animo quando sei da lui ripreso;</p>
<p class="C12 V6">perché il Signore corregge quelli che egli ama, e punisce tutti coloro che riconosce come figli».</p>
<p class="C12 V7">Sopportate queste cose per la vostra correzione. Dio vi tratta come figli; infatti, qual è il figlio che il padre non corregga?</p>
<p class="C12 V8">Ma se siete esclusi da quella correzione di cui tutti hanno avuto la loro parte, allora siete bastardi e non figli.</p>
<p class="C12 V9">Inoltre abbiamo avuto per correttori i nostri padri secondo la carne e li abbiamo rispettati; non ci sottometteremo forse molto di più al Padre degli spiriti per avere la vita?</p>
<p class="C12 V10">Essi infatti ci correggevano per pochi giorni come sembrava loro opportuno; ma egli lo fa per il nostro bene, affinché siamo partecipi della sua santità.</p>
<p class="C12 V11">È vero che qualunque correzione sul momento non sembra recar gioia, ma tristezza; in seguito tuttavia produce un frutto di pace e di giustizia in coloro che sono stati addestrati per mezzo di essa.</p>
<p class="C12 V12">Perciò, rinfrancate le mani cadenti e le ginocchia vacillanti;</p>
<p class="C12 V13">«fate sentieri diritti per i vostri passi», affinché quel che è zoppo non esca fuori di strada, ma piuttosto guarisca.</p>
<p class="C12 V14">Impegnatevi a cercare la pace con tutti e la santificazione senza la quale nessuno vedrà il Signore;</p>
<p class="C12 V15">vigilando bene che nessuno resti privo della grazia di Dio; che nessuna radice velenosa venga fuori a darvi molestia e molti di voi ne siano contagiati;</p>
<p class="C12 V16">che nessuno sia fornicatore, o profano, come Esaù che per una sola pietanza vendette la sua primogenitura.</p>
<p class="C12 V17">Infatti sapete che anche più tardi, quando volle ereditare la benedizione, fu respinto, sebbene la richiedesse con lacrime, perché non ci fu ravvedimento.</p>
<p class="C12 V18">Voi non vi siete avvicinati al monte che si poteva toccar con mano, e che era avvolto nel fuoco, né all'oscurità, né alle tenebre, né alla tempesta,</p>
<p class="C12 V19">né allo squillo di tromba, né al suono di parole, tale che quanti l'udirono supplicarono che più non fosse loro rivolta altra parola;</p>
<p class="C12 V20">perché non potevano sopportare quest'ordine: «Se anche una bestia tocca il monte sia lapidata».</p>
<p class="C12 V21">Tanto spaventevole era lo spettacolo, che Mosè disse: «Sono spaventato e tremo».</p>
<p class="C12 V22">Voi vi siete invece avvicinati al monte Sion, alla città del Dio vivente, la Gerusalemme celeste, alla festante riunione delle miriadi angeliche,</p>
<p class="C12 V23">all'assemblea dei primogeniti che sono scritti nei cieli, a Dio, il giudice di tutti, agli spiriti dei giusti resi perfetti,</p>
<p class="C12 V24">a Gesù, il mediatore del nuovo patto e al sangue dell'aspersione che parla meglio del sangue d'Abele.</p>
<p class="C12 V25">Badate di non rifiutarvi d'ascoltare colui che parla; perché se non scamparono quelli, quando rifiutarono d'ascoltare colui che promulgava oracoli sulla terra, molto meno scamperemo noi, se voltiamo le spalle a colui che parla dal cielo;</p>
<p class="C12 V26">la cui voce scosse allora la terra e che adesso ha fatto questa promessa: «Ancora una volta farò tremare non solo la terra, ma anche il cielo».</p>
<p class="C12 V27">Or questo «ancora una volta» sta a indicare la rimozione delle cose scosse come di cose fatte perché sussistano quelle che non sono scosse.</p>
<p class="C12 V28">Perciò, ricevendo un regno che non può essere scosso, siamo riconoscenti, e offriamo a Dio un culto gradito, con riverenza e timore!</p>
<p class="C12 V29">Perché il nostro Dio è anche un fuoco consumante.</p>
<p class="C13 V1">L'amor fraterno rimanga tra di voi.</p>
<p class="C13 V2">Non dimenticate l'ospitalità; perché alcuni praticandola, senza saperlo, hanno ospitato angeli.</p>
<p class="C13 V3">Ricordatevi dei carcerati, come se foste in carcere con loro; e di quelli che sono maltrattati, come se anche voi lo foste!</p>
<p class="C13 V4">Il matrimonio sia tenuto in onore da tutti e il letto coniugale non sia macchiato da infedeltà; poiché Dio giudicherà i fornicatori e gli adùlteri.</p>
<p class="C13 V5">La vostra condotta non sia dominata dall'amore del denaro; siate contenti delle cose che avete; perché Dio stesso ha detto: «Io non ti lascerò e non ti abbandonerò».</p>
<p class="C13 V6">Così noi possiamo dire con piena fiducia: «Il Signore è il mio aiuto; non temerò. Che cosa potrà farmi l'uomo?»</p>
<p class="C13 V7">Ricordatevi dei vostri conduttori, i quali vi hanno annunziato la parola di Dio; e considerando quale sia stata la fine della loro vita, imitate la loro fede.</p>
<p class="C13 V8">Gesù Cristo è lo stesso ieri, oggi e in eterno.</p>
<p class="C13 V9">Non vi lasciate trasportare qua e là da diversi e strani insegnamenti; perché è bene che il cuore sia reso saldo dalla grazia, non da pratiche relative a vivande, dalle quali non trassero alcun beneficio quelli che le osservavano.</p>
<p class="C13 V10">Noi abbiamo un altare al quale non hanno diritto di mangiare quelli che servono al tabernacolo.</p>
<p class="C13 V11">Infatti i corpi degli animali il cui sangue è portato dal sommo sacerdote nel santuario quale offerta per il peccato, sono arsi fuori dell'accampamento.</p>
<p class="C13 V12">Perciò anche Gesù, per santificare il popolo con il proprio sangue, soffrì fuori della porta della città.</p>
<p class="C13 V13">Usciamo quindi fuori dall'accampamento e andiamo a lui portando il suo obbrobrio.</p>
<p class="C13 V14">Perché non abbiamo quaggiù una città stabile, ma cerchiamo quella futura.</p>
<p class="C13 V15">Per mezzo di Gesù, dunque, offriamo continuamente a Dio un sacrificio di lode: cioè, il frutto di labbra che confessano il suo nome.</p>
<p class="C13 V16">Non dimenticate poi di esercitare la beneficenza e di mettere in comune ciò che avete; perché è di tali sacrifici che Dio si compiace.</p>
<p class="C13 V17">Ubbidite ai vostri conduttori e sottomettetevi a loro, perché essi vegliano per la vostra vita come chi deve renderne conto, affinché facciano questo con gioia e non sospirando; perché ciò non vi sarebbe di alcuna utilità.</p>
<p class="C13 V18">Pregate per noi; infatti siamo convinti di avere una buona coscienza, e siamo decisi a condurci onestamente in ogni cosa.</p>
<p class="C13 V19">Ma ancor più vi esorto a farlo, affinché io vi sia restituito al più presto.</p>
<p class="C13 V20">Or il Dio della pace che in virtù del sangue del patto eterno ha fatto risalire dai morti il grande pastore delle pecore, il nostro Signore Gesù,</p>
<p class="C13 V21">vi renda perfetti in ogni bene, affinché facciate la sua volontà, e operi in voi ciò che è gradito davanti a lui, per mezzo di Gesù Cristo; a lui sia la gloria nei secoli dei secoli. Amen.</p>
<p class="C13 V22">Ora, fratelli, sopportate con pazienza, vi prego, la mia parola di esortazione perché vi ho scritto brevemente.</p>
<p class="C13 V23">Sappiate che il nostro fratello Timoteo è stato messo in libertà; con lui, se viene presto, verrò a vedervi.</p>
<p class="C13 V24">Salutate tutti i vostri conduttori e tutti i santi. Quelli d'Italia vi salutano.</p>
<p class="C13 V25">La grazia sia con tutti voi.</p>
</div>
</div>
<div class="edizione LECTIO">
<div class="libro Eb">
<p class="CCAPITOLO VVERSO">TESTO</p>
</div>
</div>
</div>
</body>
</html>
