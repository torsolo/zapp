<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Ct</div>
<div class="edizione CEI2008">
<div class="libro Ct">
<p class="CCAPITOLO VVERSO">TESTO</p>
<p class="C1 V1">Cantico dei Cantici, di Salomone.</p>
<p class="C1 V2">Mi baci con i baci della sua bocca! Sì, migliore del vino è il tuo amore.</p>
<p class="C1 V3">Inebrianti sono i tuoi profumi per la fragranza, aroma che si spande è il tuo nome: per questo le ragazze di te si innamorano.</p>
<p class="C1 V4">Trascinami con te, corriamo! M’introduca il re nelle sue stanze: gioiremo e ci rallegreremo di te, ricorderemo il tuo amore più del vino. A ragione di te ci si innamora!</p>
<p class="C1 V5">Bruna sono ma bella, o figlie di Gerusalemme, come le tende di Kedar, come le cortine di Salomone.</p>
<p class="C1 V6">Non state a guardare se sono bruna, perché il sole mi ha abbronzato. I figli di mia madre si sono sdegnati con me: mi hanno messo a guardia delle vigne; la mia vigna, la mia, non l’ho custodita.</p>
<p class="C1 V7">Dimmi, o amore dell’anima mia, dove vai a pascolare le greggi, dove le fai riposare al meriggio, perché io non debba vagare dietro le greggi dei tuoi compagni?</p>
<p class="C1 V8">Se non lo sai tu, bellissima tra le donne, segui le orme del gregge e pascola le tue caprette presso gli accampamenti dei pastori.</p>
<p class="C1 V9">Alla puledra del cocchio del faraone io ti assomiglio, amica mia.</p>
<p class="C1 V10">Belle sono le tue guance fra gli orecchini, il tuo collo tra i fili di perle.</p>
<p class="C1 V11">Faremo per te orecchini d’oro, con grani d’argento.</p>
<p class="C1 V12">Mentre il re è sul suo divano, il mio nardo effonde il suo profumo.</p>
<p class="C1 V13">L’amato mio è per me un sacchetto di mirra, passa la notte tra i miei seni.</p>
<p class="C1 V14">L’amato mio è per me un grappolo di cipro nelle vigne di Engàddi.</p>
<p class="C1 V15">Quanto sei bella, amata mia, quanto sei bella! Gli occhi tuoi sono colombe.</p>
<p class="C1 V16">Come sei bello, amato mio, quanto grazioso! Erba verde è il nostro letto,</p>
<p class="C1 V17">di cedro sono le travi della nostra casa, di cipresso il nostro soffitto. </p>
<p class="C2 V1">Io sono un narciso della pianura di Saron, un giglio delle valli.</p>
<p class="C2 V2">Come un giglio fra i rovi, così l’amica mia tra le ragazze.</p>
<p class="C2 V3">Come un melo tra gli alberi del bosco, così l’amato mio tra i giovani. Alla sua ombra desiderata mi siedo, è dolce il suo frutto al mio palato.</p>
<p class="C2 V4">Mi ha introdotto nella cella del vino e il suo vessillo su di me è amore.</p>
<p class="C2 V5">Sostenetemi con focacce d’uva passa, rinfrancatemi con mele, perché io sono malata d’amore.</p>
<p class="C2 V6">La sua sinistra è sotto il mio capo e la sua destra mi abbraccia.</p>
<p class="C2 V7">Io vi scongiuro, figlie di Gerusalemme, per le gazzelle o per le cerve dei campi: non destate, non scuotete dal sonno l’amore, finché non lo desideri.</p>
<p class="C2 V8">Una voce! L’amato mio! Eccolo, viene saltando per i monti, balzando per le colline.</p>
<p class="C2 V9">L’amato mio somiglia a una gazzella o ad un cerbiatto. Eccolo, egli sta dietro il nostro muro; guarda dalla finestra, spia dalle inferriate.</p>
<p class="C2 V10">Ora l’amato mio prende a dirmi: «Àlzati, amica mia, mia bella, e vieni, presto!</p>
<p class="C2 V11">Perché, ecco, l’inverno è passato, è cessata la pioggia, se n’è andata;</p>
<p class="C2 V12">i fiori sono apparsi nei campi, il tempo del canto è tornato e la voce della tortora ancora si fa sentire nella nostra campagna.</p>
<p class="C2 V13">Il fico sta maturando i primi frutti e le viti in fiore spandono profumo. Àlzati, amica mia, mia bella, e vieni, presto!</p>
<p class="C2 V14">O mia colomba, che stai nelle fenditure della roccia, nei nascondigli dei dirupi, mostrami il tuo viso, fammi sentire la tua voce, perché la tua voce è soave, il tuo viso è incantevole».</p>
<p class="C2 V15">Prendeteci le volpi, le volpi piccoline che devastano le vigne: le nostre vigne sono in fiore.</p>
<p class="C2 V16">Il mio amato è mio e io sono sua; egli pascola fra i gigli.</p>
<p class="C2 V17">Prima che spiri la brezza del giorno e si allunghino le ombre, ritorna, amato mio, simile a gazzella o a cerbiatto, sopra i monti degli aromi. </p>
<p class="C3 V1">Sul mio letto, lungo la notte, ho cercato l’amore dell’anima mia; l’ho cercato, ma non l’ho trovato.</p>
<p class="C3 V2">Mi alzerò e farò il giro della città per le strade e per le piazze; voglio cercare l’amore dell’anima mia. L’ho cercato, ma non l’ho trovato.</p>
<p class="C3 V3">Mi hanno incontrata le guardie che fanno la ronda in città: «Avete visto l’amore dell’anima mia?».</p>
<p class="C3 V4">Da poco le avevo oltrepassate, quando trovai l’amore dell’anima mia. Lo strinsi forte e non lo lascerò, finché non l’abbia condotto nella casa di mia madre, nella stanza di colei che mi ha concepito.</p>
<p class="C3 V5">Io vi scongiuro, figlie di Gerusalemme, per le gazzelle o per le cerve dei campi: non destate, non scuotete dal sonno l’amore, finché non lo desideri.</p>
<p class="C3 V6">Chi sta salendo dal deserto come una colonna di fumo, esalando profumo di mirra e d’incenso e d’ogni polvere di mercanti?</p>
<p class="C3 V7">Ecco, la lettiga di Salomone: sessanta uomini prodi le stanno intorno, tra i più valorosi d’Israele.</p>
<p class="C3 V8">Tutti sanno maneggiare la spada, esperti nella guerra; ognuno porta la spada al fianco contro il terrore della notte.</p>
<p class="C3 V9">Un baldacchino si è fatto il re Salomone con legno del Libano.</p>
<p class="C3 V10">Le sue colonne le ha fatte d’argento, d’oro la sua spalliera; il suo seggio è di porpora, il suo interno è un ricamo d’amore delle figlie di Gerusalemme.</p>
<p class="C3 V11">Uscite, figlie di Sion, guardate il re Salomone con la corona di cui lo cinse sua madre nel giorno delle sue nozze, giorno di letizia del suo cuore. </p>
<p class="C4 V1">Quanto sei bella, amata mia, quanto sei bella! Gli occhi tuoi sono colombe, dietro il tuo velo. Le tue chiome sono come un gregge di capre, che scendono dal monte Gàlaad.</p>
<p class="C4 V2">I tuoi denti come un gregge di pecore tosate, che risalgono dal bagno; tutte hanno gemelli, nessuna di loro è senza figli.</p>
<p class="C4 V3">Come nastro di porpora le tue labbra, la tua bocca è piena di fascino; come spicchio di melagrana è la tua tempia dietro il tuo velo.</p>
<p class="C4 V4">Il tuo collo è come la torre di Davide, costruita a strati. Mille scudi vi sono appesi, tutte armature di eroi.</p>
<p class="C4 V5">I tuoi seni sono come due cerbiatti, gemelli di una gazzella, che pascolano tra i gigli.</p>
<p class="C4 V6">Prima che spiri la brezza del giorno e si allunghino le ombre, me ne andrò sul monte della mirra e sul colle dell’incenso.</p>
<p class="C4 V7">Tutta bella sei tu, amata mia, e in te non vi è difetto.</p>
<p class="C4 V8">Vieni dal Libano, o sposa, vieni dal Libano, vieni! Scendi dalla vetta dell’Amana, dalla cima del Senir e dell’Ermon, dalle spelonche dei leoni, dai monti dei leopardi.</p>
<p class="C4 V9">Tu mi hai rapito il cuore, sorella mia, mia sposa, tu mi hai rapito il cuore con un solo tuo sguardo, con una perla sola della tua collana!</p>
<p class="C4 V10">Quanto è soave il tuo amore, sorella mia, mia sposa, quanto più inebriante del vino è il tuo amore, e il profumo dei tuoi unguenti, più di ogni balsamo.</p>
<p class="C4 V11">Le tue labbra stillano nettare, o sposa, c’è miele e latte sotto la tua lingua e il profumo delle tue vesti è come quello del Libano.</p>
<p class="C4 V12">Giardino chiuso tu sei, sorella mia, mia sposa, sorgente chiusa, fontana sigillata.</p>
<p class="C4 V13">I tuoi germogli sono un paradiso di melagrane, con i frutti più squisiti, alberi di cipro e nardo,</p>
<p class="C4 V14">nardo e zafferano, cannella e cinnamòmo, con ogni specie di alberi d’incenso, mirra e àloe, con tutti gli aromi migliori.</p>
<p class="C4 V15">Fontana che irrora i giardini, pozzo d’acque vive che sgorgano dal Libano.</p>
<p class="C4 V16">Àlzati, vento del settentrione, vieni, vieni vento del meridione, soffia nel mio giardino, si effondano i suoi aromi. Venga l’amato mio nel suo giardino e ne mangi i frutti squisiti. </p>
<p class="C5 V1">Sono venuto nel mio giardino, sorella mia, mia sposa, e raccolgo la mia mirra e il mio balsamo; mangio il mio favo e il mio miele, bevo il mio vino e il mio latte. Mangiate, amici, bevete; inebriatevi d’amore.</p>
<p class="C5 V2">Mi sono addormentata, ma veglia il mio cuore. Un rumore! La voce del mio amato che bussa: «Aprimi, sorella mia, mia amica, mia colomba, mio tutto; perché il mio capo è madido di rugiada, i miei riccioli di gocce notturne».</p>
<p class="C5 V3">«Mi sono tolta la veste; come indossarla di nuovo? Mi sono lavata i piedi; come sporcarli di nuovo?».</p>
<p class="C5 V4">L’amato mio ha introdotto la mano nella fessura e le mie viscere fremettero per lui.</p>
<p class="C5 V5">Mi sono alzata per aprire al mio amato e le mie mani stillavano mirra; fluiva mirra dalle mie dita sulla maniglia del chiavistello.</p>
<p class="C5 V6">Ho aperto allora all’amato mio, ma l’amato mio se n’era andato, era scomparso. Io venni meno, per la sua scomparsa; l’ho cercato, ma non l’ho trovato, l’ho chiamato, ma non mi ha risposto.</p>
<p class="C5 V7">Mi hanno incontrata le guardie che fanno la ronda in città; mi hanno percossa, mi hanno ferita, mi hanno tolto il mantello le guardie delle mura.</p>
<p class="C5 V8">Io vi scongiuro, figlie di Gerusalemme, se trovate l’amato mio che cosa gli racconterete? Che sono malata d’amore!</p>
<p class="C5 V9">Che cosa ha il tuo amato più di ogni altro, tu che sei bellissima tra le donne? Che cosa ha il tuo amato più di ogni altro, perché così ci scongiuri?</p>
<p class="C5 V10">L’amato mio è bianco e vermiglio, riconoscibile fra una miriade.</p>
<p class="C5 V11">Il suo capo è oro, oro puro, i suoi riccioli sono grappoli di palma, neri come il corvo.</p>
<p class="C5 V12">I suoi occhi sono come colombe su ruscelli d’acqua; i suoi denti si bagnano nel latte, si posano sui bordi.</p>
<p class="C5 V13">Le sue guance sono come aiuole di balsamo dove crescono piante aromatiche, le sue labbra sono gigli che stillano fluida mirra.</p>
<p class="C5 V14">Le sue mani sono anelli d’oro, incastonati di gemme di Tarsis. Il suo ventre è tutto d’avorio, tempestato di zaffiri.</p>
<p class="C5 V15">Le sue gambe, colonne di alabastro, posate su basi d’oro puro. Il suo aspetto è quello del Libano, magnifico come i cedri.</p>
<p class="C5 V16">Dolcezza è il suo palato; egli è tutto delizie! Questo è l’amato mio, questo l’amico mio, o figlie di Gerusalemme. </p>
<p class="C6 V1">Dov’è andato il tuo amato, tu che sei bellissima tra le donne? Dove ha diretto i suoi passi il tuo amato, perché lo cerchiamo con te?</p>
<p class="C6 V2">L’amato mio è sceso nel suo giardino fra le aiuole di balsamo, a pascolare nei giardini e a cogliere gigli.</p>
<p class="C6 V3">Io sono del mio amato e il mio amato è mio; egli pascola tra i gigli.</p>
<p class="C6 V4">Tu sei bella, amica mia, come la città di Tirsa, incantevole come Gerusalemme, terribile come un vessillo di guerra.</p>
<p class="C6 V5">Distogli da me i tuoi occhi, perché mi sconvolgono. Le tue chiome sono come un gregge di capre che scendono dal Gàlaad.</p>
<p class="C6 V6">I tuoi denti come un gregge di pecore che risalgono dal bagno; tutte hanno gemelli, nessuna di loro è senza figli.</p>
<p class="C6 V7">Come spicchio di melagrana è la tua tempia, dietro il tuo velo.</p>
<p class="C6 V8">Siano pure sessanta le mogli del re, ottanta le concubine, innumerevoli le ragazze!</p>
<p class="C6 V9">Ma unica è la mia colomba, il mio tutto, unica per sua madre, la preferita di colei che l’ha generata. La vedono le giovani e la dicono beata. Le regine e le concubine la coprono di lodi:</p>
<p class="C6 V10">«Chi è costei che sorge come l’aurora, bella come la luna, fulgida come il sole, terribile come un vessillo di guerra?».</p>
<p class="C6 V11">Nel giardino dei noci io sono sceso, per vedere i germogli della valle e osservare se la vite metteva gemme e i melograni erano in fiore.</p>
<p class="C6 V12">Senza che me ne accorgessi, il desiderio mi ha posto sul cocchio del principe del mio popolo. </p>
<p class="C7 V1">Vòltati, vòltati, Sulammita, vòltati, vòltati: vogliamo ammirarti. Che cosa volete ammirare nella Sulammita durante la danza a due cori?</p>
<p class="C7 V2">Come sono belli i tuoi piedi nei sandali, figlia di principe! Le curve dei tuoi fianchi sono come monili, opera di mani d’artista.</p>
<p class="C7 V3">Il tuo ombelico è una coppa rotonda che non manca mai di vino aromatico. Il tuo ventre è un covone di grano, circondato da gigli.</p>
<p class="C7 V4">I tuoi seni sono come due cerbiatti, gemelli di una gazzella.</p>
<p class="C7 V5">Il tuo collo come una torre d’avorio, i tuoi occhi come le piscine di Chesbon presso la porta di Bat-Rabbìm, il tuo naso come la torre del Libano che guarda verso Damasco.</p>
<p class="C7 V6">Il tuo capo si erge su di te come il Carmelo e la chioma del tuo capo è come porpora; un re è tutto preso dalle tue trecce.</p>
<p class="C7 V7">Quanto sei bella e quanto sei graziosa, o amore, piena di delizie!</p>
<p class="C7 V8">La tua statura è slanciata come una palma e i tuoi seni sembrano grappoli.</p>
<p class="C7 V9">Ho detto: «Salirò sulla palma, coglierò i grappoli di datteri». Siano per me i tuoi seni come grappoli d’uva e il tuo respiro come profumo di mele.</p>
<p class="C7 V10">Il tuo palato è come vino squisito, che scorre morbidamente verso di me e fluisce sulle labbra e sui denti!</p>
<p class="C7 V11">Io sono del mio amato e il suo desiderio è verso di me.</p>
<p class="C7 V12">Vieni, amato mio, andiamo nei campi, passiamo la notte nei villaggi.</p>
<p class="C7 V13">Di buon mattino andremo nelle vigne; vedremo se germoglia la vite, se le gemme si schiudono, se fioriscono i melograni: là ti darò il mio amore!</p>
<p class="C7 V14">Le mandragore mandano profumo; alle nostre porte c’è ogni specie di frutti squisiti, freschi e secchi: amato mio, li ho conservati per te. </p>
<p class="C8 V1">Come vorrei che tu fossi mio fratello, allattato al seno di mia madre! Incontrandoti per strada ti potrei baciare senza che altri mi disprezzi.</p>
<p class="C8 V2">Ti condurrei, ti introdurrei nella casa di mia madre; tu mi inizieresti all’arte dell’amore. Ti farei bere vino aromatico e succo del mio melograno.</p>
<p class="C8 V3">La sua sinistra è sotto il mio capo e la sua destra mi abbraccia.</p>
<p class="C8 V4">Io vi scongiuro, figlie di Gerusalemme, non destate, non scuotete dal sonno l’amore, finché non lo desideri.</p>
<p class="C8 V5">Chi sta salendo dal deserto, appoggiata al suo amato? Sotto il melo ti ho svegliato; là dove ti concepì tua madre, là dove ti concepì colei che ti ha partorito.</p>
<p class="C8 V6">Mettimi come sigillo sul tuo cuore, come sigillo sul tuo braccio; perché forte come la morte è l’amore, tenace come il regno dei morti è la passione: le sue vampe sono vampe di fuoco, una fiamma divina!</p>
<p class="C8 V7">Le grandi acque non possono spegnere l’amore né i fiumi travolgerlo. Se uno desse tutte le ricchezze della sua casa in cambio dell’amore, non ne avrebbe che disprezzo.</p>
<p class="C8 V8">Una sorella piccola abbiamo, e ancora non ha seni. Che faremo per la nostra sorella nel giorno in cui si parlerà di lei?</p>
<p class="C8 V9">Se fosse un muro, le costruiremmo sopra una merlatura d’argento; se fosse una porta, la rafforzeremmo con tavole di cedro.</p>
<p class="C8 V10">Io sono un muro e i miei seni sono come torri! Così io sono ai suoi occhi come colei che procura pace!</p>
<p class="C8 V11">Salomone aveva una vigna a Baal-Amon; egli affidò la vigna ai custodi. Ciascuno gli doveva portare come suo frutto mille pezzi d’argento.</p>
<p class="C8 V12">La mia vigna, proprio la mia, mi sta davanti: tieni pure, Salomone, i mille pezzi d’argento e duecento per i custodi dei suoi frutti!</p>
<p class="C8 V13">Tu che abiti nei giardini, i compagni ascoltano la tua voce: fammela sentire.</p>
<p class="C8 V14">Fuggi, amato mio, simile a gazzella o a cerbiatto sopra i monti dei balsami!   </p>
</div>
</div>
<div class="edizione CEI1974">
<div class="libro Ct">
<p class="CCAPITOLO VVERSO">TESTO</p>
<p class="C1 V1">Cantico dei cantici, che è di Salomone.</p>
<p class="C1 V2">Mi baci con i baci della sua bocca! Sì, le tue tenerezze sono più dolci del vino.</p>
<p class="C1 V3">Per la fragranza sono inebrianti i tuoi profumi, profumo olezzante è il tuo nome, per questo le giovinette ti amano.</p>
<p class="C1 V4">Attirami dietro a te, corriamo! M'introduca il re nelle sue stanze: gioiremo e ci rallegreremo per te, ricorderemo le tue tenerezze più del vino. A ragione ti amano!</p>
<p class="C1 V5">Bruna sono ma bella, o figlie di Gerusalemme, come le tende di Kedar, come i padiglioni di Salma.</p>
<p class="C1 V6">Non state a guardare che sono bruna, poiché mi ha abbronzato il sole. I figli di mia madre si sono sdegnati con me: mi hanno messo a guardia delle vigne; la mia vigna, la mia, non l'ho custodita.</p>
<p class="C1 V7">Dimmi, o amore dell'anima mia, dove vai a pascolare il gregge, dove lo fai riposare al meriggio, perché io non sia come vagabonda dietro i greggi dei tuoi compagni.</p>
<p class="C1 V8">Se non lo sai, o bellissima tra le donne, segui le orme del gregge e mena a pascolare le tue caprette presso le dimore dei pastori.</p>
<p class="C1 V9">Alla cavalla del cocchio del faraone io ti assomiglio, amica mia.</p>
<p class="C1 V10">Belle sono le tue guance fra i pendenti, il tuo collo fra i vezzi di perle.</p>
<p class="C1 V11">Faremo per te pendenti d'oro, con grani d'argento.</p>
<p class="C1 V12">Mentre il re è nel suo recinto, il mio nardo spande il suo profumo.</p>
<p class="C1 V13">Il mio diletto è per me un sacchetto di mirra, riposa sul mio petto.</p>
<p class="C1 V14">Il mio diletto è per me un grappolo di cipro nelle vigne di Engàddi.</p>
<p class="C1 V15">Come sei bella, amica mia, come sei bella! I tuoi occhi sono colombe.</p>
<p class="C1 V16">Come sei bello, mio diletto, quanto grazioso! Anche il nostro letto è verdeggiante.</p>
<p class="C1 V17">Le travi della nostra casa sono i cedri, nostro soffitto sono i cipressi.</p>
<p class="C2 V1">Io sono un narciso di Saron, un giglio delle valli.</p>
<p class="C2 V2">Come un giglio fra i cardi, così la mia amata tra le fanciulle.</p>
<p class="C2 V3">Come un melo tra gli alberi del bosco, il mio diletto fra i giovani. Alla sua ombra, cui anelavo, mi siedo e dolce è il suo frutto al mio palato.</p>
<p class="C2 V4">Mi ha introdotto nella cella del vino e il suo vessillo su di me è amore.</p>
<p class="C2 V5">Sostenetemi con focacce d'uva passa, rinfrancatemi con pomi, perché io sono malata d'amore.</p>
<p class="C2 V6">La sua sinistra è sotto il mio capo e la sua destra mi abbraccia.</p>
<p class="C2 V7">Io vi scongiuro, figlie di Gerusalemme, per le gazzelle o per le cerve dei campi: non destate, non scuotete dal sonno l'amata, finché essa non lo voglia.</p>
<p class="C2 V8">Una voce! Il mio diletto! Eccolo, viene saltando per i monti, balzando per le colline.</p>
<p class="C2 V9">Somiglia il mio diletto a un capriolo o ad un cerbiatto. Eccolo, egli sta dietro il nostro muro; guarda dalla finestra, spia attraverso le inferriate.</p>
<p class="C2 V10">Ora parla il mio diletto e mi dice: «Alzati, amica mia, mia bella, e vieni!</p>
<p class="C2 V11">Perché, ecco, l'inverno è passato, è cessata la pioggia, se n'è andata;</p>
<p class="C2 V12">i fiori sono apparsi nei campi, il tempo del canto è tornato e la voce della tortora ancora si fa sentire nella nostra campagna.</p>
<p class="C2 V13">Il fico ha messo fuori i primi frutti e le viti fiorite spandono fragranza. Alzati, amica mia, mia bella, e vieni!</p>
<p class="C2 V14">O mia colomba, che stai nelle fenditure della roccia, nei nascondigli dei dirupi, mostrami il tuo viso, fammi sentire la tua voce, perché la tua voce è soave, il tuo viso è leggiadro».</p>
<p class="C2 V15">Prendeteci le volpi, le volpi piccoline che guastano le vigne, perché le nostre vigne sono in fiore.</p>
<p class="C2 V16">Il mio diletto è per me e io per lui. Egli pascola il gregge fra i gigli.</p>
<p class="C2 V17">Prima che spiri la brezza del giorno e si allunghino le ombre, ritorna, o mio diletto, somigliante alla gazzella o al cerbiatto, sopra i monti degli aromi.</p>
<p class="C3 V1">Sul mio letto, lungo la notte, ho cercato l'amato del mio cuore; l'ho cercato, ma non l'ho trovato.</p>
<p class="C3 V2">«Mi alzerò e farò il giro della città; per le strade e per le piazze; voglio cercare l'amato del mio cuore». L'ho cercato, ma non l'ho trovato.</p>
<p class="C3 V3">Mi hanno incontrato le guardie che fanno la ronda: «Avete visto l'amato del mio cuore?».</p>
<p class="C3 V4">Da poco le avevo oltrepassate, quando trovai l'amato del mio cuore. Lo strinsi fortemente e non lo lascerò finché non l'abbia condotto in casa di mia madre, nella stanza della mia genitrice.</p>
<p class="C3 V5">Io vi scongiuro, figlie di Gerusalemme, per le gazzelle e per le cerve dei campi: non destate, non scuotete dal sonno l'amata finché essa non lo voglia.</p>
<p class="C3 V6">Che cos'è che sale dal deserto come una colonna di fumo, esalando profumo di mirra e d'incenso e d'ogni polvere aromatica?</p>
<p class="C3 V7">Ecco, la lettiga di Salomone: sessanta prodi le stanno intorno, tra i più valorosi d'Israele.</p>
<p class="C3 V8">Tutti sanno maneggiare la spada, sono esperti nella guerra; ognuno porta la spada al fianco contro i pericoli della notte.</p>
<p class="C3 V9">Un baldacchino s'è fatto il re Salomone, con legno del Libano.</p>
<p class="C3 V10">Le sue colonne le ha fatte d'argento, d'oro la sua spalliera; il suo seggio di porpora, il centro è un ricamo d'amore delle fanciulle di Gerusalemme.</p>
<p class="C3 V11">Uscite figlie di Sion, guardate il re Salomone con la corona che gli pose sua madre, nel giorno delle sue nozze, nel giorno della gioia del suo cuore.</p>
<p class="C4 V1">Come sei bella, amica mia, come sei bella! Gli occhi tuoi sono colombe, dietro il tuo velo. Le tue chiome sono un gregge di capre, che scendono dalle pendici del Gàlaad.</p>
<p class="C4 V2">I tuoi denti come un gregge di pecore tosate, che risalgono dal bagno; tutte procedono appaiate, e nessuna è senza compagna.</p>
<p class="C4 V3">Come un nastro di porpora le tue labbra e la tua bocca è soffusa di grazia; come spicchio di melagrana la tua gota attraverso il tuo velo.</p>
<p class="C4 V4">Come la torre di Davide il tuo collo, costruita a guisa di fortezza. Mille scudi vi sono appesi, tutte armature di prodi.</p>
<p class="C4 V5">I tuoi seni sono come due cerbiatti, gemelli di una gazzella, che pascolano fra i gigli.</p>
<p class="C4 V6">Prima che spiri la brezza del giorno e si allunghino le ombre, me ne andrò al monte della mirra e alla collina dell'incenso.</p>
<p class="C4 V7">Tutta bella tu sei, amica mia, in te nessuna macchia.</p>
<p class="C4 V8">Vieni con me dal Libano, o sposa, con me dal Libano, vieni! Osserva dalla cima dell'Amana, dalla cima del Senìr e dell'Ermon, dalle tane dei leoni, dai monti dei leopardi.</p>
<p class="C4 V9">Tu mi hai rapito il cuore, sorella mia, sposa, tu mi hai rapito il cuore con un solo tuo sguardo, con una perla sola della tua collana!</p>
<p class="C4 V10">Quanto sono soavi le tue carezze, sorella mia, sposa, quanto più deliziose del vino le tue carezze. L'odore dei tuoi profumi sorpassa tutti gli aromi.</p>
<p class="C4 V11">Le tue labbra stillano miele vergine, o sposa, c'è miele e latte sotto la tua lingua e il profumo delle tue vesti è come il profumo del Libano.</p>
<p class="C4 V12">Giardino chiuso tu sei, sorella mia, sposa, giardino chiuso, fontana sigillata.</p>
<p class="C4 V13">I tuoi germogli sono un giardino di melagrane, con i frutti più squisiti, alberi di cipro con nardo,</p>
<p class="C4 V14">nardo e zafferano, cannella e cinnamòmo con ogni specie d'alberi da incenso; mirra e aloe con tutti i migliori aromi.</p>
<p class="C4 V15">Fontana che irrora i giardini, pozzo d'acque vive e ruscelli sgorganti dal Libano.</p>
<p class="C4 V16">Lèvati, aquilone, e tu, austro, vieni, soffia nel mio giardino, si effondano i suoi aromi. Venga il mio diletto nel suo giardino e ne mangi i frutti squisiti.</p>
<p class="C5 V1">Son venuto nel mio giardino, sorella mia, sposa, e raccolgo la mia mirra e il mio balsamo; mangio il mio favo e il mio miele, bevo il mio vino e il mio latte. Mangiate, amici, bevete; inebriatevi, o cari.</p>
<p class="C5 V2">Io dormo, ma il mio cuore veglia. Un rumore! È il mio diletto che bussa: «Aprimi, sorella mia, mia amica, mia colomba, perfetta mia; perché il mio capo è bagnato di rugiada, i miei riccioli di gocce notturne».</p>
<p class="C5 V3">«Mi sono tolta la veste; come indossarla ancora? Mi sono lavata i piedi; come ancora sporcarli?».</p>
<p class="C5 V4">Il mio diletto ha messo la mano nello spiraglio e un fremito mi ha sconvolta.</p>
<p class="C5 V5">Mi sono alzata per aprire al mio diletto e le mie mani stillavano mirra, fluiva mirra dalle mie dita sulla maniglia del chiavistello.</p>
<p class="C5 V6">Ho aperto allora al mio diletto, ma il mio diletto già se n'era andato, era scomparso. Io venni meno, per la sua scomparsa. L'ho cercato, ma non l'ho trovato, l'ho chiamato, ma non m'ha risposto.</p>
<p class="C5 V7">Mi han trovato le guardie che perlustrano la città; mi han percosso, mi hanno ferito, mi han tolto il mantello le guardie delle mura.</p>
<p class="C5 V8">Io vi scongiuro, figlie di Gerusalemme, se trovate il mio diletto, che cosa gli racconterete? Che sono malata d'amore!</p>
<p class="C5 V9">Che ha il tuo diletto di diverso da un altro, o tu, la più bella fra le donne? Che ha il tuo diletto di diverso da un altro, perché così ci scongiuri?</p>
<p class="C5 V10">Il mio diletto è bianco e vermiglio, riconoscibile fra mille e mille.</p>
<p class="C5 V11">Il suo capo è oro, oro puro, i suoi riccioli grappoli di palma, neri come il corvo.</p>
<p class="C5 V12">I suoi occhi, come colombe su ruscelli di acqua; i suoi denti bagnati nel latte, posti in un castone.</p>
<p class="C5 V13">Le sue guance, come aiuole di balsamo, aiuole di erbe profumate; le sue labbra sono gigli, che stillano fluida mirra.</p>
<p class="C5 V14">Le sue mani sono anelli d'oro, incastonati di gemme di Tarsis. Il suo petto è tutto d'avorio, tempestato di zaffiri.</p>
<p class="C5 V15">Le sue gambe, colonne di alabastro, posate su basi d'oro puro. Il suo aspetto è quello del Libano, magnifico come i cedri.</p>
<p class="C5 V16">Dolcezza è il suo palato; egli è tutto delizie! Questo è il mio diletto, questo è il mio amico, o figlie di Gerusalemme.</p>
<p class="C6 V1">Dov'è andato il tuo diletto, o bella fra le donne? Dove si è recato il tuo diletto, perché noi lo possiamo cercare con te?</p>
<p class="C6 V2">Il mio diletto era sceso nel suo giardino fra le aiuole del balsamo a pascolare il gregge nei giardini e a cogliere gigli.</p>
<p class="C6 V3">Io sono per il mio diletto e il mio diletto è per me; egli pascola il gregge tra i gigli.</p>
<p class="C6 V4">Tu sei bella, amica mia, come Tirza, leggiadra come Gerusalemme, terribile come schiere a vessilli spiegati.</p>
<p class="C6 V5">Distogli da me i tuoi occhi: il loro sguardo mi turba. Le tue chiome sono come un gregge di capre che scendono dal Gàlaad.</p>
<p class="C6 V6">I tuoi denti come un gregge di pecore che risalgono dal bagno. Tutte procedono appaiate e nessuna è senza compagna.</p>
<p class="C6 V7">Come spicchio di melagrana la tua gota, attraverso il tuo velo.</p>
<p class="C6 V8">Sessanta sono le regine, ottanta le altre spose, le fanciulle senza numero.</p>
<p class="C6 V9">Ma unica è la mia colomba la mia perfetta, ella è l'unica di sua madre, la preferita della sua genitrice. L'hanno vista le giovani e l'hanno detta beata, le regine e le altre spose ne hanno intessuto le lodi.</p>
<p class="C6 V10">«Chi è costei che sorge come l'aurora, bella come la luna, fulgida come il sole, terribile come schiere a vessilli spiegati?».</p>
<p class="C6 V11">Nel giardino dei noci io sono sceso, per vedere il verdeggiare della valle, per vedere se la vite metteva germogli, se fiorivano i melograni.</p>
<p class="C6 V12">Non lo so, ma il mio desiderio mi ha posto sui carri di Ammi-nadìb.</p>
<p class="C7 V1">«Volgiti, volgiti, Sulammita, volgiti, volgiti: vogliamo ammirarti». «Che ammirate nella Sulammita durante la danza a due schiere?».</p>
<p class="C7 V2">«Come son belli i tuoi piedi nei sandali, figlia di principe! Le curve dei tuoi fianchi sono come monili, opera di mani d'artista.</p>
<p class="C7 V3">Il tuo ombelico è una coppa rotonda che non manca mai di vino drogato. Il tuo ventre è un mucchio di grano, circondato da gigli.</p>
<p class="C7 V4">I tuoi seni come due cerbiatti, gemelli di gazzella.</p>
<p class="C7 V5">Il tuo collo come una torre d'avorio; i tuoi occhi sono come i laghetti di Chesbòn, presso la porta di Bat-Rabbìm; il tuo naso come la torre del Libano che fa la guardia verso Damasco.</p>
<p class="C7 V6">Il tuo capo si erge su di te come il Carmelo e la chioma del tuo capo è come la porpora; un re è stato preso dalle tue trecce».</p>
<p class="C7 V7">Quanto sei bella e quanto sei graziosa, o amore, figlia di delizie!</p>
<p class="C7 V8">La tua statura rassomiglia a una palma e i tuoi seni ai grappoli.</p>
<p class="C7 V9">Ho detto: «Salirò sulla palma, coglierò i grappoli di datteri; mi siano i tuoi seni come grappoli d'uva e il profumo del tuo respiro come di pomi».</p>
<p class="C7 V10">«Il tuo palato è come vino squisito, che scorre dritto verso il mio diletto e fluisce sulle labbra e sui denti!</p>
<p class="C7 V11">Io sono per il mio diletto e la sua brama è verso di me.</p>
<p class="C7 V12">Vieni, mio diletto, andiamo nei campi, passiamo la notte nei villaggi.</p>
<p class="C7 V13">Di buon mattino andremo alle vigne; vedremo se mette gemme la vite, se sbocciano i fiori, se fioriscono i melograni: là ti darò le mie carezze!</p>
<p class="C7 V14">Le mandragore mandano profumo; alle nostre porte c'è ogni specie di frutti squisiti, freschi e secchi; mio diletto, li ho serbati per te».</p>
<p class="C8 V1">Oh se tu fossi un mio fratello, allattato al seno di mia madre! Trovandoti fuori ti potrei baciare e nessuno potrebbe disprezzarmi.</p>
<p class="C8 V2">Ti condurrei, ti introdurrei nella casa di mia madre; m'insegneresti l'arte dell'amore. Ti farei bere vino aromatico, del succo del mio melograno.</p>
<p class="C8 V3">La sua sinistra è sotto il mio capo e la sua destra mi abbraccia.</p>
<p class="C8 V4">Io vi scongiuro, figlie di Gerusalemme, non destate, non scuotete dal sonno l'amata, finché non lo voglia.</p>
<p class="C8 V5">Chi è colei che sale dal deserto, appoggiata al suo diletto? Sotto il melo ti ho svegliata; là, dove ti concepì tua madre, là, dove la tua genitrice ti partorì.</p>
<p class="C8 V6">Mettimi come sigillo sul tuo cuore, come sigillo sul tuo braccio; perché forte come la morte è l'amore, tenace come gli inferi è la passione: le sue vampe son vampe di fuoco, una fiamma del Signore!</p>
<p class="C8 V7">Le grandi acque non possono spegnere l'amore né i fiumi travolgerlo. Se uno desse tutte le ricchezze della sua casa in cambio dell'amore, non ne avrebbe che dispregio.</p>
<p class="C8 V8">Una sorella piccola abbiamo, e ancora non ha seni. Che faremo per la nostra sorella, nel giorno in cui se ne parlerà?</p>
<p class="C8 V9">Se fosse un muro, le costruiremmo sopra un recinto d'argento; se fosse una porta, la rafforzeremmo con tavole di cedro.</p>
<p class="C8 V10">Io sono un muro e i miei seni sono come torri! Così sono ai suoi occhi come colei che ha trovato pace!</p>
<p class="C8 V11">Una vigna aveva Salomone in Baal-Hamòn; egli affidò la vigna ai custodi; ciascuno gli doveva portare come suo frutto mille sicli d'argento.</p>
<p class="C8 V12">La vigna mia, proprio mia, mi sta davanti: a te, Salomone, i mille sicli e duecento per i custodi del suo frutto!</p>
<p class="C8 V13">Tu che abiti nei giardini - i compagni stanno in ascolto - fammi sentire la tua voce.</p>
<p class="C8 V14">«Fuggi, mio diletto, simile a gazzella o ad un cerbiatto, sopra i monti degli aromi!».</p>
</div>
</div>
<div class="edizione DIODATI">
<div class="libro Ct">
<p class="CCAPITOLO VVERSO">TESTO</p>
<p class="C1 V1">Il Cantico dei Cantici che è di Salomone.</p>
<p class="C1 V2">Mi baci con i baci della sua bocca! Poiché il tuo amore è migliore del vino.</p>
<p class="C1 V3">Per la fragranza dei tuoi gradevoli olii profumati il tuo nome è un olio profumato versato; per questo ti amano le fanciulle.</p>
<p class="C1 V4">Attirami a te! Noi ti correremo dietro. Il re mi ha portato nelle sue camere. Noi gioiremo e ci rallegreremo in te; noi ricorderemo il tuo amore piú del vino. A ragione ti amano.</p>
<p class="C1 V5">Io sono nera ma bella, o figlie di Gerusalemme, come le tende di Kedar, come le cortine di Salomone.</p>
<p class="C1 V6">Non guardate se son nera, perché il sole mi ha abbronzata. I figli di mia madre si sono adirati con me; mi hanno posto a guardia delle vigne, ma la mia propria vigna non l'ho custodita.</p>
<p class="C1 V7">Dimmi, o tu che il mio cuore ama dove pascoli il gregge e dove lo fai riposare a mezzogiorno. Perché mai dovrei io essere come una donna velata presso le greggi dei tuoi compagni?</p>
<p class="C1 V8">Se non lo sai, o la piú bella delle donne, segui le tracce del gregge e fa' pascolare le tue caprette presso le tende dei pastori.</p>
<p class="C1 V9">Amica mia, io ti assomiglio alla mia cavalla tra i carri del Faraone.</p>
<p class="C1 V10">Le tue guance sono belle con ornamenti, e il tuo collo con collane di perle.</p>
<p class="C1 V11">Noi faremo per te collane d'oro con borchie d'argento.</p>
<p class="C1 V12">Mentre il re siede a mensa, il mio nardo effonde la sua fragranza.</p>
<p class="C1 V13">Il mio diletto è per me un sacchetto di mirra; egli riposerà tutta la notte fra le mie mammelle.</p>
<p class="C1 V14">Il mio diletto è per me un mazzo di fiori di alcanna nelle vigne di En-ghedi.</p>
<p class="C1 V15">Ecco sei bella, amica mia, ecco sei bella! I tuoi occhi sono come quelli delle colombe.</p>
<p class="C1 V16">Come sei bello, mio diletto, e anche amabile! Per di più il nostro letto è verdeggiante.</p>
<p class="C1 V17">Le travi delle nostre case sono cedri e i nostri soffitti di cipresso.</p>
<p class="C2 V1">Io sono la rosa di Sharom il giglio, delle valli.</p>
<p class="C2 V2">Come un giglio tra le spine, cosí è l'amica mia tra le fanciulle.</p>
<p class="C2 V3">Come un melo fra gli alberi del bosco, cosí è il mio diletto fra i giovani. Ho grandemente desiderato di stare alla sua ombra e là mi sono seduta, e il suo frutto era dolce al mio palato.</p>
<p class="C2 V4">Mi ha condotto nella casa del banchetto, e il suo vessillo su di me è amore.</p>
<p class="C2 V5">Sostenetemi con focacce d'uva, ristoratemi con pomi, perché io sono malata d'amore.</p>
<p class="C2 V6">La sua sinistra è sotto il mio capo e la sua destra mi abbraccia.</p>
<p class="C2 V7">Io vi scongiuro, o figlie di Gerusalemme, per le gazzelle e per le cerve dei campi, non destate e non svegliate l'amore mio, finché cosí le piace.</p>
<p class="C2 V8">Ecco la voce del mio diletto! Ecco, egli viene saltando sui monti, balzando sui colli.</p>
<p class="C2 V9">Il mio diletto è simile a una gazzella o ad un cerbiatto. Eccolo, egli sta dietro al nostro muro, guarda dalle finestre, lancia occhiate attraverso l'inferriata.</p>
<p class="C2 V10">Il mio dilettomi ha parlato e mi ha detto: «Alzati, amica mia, mia bella, e vieni!</p>
<p class="C2 V11">Poiché, ecco, l'inverno è passato, la pioggia è cessata, se n'è andata.</p>
<p class="C2 V12">I fiori appaiono sulla terra, il tempo del cantare è giunto, e nel nostro paese si ode la voce della tortora.</p>
<p class="C2 V13">Il fico mette fuori i suoi fichi acerbi, e le viti in fiore diffondono una soave fragranza. Alzati, amica mia, mia bella, e vieni.</p>
<p class="C2 V14">O mia colomba, che stai nelle fenditure delle rocce, nei nascondigli dei dirupi, fammi vedere il tuo viso, fammi udire la tua voce, perché la tua voce è piacevole, e il tuo viso è leggiadro».</p>
<p class="C2 V15">Prendete le volpi, le piccole volpi che danneggiano le vigne, perchè le nostre vigne sono in fiore.</p>
<p class="C2 V16">Il mio diletto è mio, e io sono sua; egli pascola il gregge fra i gigli,</p>
<p class="C2 V17">Prima che spiri la brezza del giorno e le ombre fuggano, ritorna, o mio diletto, e sii come una gazzella o un cerbiatto sui monti che ci separano.</p>
<p class="C3 V1">Sul mio letto durante la notte, ho cercato colui che il mio cuore ama; ho cercato, ma non l'ho trovato,</p>
<p class="C3 V2">Ora mi alzerò e andrò attorno per la città; per le strade e per le piazze cercherò colui che il mio cuore ama. L'ho cercato, ma non l'ho trovato.</p>
<p class="C3 V3">Le guardie che vanno attorno per la città mi hanno incontrata. Ho chiesto loro: «Avete visto colui che il mio cuore ama?».</p>
<p class="C3 V4">Le avevo appena oltrepassate, quando trovai colui che il mio cuore ama. L'ho stretto saldamente e non intendo lasciarlo finché non l'avrò condotto in casa di mia madre e nella camera di colei che mi ha concepito.</p>
<p class="C3 V5">Vi scongiuro, o figlie di Gerusalemme, per le gazzelle e per le cerve dei campi, non destate e non svegliate l'amore mio finché cosí le piace.</p>
<p class="C3 V6">Chi è costei che sale dal deserto, come colonne di fumo, profumata di mirra e d'incenso, e d'ogni polvere aromatica dei mercanti?</p>
<p class="C3 V7">Ecco il letto di Salomone, intorno al quale stanno sessanta uomini valorosi, dei prodi d'Israele.</p>
<p class="C3 V8">Tutti maneggiano la spada, sono esperti nella guerra; ognuno porta la sua spada al fianco per gli spaventi notturni.</p>
<p class="C3 V9">Il re Salomone si è fatto una lettiga con legno del Libano.</p>
<p class="C3 V10">Ha fatto le sue colonne d'argento, la sua spalliera d'oro, il suo seggio di porpora; il suo interno è ricamato con amore dalle figlie di Gerusalemme.</p>
<p class="C3 V11">Uscite, figlie di Sion, mirate il re Salomone con la corona di cui l'ha incoronato sua madre, nel giorno delle sue nozze, nel giorno dell'allegrezza del suo cuore.</p>
<p class="C4 V1">Come sei bella, amica mia, come sei bella! I tuoi occhi dietro al tuo velo sono come quelli delle colombe; i tuoi capelli sono come un gregge di capre, che pascolano sul monte Galaad.</p>
<p class="C4 V2">I tuoi denti sono come un gregge di pecore tosate, che tornano dal lavatoio; tutte hanno gemelli, e nessuna di esse è sterile,</p>
<p class="C4 V3">Le tue labbra sono come un filo di scarlatto, e la tua bocca è graziosa; le tue tempie dietro al tuo velo sono come uno spicchio di melagrana.</p>
<p class="C4 V4">Il tuo collo è come la torre di Davide, costruita per un'armeria, su cui sono appesi mille scudi, tutti scudi di uomini valorosi.</p>
<p class="C4 V5">Le tue due mammelle sono come due cerbiatti, gemelli di gazzella, che pascolano fra i gigli.</p>
<p class="C4 V6">Prima che spiri la brezza del giorno e le ombre fuggano, me ne andrò al monte della mirra e al colle dell'incenso.</p>
<p class="C4 V7">Tu sei tutta bella, amica mia, e non c'è in te alcun difetto.</p>
<p class="C4 V8">Vieni con me dal Libano, o mia sposa vieni con me dal Libano! Guarda dalla sommità dell'Amana, dalla sommità del Senir e dell'Hermon, dalle tane dei leoni, dai monti dei leopardi.</p>
<p class="C4 V9">Tu mi hai rapito il cuore, o mia sorella sposa mia; tu mi hai rapito il cuore con un solo sguardo dei tuoi occhi, con uno solo dei monili del tuo collo.</p>
<p class="C4 V10">Quanto è piacevole il tuo amore, o mia sorella, sposa mia! Quanto migliore del vino è il tuo amore e la fragranza dei tuoi olii profumati è piú soave di tutti gli aromi!</p>
<p class="C4 V11">O sposa mia, le tue labbra stillano come un favo di miele, miele e latte sono sotto la tua lingua, e la fragranza delle tue vesti è come la fragranza del Libano.</p>
<p class="C4 V12">La mia sorella, la mia sposa è un giardino chiuso, una sorgente chiusa, una fonte sigillata.</p>
<p class="C4 V13">I tuoi germogli sono un giardino di melograni con frutti squisiti, piante di alcanna con nardo,</p>
<p class="C4 V14">nardo e croco, cannella e cinnamomo, con ogni specie di alberi d'incenso, mirra ed aloe, con tutti i migliori aromi.</p>
<p class="C4 V15">Tu sei una fonte di giardini, un pozzo di acque vive, ruscelli che scaturiscono dal Libano.</p>
<p class="C4 V16">Lèvati, aquilone, e vieni, austro, soffia sul mio giardino, e i suoi aromi si effondano! Entri il mio diletto nel suo giardino e ne mangi i frutti squisiti!</p>
<p class="C5 V1">Sono entrato nel mio giardino, o mia sorella, sposa mia, ho colto la mia mirra col mio balsamo; ho mangiato il mio favo col mio miele, ho bevuto il mio vino col mio latte. Amici, mangiate, bevete; sí inebriatevi, o diletti!</p>
<p class="C5 V2">Io dormivo, ma il mio cuore vegliava. Sento la voce del mio diletto, che picchia e dice: «Aprimi, sorella mia, amica mia, colomba mia, mia perfetta, perché il mio capo è pieno di rugiada, e i miei riccioli di gocce della notte».</p>
<p class="C5 V3">Mi sono tolta la veste, come me la rimetterei? Mi sono lavata i piedi, come li sporcherei di nuovo?</p>
<p class="C5 V4">Il mio diletto ha messo la mano nel buco della porta, e le mie viscere si sono commosse per lui.</p>
<p class="C5 V5">Mi sono alzata per aprire al mio diletto, e le mie mani hanno stillato mirra, le mie dita mirra liquida, che scorreva sulla maniglia della serratura.</p>
<p class="C5 V6">Ho aperto al mio diletto, ma il mio diletto si era ritirato e se n'era andato. Il mio cuore veniva meno mentr'egli parlava. L'ho cercato, ma non l'ho trovato; ho chiamato, ma non mi ha risposto.</p>
<p class="C5 V7">Le guardie che vanno attorno per la città mi hanno trovata, mi hanno percossa, mi hanno ferita; le guardie delle mura mi hanno strappato il velo.</p>
<p class="C5 V8">Io vi scongiuro, o figlie di Gerusalemme, se trovate il mio diletto, che gli direte? Ditegli che sono malata d'amore.</p>
<p class="C5 V9">Che cos'è il tuo diletto piú di un altro diletto, o la piú bella fra le donne? Che cos'è il tuo diletto piú di un altro diletto perché ci scongiuri cosí?</p>
<p class="C5 V10">Il mio diletto è bianco e vermiglio, e si distingue fra diecimila.</p>
<p class="C5 V11">Il suo capo è oro finissimo, i suoi riccioli sono crespi, neri come il corvo.</p>
<p class="C5 V12">I suoi occhi sono come colombe presso ruscelli d'acqua, lavati nel latte, propriamente incastonati come una pietra preziosa in un anello.</p>
<p class="C5 V13">Le sue guance sono come un'aiuola di balsamo, come aiuole di erbe aromatiche; le sue labbra sono gigli, che stillano mirra liquida.</p>
<p class="C5 V14">Le sue mani sono anelli d'oro, tempestate di pietre preziose, il suo ventre è avorio lucente, ricoperto di zaffiri.</p>
<p class="C5 V15">Le sue gambe sono colonne di marmo, fondate su basi d'oro puro. Il suo aspetto è come il Libano, maestoso come i cedri.</p>
<p class="C5 V16">La sua bocca è la dolcezza stessa, sí, egli è attraente in tutto. Questo è il mio diletto, questo è il mio amico, o figlie di Gerusalemme.</p>
<p class="C6 V1">Dov'è andato il tuo diletto, o la piú bella fra le donne? Dove si è recato il tuo diletto, perché lo possiamo cercare con te?</p>
<p class="C6 V2">Il mio diletto è sceso nel suo giardino, nelle aiuole di balsamo a pascolare il gregge nei giardini e a cogliere gigli.</p>
<p class="C6 V3">Io sono del mio diletto, e il mio diletto è mio; egli pascola il gregge fra i gigli.</p>
<p class="C6 V4">Amica mia, tu sei bella come Tirtsah, leggiadra come Gerusalemme, tremenda come un esercito a bandiere spiegate.</p>
<p class="C6 V5">Distogli da me i tuoi occhi, perché mi turbano. I tuoi capelli sono come un gregge di capre, che pascolano sul monte Galaad.</p>
<p class="C6 V6">I tuoi denti sono come un gregge di pecore, che tornano dal lavatoio, tutte hanno gemelli e nessuna di esse è sterile,</p>
<p class="C6 V7">Le tue tempie dietro al tuo velo sono come uno spicchio di melagrana.</p>
<p class="C6 V8">Ci sono sessanta regine e ottanta concubine, e fanciulle senza numero.</p>
<p class="C6 V9">Ma la mia colomba, la mia perfetta, è unica; è l'unica di sua madre, la prescelta di colei che l'ha partorita. Le fanciulle l'hanno vista e l'hanno proclamata beata, sí, anche le regine e le concubine, e l'hanno lodata.</p>
<p class="C6 V10">Chi è costei che appare come l'alba, bella come la luna, pura come il sole, tremenda come un esercito a bandiere spiegate?</p>
<p class="C6 V11">Io sono discesa nel giardino dei noci per vedere le piante verdeggianti della valle, per vedere se le viti erano in fiore e i melograni mettevano le gemme.</p>
<p class="C6 V12">Non so come, ma il mio desiderio mi ha posta sui carri del mio nobile popolo.</p>
<p class="C6 V13">Ritorna, ritorna, o Shulammita, ritorna, ritorna, perché possiamo ammirarti. Che cosa vedete nella Shulammita? Come una danza a due schiere?</p>
<p class="C7 V1">Come sono belli i tuoi piedi nei calzari, o figlia di principe! Le curve dei tuoi fianchi sono come gioielli, opera di mano d'artista.</p>
<p class="C7 V2">Il tuo ombelico è una coppa rotonda, ove non manca mai vino aromatico. Il tuo ventre è un mucchio di grano, circondato di gigli.</p>
<p class="C7 V3">Le tue due mammelle sono come due cerbiatti, gemelli di gazzella.</p>
<p class="C7 V4">Il tuo collo è come una torre d'avorio; i tuoi occhi sono come le piscine di Heshbon presso la porta di Bath-Rabbim. Il tuo naso è come la torre del Libano, che guarda verso Damasco.</p>
<p class="C7 V5">Il tuo capo si eleva su di te come il Karmel e i capelli del tuo capo sono porpora; un re è fatto prigioniero dalle tue trecce.</p>
<p class="C7 V6">Come sei bella e come sei leggiadra, o amore mio, con tutte le tue delizie!</p>
<p class="C7 V7">La tua statura è simile alla palma, e le tue mammelle a grappoli.</p>
<p class="C7 V8">Ho detto: «Salirò sulla palma e afferrerò i suoi rami». Siano le tue mammelle come i grappoli della vite, la fragranza del tuo alito come quello dei pomi,</p>
<p class="C7 V9">e i baci della tua bocca come un vino squisito, che scende dolcemente per il mio diletto, sfiorando delicatamente le labbra di chi dorme.</p>
<p class="C7 V10">Io sono del mio diletto, e il suo desiderio è verso di me.</p>
<p class="C7 V11">Vieni, mio diletto, usciamo nei campi, passiamo la notte nei villaggi!</p>
<p class="C7 V12">Alziamoci presto al mattino per andare nelle vigne e per vedere se la vite ha messo i germogli e i suoi fiori sono sbocciati, e se i melograni sono in fiore. Là ti darò il mio amore.</p>
<p class="C7 V13">Le mandragole, effondono la loro fragranza, e sulle nostre porte ci sono frutti squisiti di ogni genere, freschi e appassiti, che ho conservato per te, mio diletto.</p>
<p class="C8 V1">Oh, fossi tu come un mio fratello, allattato alle mammelle di mia madre! Trovandoti fuori ti bacerei, e nessuno mi disprezzerebbe.</p>
<p class="C8 V2">Ti condurrei e ti introdurrei in casa di mia madre; tu mi ammaestreresti e io ti darei da bere vino aromatico, del succo del mio melograno.</p>
<p class="C8 V3">La sua sinistra sia sotto il mio capo e la sua destra mi abbracci!</p>
<p class="C8 V4">O figlie di Gerusalemme, vi scongiuro non destate e non svegliate l'amore mio, finché cosí le piace.</p>
<p class="C8 V5">Chi è costei che sale dal deserto appoggiata al suo diletto? Ti ho svegliata sotto il melo, dove tua madre ti ha partorito, dove quella che ti ha partorito ti ha dato alla luce.</p>
<p class="C8 V6">Mettimi come un sigillo sul tuo cuore, come un sigillo sul tuo braccio; poiché l'amore è forte come la morte, la gelosia è dura come lo Sceol. Le sue fiamme sono fiamme di fuoco, una fiamma ardente.</p>
<p class="C8 V7">Le grandi acque non potrebbero spegnere l'amore, né i fiumi sommergerlo. Se uno desse tutte le ricchezze della sua casa in cambio dell'amore, sarebbe certamente disprezzato.</p>
<p class="C8 V8">Noi abbiamo una piccola sorella, che non ha ancora mammelle; che cosa faremo per la nostra sorella, nel giorno in cui si parlerà di lei?</p>
<p class="C8 V9">Se è un muro, costruiremo su di lei un palazzo d'argento; se è una porta, la rafforzeremo con tavole di cedro.</p>
<p class="C8 V10">Io sono un muro, e le mie mammelle sono come torri; perciò ai suoi occhi sono divenuta come colei che ha trovato pace.</p>
<p class="C8 V11">Salomone aveva una vigna a Baal-Hamon; egli affidò la vigna a dei guardiani, ognuno dei quali doveva portare come suo frutto mille sicli d'argento.</p>
<p class="C8 V12">La mia vigna, che è mia, sta davanti a me. Tu, Salomone, tieni pure i mille sicli, e i guardiani del suo frutto ne abbiano duecento.</p>
<p class="C8 V13">O tu che dimori nei giardini, i compagni stanno ascoltando la tua voce; fammela sentire.</p>
<p class="C8 V14">Fa' presto, mio diletto e sii simile a una gazzella o a un cerbiatto, sui monti degli aromi!</p>
</div>
</div>
<div class="edizione RIVEDUTA">
<div class="libro Ct">
<p class="CCAPITOLO VVERSO">TESTO</p>
<p class="C1 V1">Il Cantico dei Cantici di Salomone.</p>
<p class="C1 V2">Mi baci egli dei baci della sua bocca, poiché le tue carezze sono migliori del vino.</p>
<p class="C1 V3">I tuoi profumi hanno un odore soave; il tuo nome è un profumo che si spande; perciò ti amano le fanciulle!</p>
<p class="C1 V4">Attirami a te! Noi ti correremo dietro! Il re mi ha condotta nei suoi appartamenti; noi gioiremo, ci rallegreremo a motivo di te; noi celebreremo le tue carezze più del vino! A ragione sei amato!</p>
<p class="C1 V5">Sono scura ma bella, o figlie di Gerusalemme, come le tende di Chedar, come i padiglioni di Salomone.</p>
<p class="C1 V6">Non guardate se sono scura; è il sole che mi ha abbronzata; i figli di mia madre si sono adirati contro di me; mi hanno fatta guardiana delle vigne, ma io, la mia vigna, non l'ho custodita.</p>
<p class="C1 V7">O tu che il mio cuore ama, dimmi dove conduci a pascolare il tuo gregge, e dove lo fai riposare sul mezzogiorno. Infatti, perché sarei io come una donna sperduta, presso le greggi dei tuoi compagni?</p>
<p class="C1 V8">Se non lo sai, o la più bella delle donne, esci e segui le tracce delle pecore, e fa' pascolare i tuoi capretti presso le tende dei pastori.</p>
<p class="C1 V9">Amica mia, io ti assomiglio alla mia cavalla che si attacca ai carri del faraone.</p>
<p class="C1 V10">Le tue guance sono belle in mezzo alle collane, il tuo collo è bello tra i filari di perle.</p>
<p class="C1 V11">Noi ti faremo delle collane d'oro con dei punti d'argento.</p>
<p class="C1 V12">Mentre il re è nel suo convito, il mio nardo esala il suo profumo.</p>
<p class="C1 V13">Il mio amico è per me come un sacchetto di mirra, che passa la notte sul mio seno.</p>
<p class="C1 V14">Il mio amico è per me come un grappolo di cipro delle vigne d'En-Ghedi.</p>
<p class="C1 V15">Come sei bella, amica mia, come sei bella! I tuoi occhi sono come quelli dei colombi.</p>
<p class="C1 V16">Come sei bello, amico mio, come sei amabile! Anche il nostro letto è verdeggiante.</p>
<p class="C1 V17">Le travi delle nostre case sono di cedro, i nostri soffitti sono di cipresso.</p>
<p class="C2 V1">Io sono la rosa di Saron, il giglio delle valli.</p>
<p class="C2 V2">Quale un giglio tra le spine, tale è l'amica mia tra le fanciulle.</p>
<p class="C2 V3">Qual è un melo tra gli alberi del bosco, tal è l'amico mio fra i giovani. Io desidero sedermi alla sua ombra, il suo frutto è dolce al mio palato.</p>
<p class="C2 V4">Egli mi ha condotta nella casa del convito, l'insegna che stende su di me è amore.</p>
<p class="C2 V5">Fortificatemi con schiacciate d'uva passa, sostentatemi con mele, perché sono malata d'amore.</p>
<p class="C2 V6">La sua sinistra sia sotto il mio capo, la sua destra mi abbracci!</p>
<p class="C2 V7">Figlie di Gerusalemme, io vi scongiuro per le gazzelle, per le cerve dei campi, non svegliate, non svegliate l'amore mio, finché lei non lo desideri!</p>
<p class="C2 V8">Ecco la voce del mio amico! Eccolo che viene, saltando per i monti, balzando per i colli.</p>
<p class="C2 V9">L'amico mio è simile a una gazzella, o a un cerbiatto. Eccolo, egli sta dietro il nostro muro e guarda per la finestra, lancia occhiate attraverso le persiane.</p>
<p class="C2 V10">Il mio amico parla e mi dice: «Alzati, amica mia, mia bella, e vieni,</p>
<p class="C2 V11">poiché, ecco, l'inverno è passato, il tempo delle piogge è finito, se n'è andato;</p>
<p class="C2 V12">i fiori spuntano sulla terra, il tempo del canto è giunto, e la voce della tortora si fa udire nella nostra campagna.</p>
<p class="C2 V13">Il fico ha messo i suoi frutti, le viti fiorite esalano il loro profumo. Alzati, amica mia, mia bella, e vieni».</p>
<p class="C2 V14">Mia colomba, che stai nelle fessure delle rocce, nel nascondiglio delle balze, mostrami il tuo viso, fammi udire la tua voce; poiché la tua voce è soave, e il tuo viso è bello.</p>
<p class="C2 V15">Prendeteci le volpi, le volpicine che guastano le vigne, poiché le nostre vigne sono in fiore!</p>
<p class="C2 V16">Il mio amico è mio, e io sono sua: di lui, che pastura il gregge fra i gigli.</p>
<p class="C2 V17">Prima che spiri la brezza del giorno e che le ombre fuggano, torna, amico mio, come la gazzella o il cerbiatto sui monti che ci separano!</p>
<p class="C3 V1">Sul mio letto, durante la notte, ho cercato il mio amore; l'ho cercato, ma non l'ho trovato.</p>
<p class="C3 V2">Ora mi alzerò, e andrò attorno per la città, per le strade e per le piazze; cercherò il mio amore; l'ho cercato ma non l'ho trovato.</p>
<p class="C3 V3">Le guardie che vanno attorno per la città mi hanno incontrata; e ho chiesto loro: «Avete visto il mio amore?»</p>
<p class="C3 V4">Di poco le avevo passate, quando trovai il mio amore; io l'ho preso, e non lo lascerò, finché non l'abbia condotto in casa di mia madre, nella camera di colei che mi ha concepita.</p>
<p class="C3 V5">Io vi scongiuro, figlie di Gerusalemme, per le gazzelle, per le cerve dei campi, non svegliate, non svegliate l'amore mio, finché lei non lo desideri!</p>
<p class="C3 V6">Chi è colei che sale dal deserto, simile a colonne di fumo, profumata di mirra e d'incenso e d'ogni aroma dei mercanti?</p>
<p class="C3 V7">Ecco la lettiga di Salomone, intorno a cui stanno sessanta prodi, fra i più valorosi d'Israele.</p>
<p class="C3 V8">Tutti maneggiano la spada, sono esperti nelle armi; ciascuno ha la sua spada al fianco, per gli spaventi notturni.</p>
<p class="C3 V9">Il re Salomone si è fatto una lettiga di legno del Libano.</p>
<p class="C3 V10">Ne ha fatto le colonne d'argento, la spalliera d'oro, il sedile di porpora; in mezzo è un ricamo, lavoro d'amore delle figlie di Gerusalemme.</p>
<p class="C3 V11">Uscite, figlie di Sion, ammirate il re Salomone con la corona di cui l'ha incoronato sua madre il giorno delle sue nozze, il giorno della gioia del suo cuore.</p>
<p class="C4 V1">Come sei bella amica mia, come sei bella! I tuoi occhi, dietro il tuo velo, somigliano a quelli delle colombe; i tuoi capelli sono come un gregge di capre, sospese ai fianchi del monte di Galaad.</p>
<p class="C4 V2">I tuoi denti sono come un branco di pecore tosate che tornano dal lavatoio; tutte hanno dei gemelli, non ce n'è una che sia sterile.</p>
<p class="C4 V3">Le tue labbra somigliano a un filo scarlatto, la tua bocca è graziosa; le tue gote, dietro il tuo velo, sono come un pezzo di melagrana.</p>
<p class="C4 V4">Il tuo collo è come la torre di Davide, costruita per essere un'armeria; mille scudi vi sono appesi, tutti gli scudi dei valorosi.</p>
<p class="C4 V5">Le tue mammelle sono due gemelli di gazzella che pascolano tra i gigli.</p>
<p class="C4 V6">Prima che spiri la brezza del giorno e che le ombre fuggano, io andrò al monte della mirra e al colle dell'incenso.</p>
<p class="C4 V7">Tu sei tutta bella, amica mia, e non c'è nessun difetto in te.</p>
<p class="C4 V8">Vieni con me dal Libano, o mia sposa; vieni con me dal Libano! Guarda dalla cima dell'Amana, dalla cima del Sanir e dell'Ermon, dalle spelonche dei leoni, dai monti dei leopardi.</p>
<p class="C4 V9">Tu mi hai rapito il cuore, o mia sorella, o sposa mia! Tu mi hai rapito il cuore con uno solo dei tuoi sguardi, con uno solo dei monili del tuo collo.</p>
<p class="C4 V10">Quanto sono dolci le tue carezze, o mia sorella, o sposa mia! Come le tue carezze sono migliori del vino, come l'odore dei tuoi profumi è più soave di tutti gli aromi!</p>
<p class="C4 V11">Sposa mia, le tue labbra stillano miele, miele e latte sono sotto la tua lingua; l'odore delle tue vesti è come l'odore del Libano.</p>
<p class="C4 V12">O mia sorella, o sposa mia, tu sei un giardino serrato, una sorgente chiusa, una fonte sigillata.</p>
<p class="C4 V13">I tuoi germogli sono un giardino di melagrani e d'alberi di frutti deliziosi, di piante di cipro e di nardo;</p>
<p class="C4 V14">di nardo e di croco, di canna odorosa e di cinnamomo, e di ogni albero da incenso; di mirra e d'aloè, e di ogni più squisito aroma.</p>
<p class="C4 V15">Tu sei una fontana di giardino, una sorgente d'acqua viva, un ruscello che scende giù dal Libano.</p>
<p class="C4 V16">Sorgi, vento del nord, e vieni, vento del sud! Soffiate sul mio giardino, perché se ne spandano gli aromi! Venga l'amico mio nel suo giardino e ne mangi i frutti deliziosi!</p>
<p class="C5 V1">Sono venuto nel mio giardino, o mia sorella, o sposa mia; ho colto la mia mirra e i miei aromi; ho mangiato il mio favo di miele; ho bevuto il mio vino e il mio latte. Amici, mangiate, bevete, inebriatevi d'amore!</p>
<p class="C5 V2">Io dormivo, ma il mio cuore vegliava. Sento la voce del mio amico che bussa e dice: «Aprimi, sorella mia, amica mia, colomba mia, o mia perfetta! Poiché il mio capo è coperto di rugiada e le mie chiome sono piene di gocce della notte».</p>
<p class="C5 V3">Io mi sono tolta la gonna; come me la rimetterei ancora? Mi sono lavata i piedi; come li sporcherei ancora?</p>
<p class="C5 V4">L'amico mio ha passato la mano per la finestra, il mio amore si è agitato per lui.</p>
<p class="C5 V5">Mi sono alzata per aprire al mio amico, e le mie mani hanno stillato mirra, le mie dita mirra liquida, sulla maniglia della serratura.</p>
<p class="C5 V6">Ho aperto all'amico mio, ma l'amico mio si era ritirato, era partito. Ero fuori di me mentr'egli parlava; l'ho cercato, ma non l'ho trovato; l'ho chiamato, ma non mi ha risposto.</p>
<p class="C5 V7">Le guardie che vanno attorno per la città mi hanno incontrata, mi hanno battuta, mi hanno ferita; le guardie delle mura mi hanno strappato il velo.</p>
<p class="C5 V8">Io vi scongiuro, figlie di Gerusalemme, se trovate il mio amico, che gli direte? Che sono malata d'amore.</p>
<p class="C5 V9">Che è dunque l'amico tuo, più di un altro amico, o la più bella fra le donne? Che è dunque l'amico tuo, più di un altro amico, che così ci scongiuri?</p>
<p class="C5 V10">L'amico mio è bianco e vermiglio, e si distingue fra diecimila.</p>
<p class="C5 V11">Il suo capo è oro finissimo, le sue chiome sono crespe, nere come il corvo.</p>
<p class="C5 V12">I suoi occhi paiono colombe in riva a ruscelli, che si lavano nel latte, montati nei castoni di un anello.</p>
<p class="C5 V13">Le sue gote sono come un'aia d'aromi, come aiuole di fiori odorosi; le sue labbra sono gigli, e stillano mirra liquida.</p>
<p class="C5 V14">Le sue mani sono anelli d'oro, incastonati di berilli; il suo corpo è d'avorio lucente, coperto di zaffiri.</p>
<p class="C5 V15">Le sue gambe sono colonne di marmo, fondate su basi d'oro puro. Il suo aspetto è come il Libano, superbo come i cedri.</p>
<p class="C5 V16">Il suo palato è tutto dolcezza, tutta la sua persona è un incanto. Tal è l'amore mio, tal è l'amico mio, o figlie di Gerusalemme.</p>
<p class="C6 V1">Dov'è andato il tuo amico, o la più bella fra le donne? Quale direzione ha preso l'amico tuo? Noi lo cercheremo con te.</p>
<p class="C6 V2">Il mio amico è sceso nel suo giardino, nelle aie degli aromi, a pascolare le greggi nei giardini e cogliere gigli.</p>
<p class="C6 V3">Io sono dell'amico mio; e l'amico mio, che pascola il gregge tra i gigli, è mio.</p>
<p class="C6 V4">Amica mia, tu sei bella come Tirza, vaga come Gerusalemme, tremenda come un esercito a bandiere spiegate.</p>
<p class="C6 V5">Distogli da me i tuoi occhi, che mi turbano. I tuoi capelli sono come un gregge di capre, sospese ai fianchi di Galaad.</p>
<p class="C6 V6">I tuoi denti sono come un branco di pecore, che tornano dal lavatoio; tutte hanno dei gemelli, non ce n'è una che sia sterile;</p>
<p class="C6 V7">le tue gote, dietro il tuo velo, sono come un pezzo di melagrana.</p>
<p class="C6 V8">Ci sono sessanta regine, ottanta concubine, e fanciulle innumerevoli;</p>
<p class="C6 V9">ma la mia colomba, la perfetta mia, è unica; è l'unica di sua madre, la prescelta di colei che l'ha partorita. Le fanciulle la vedono e la proclamano beata; la vedono pure le regine e le concubine e la lodano.</p>
<p class="C6 V10">Chi è colei che appare come l'alba, bella come la luna, pura come il sole, tremenda come un esercito a bandiere spiegate?</p>
<p class="C6 V11">Io sono discesa nel giardino dei noci a vedere le piante verdi della valle, a vedere se le viti mettevano le gemme, se i melagrani erano in fiore.</p>
<p class="C6 V12">Io non so come, ma son diventata timida, eppure figlia di gente nobile.</p>
<p class="C6 V13">Torna, torna, o Sulamita, torna, torna, che ti ammiriamo. Perché ammirate la Sulamita come una danza a due schiere?</p>
<p class="C7 V1">Come sono belli i tuoi piedi nei tuoi calzari, o figlia di principe! I contorni delle tue anche sono come monili, opera di mano d'artefice.</p>
<p class="C7 V2">Il tuo seno è una tazza rotonda, dove non manca mai vino profumato. Il tuo corpo è un mucchio di grano, circondato di gigli.</p>
<p class="C7 V3">Le tue mammelle sembrano due gemelli di gazzella.</p>
<p class="C7 V4">Il tuo collo è come una torre d'avorio; i tuoi occhi sono come le piscine di Chesbon presso la porta di Bat-Rabbim. Il tuo naso è come la torre del Libano, che guarda verso Damasco.</p>
<p class="C7 V5">Il tuo capo si eleva come il Carmelo, e la chioma del tuo capo sembra di porpora; un re è incatenato dalle tue trecce!</p>
<p class="C7 V6">Quanto sei bella, quanto sei piacevole, amore mio, in mezzo alle delizie!</p>
<p class="C7 V7">La tua statura è simile alla palma, le tue mammelle a grappoli d'uva.</p>
<p class="C7 V8">Ho detto: «Io salirò sulla palma e mi appiglierò ai suoi rami». Siano le tue mammelle come grappoli di vite, il profumo del tuo fiato, come quello delle mele,</p>
<p class="C7 V9">e la tua bocca come un vino generoso che cola dolcemente per il mio amico, e scivola fra le labbra di quelli che dormono.</p>
<p class="C7 V10">Io sono del mio amico, verso me va il suo desiderio.</p>
<p class="C7 V11">Vieni, amico mio, usciamo ai campi, passiamo la notte nei villaggi!</p>
<p class="C7 V12">Fin dal mattino andremo nelle vigne; vedremo se la vite ha sbocciato, se il suo fiore si apre, se i melagrani fioriscono. Là ti darò le mie carezze.</p>
<p class="C7 V13">Le mandragole mandano profumo, sulle nostre porte stanno frutti deliziosi di ogni specie, nuovi e vecchi, che ho serbati per te, amico mio.</p>
<p class="C8 V1">Oh, perché non sei tu come un mio fratello, allattato dal seno di mia madre! Trovandoti fuori, ti bacerei e nessuno mi disprezzerebbe.</p>
<p class="C8 V2">Ti condurrei, t'introdurrei in casa di mia madre; tu m'istruiresti e io ti darei da bere vino aromatico, succo del mio melagrano.</p>
<p class="C8 V3">La sua sinistra sia sotto il mio capo e la sua destra mi abbracci!</p>
<p class="C8 V4">Figlie di Gerusalemme, io vi scongiuro, non svegliate, non svegliate l'amor mio, finché lei non lo desideri!</p>
<p class="C8 V5">Chi è colei che sale dal deserto appoggiata all'amico suo? Io ti ho svegliata sotto il melo, dove tua madre ti ha partorito, dove quella che ti ha partorito si è sgravata di te.</p>
<p class="C8 V6">Mettimi come un sigillo sul tuo cuore, come un sigillo sul tuo braccio; perché l'amore è forte come la morte, la gelosia è dura come il soggiorno dei morti. I suoi ardori sono ardori di fuoco, fiamma potente.</p>
<p class="C8 V7">Le grandi acque non potrebbero spegnere l'amore, i fiumi non potrebbero sommergerlo. Se uno desse tutti i beni di casa sua in cambio dell'amore, sarebbe del tutto disprezzato.</p>
<p class="C8 V8">Noi abbiamo una piccola sorella, che non ha ancora mammelle; che faremo della nostra sorella, quando si tratterà di lei?</p>
<p class="C8 V9">Se è un muro, costruiremo su di lei una torretta d'argento; se è un uscio, la chiuderemo con una tavola di cedro.</p>
<p class="C8 V10">Io sono un muro, e le mie mammelle sono come torri; io sono stata ai suoi occhi come chi ha trovato pace.</p>
<p class="C8 V11">Salomone aveva una vigna a Baal-Amon; egli affidò la vigna a dei guardiani, ognuno dei quali portava, come frutto, mille sicli d'argento.</p>
<p class="C8 V12">La mia vigna, che è mia, la guardo da me; tu, Salomone, tieni per te i tuoi mille sicli, e ne abbiano duecento quelli che guardano il frutto della tua!</p>
<p class="C8 V13">Tu che abiti nei giardini, i compagni stanno attenti alla tua voce! Fammela udire!</p>
<p class="C8 V14">Fuggi, amico mio, come una gazzella o un cerbiatto, sui monti degli aromi!</p>
</div>
</div>
<div class="edizione LECTIO">
<div class="libro Ct">
<p class="CCAPITOLO VVERSO">TESTO</p>
</div>
</div>
</div>
</body>
</html>
