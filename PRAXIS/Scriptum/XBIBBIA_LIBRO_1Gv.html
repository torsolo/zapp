<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">1Gv</div>
<div class="edizione CEI2008">
<div class="libro 1Gv">
<p class="CCAPITOLO VVERSO">TESTO</p>
<p class="C1 V1">Quello che era da principio, quello che noi abbiamo udito, quello che abbiamo veduto con i nostri occhi, quello che contemplammo e che le nostre mani toccarono del Verbo della vita –</p>
<p class="C1 V2">la vita infatti si manifestò, noi l’abbiamo veduta e di ciò diamo testimonianza e vi annunciamo la vita eterna, che era presso il Padre e che si manifestò a noi –,</p>
<p class="C1 V3">quello che abbiamo veduto e udito, noi lo annunciamo anche a voi, perché anche voi siate in comunione con noi. E la nostra comunione è con il Padre e con il Figlio suo, Gesù Cristo.</p>
<p class="C1 V4">Queste cose vi scriviamo, perché la nostra gioia sia piena.</p>
<p class="C1 V5">Questo è il messaggio che abbiamo udito da lui e che noi vi annunciamo: Dio è luce e in lui non c’è tenebra alcuna.</p>
<p class="C1 V6">Se diciamo di essere in comunione con lui e camminiamo nelle tenebre, siamo bugiardi e non mettiamo in pratica la verità.</p>
<p class="C1 V7">Ma se camminiamo nella luce, come egli è nella luce, siamo in comunione gli uni con gli altri, e il sangue di Gesù, il Figlio suo, ci purifica da ogni peccato.</p>
<p class="C1 V8">Se diciamo di essere senza peccato, inganniamo noi stessi e la verità non è in noi.</p>
<p class="C1 V9">Se confessiamo i nostri peccati, egli è fedele e giusto tanto da perdonarci i peccati e purificarci da ogni iniquità.</p>
<p class="C1 V10">Se diciamo di non avere peccato, facciamo di lui un bugiardo e la sua parola non è in noi. </p>
<p class="C2 V1">Figlioli miei, vi scrivo queste cose perché non pecchiate; ma se qualcuno ha peccato, abbiamo un Paràclito presso il Padre: Gesù Cristo, il giusto.</p>
<p class="C2 V2">È lui la vittima di espiazione per i nostri peccati; non soltanto per i nostri, ma anche per quelli di tutto il mondo.</p>
<p class="C2 V3">Da questo sappiamo di averlo conosciuto: se osserviamo i suoi comandamenti.</p>
<p class="C2 V4">Chi dice: «Lo conosco», e non osserva i suoi comandamenti, è bugiardo e in lui non c’è la verità.</p>
<p class="C2 V5">Chi invece osserva la sua parola, in lui l’amore di Dio è veramente perfetto. Da questo conosciamo di essere in lui.</p>
<p class="C2 V6">Chi dice di rimanere in lui, deve anch’egli comportarsi come lui si è comportato.</p>
<p class="C2 V7">Carissimi, non vi scrivo un nuovo comandamento, ma un comandamento antico, che avete ricevuto da principio. Il comandamento antico è la Parola che avete udito.</p>
<p class="C2 V8">Eppure vi scrivo un comandamento nuovo, e ciò è vero in lui e in voi, perché le tenebre stanno diradandosi e già appare la luce vera.</p>
<p class="C2 V9">Chi dice di essere nella luce e odia suo fratello, è ancora nelle tenebre.</p>
<p class="C2 V10">Chi ama suo fratello, rimane nella luce e non vi è in lui occasione di inciampo.</p>
<p class="C2 V11">Ma chi odia suo fratello, è nelle tenebre, cammina nelle tenebre e non sa dove va, perché le tenebre hanno accecato i suoi occhi.</p>
<p class="C2 V12">Scrivo a voi, figlioli, perché vi sono stati perdonati i peccati in virtù del suo nome.</p>
<p class="C2 V13">Scrivo a voi, padri, perché avete conosciuto colui che è da principio. Scrivo a voi, giovani, perché avete vinto il Maligno.</p>
<p class="C2 V14">Ho scritto a voi, figlioli, perché avete conosciuto il Padre. Ho scritto a voi, padri, perché avete conosciuto colui che è da principio. Ho scritto a voi, giovani, perché siete forti e la parola di Dio rimane in voi e avete vinto il Maligno.</p>
<p class="C2 V15">Non amate il mondo, né le cose del mondo! Se uno ama il mondo, l’amore del Padre non è in lui;</p>
<p class="C2 V16">perché tutto quello che è nel mondo – la concupiscenza della carne, la concupiscenza degli occhi e la superbia della vita – non viene dal Padre, ma viene dal mondo.</p>
<p class="C2 V17">E il mondo passa con la sua concupiscenza; ma chi fa la volontà di Dio rimane in eterno!</p>
<p class="C2 V18">Figlioli, è giunta l’ultima ora. Come avete sentito dire che l’anticristo deve venire, di fatto molti anticristi sono già venuti. Da questo conosciamo che è l’ultima ora.</p>
<p class="C2 V19">Sono usciti da noi, ma non erano dei nostri; se fossero stati dei nostri, sarebbero rimasti con noi; sono usciti perché fosse manifesto che non tutti sono dei nostri.</p>
<p class="C2 V20">Ora voi avete ricevuto l’unzione dal Santo, e tutti avete la conoscenza.</p>
<p class="C2 V21">Non vi ho scritto perché non conoscete la verità, ma perché la conoscete e perché nessuna menzogna viene dalla verità.</p>
<p class="C2 V22">Chi è il bugiardo se non colui che nega che Gesù è il Cristo? L’anticristo è colui che nega il Padre e il Figlio.</p>
<p class="C2 V23">Chiunque nega il Figlio, non possiede nemmeno il Padre; chi professa la sua fede nel Figlio possiede anche il Padre.</p>
<p class="C2 V24">Quanto a voi, quello che avete udito da principio rimanga in voi. Se rimane in voi quello che avete udito da principio, anche voi rimarrete nel Figlio e nel Padre.</p>
<p class="C2 V25">E questa è la promessa che egli ci ha fatto: la vita eterna.</p>
<p class="C2 V26">Questo vi ho scritto riguardo a coloro che cercano di ingannarvi.</p>
<p class="C2 V27">E quanto a voi, l’unzione che avete ricevuto da lui rimane in voi e non avete bisogno che qualcuno vi istruisca. Ma, come la sua unzione vi insegna ogni cosa ed è veritiera e non mentisce, così voi rimanete in lui come essa vi ha istruito.</p>
<p class="C2 V28">E ora, figlioli, rimanete in lui, perché possiamo avere fiducia quando egli si manifesterà e non veniamo da lui svergognati alla sua venuta.</p>
<p class="C2 V29">Se sapete che egli è giusto, sappiate anche che chiunque opera la giustizia, è stato generato da lui. </p>
<p class="C3 V1">Vedete quale grande amore ci ha dato il Padre per essere chiamati figli di Dio, e lo siamo realmente! Per questo il mondo non ci conosce: perché non ha conosciuto lui.</p>
<p class="C3 V2">Carissimi, noi fin d’ora siamo figli di Dio, ma ciò che saremo non è stato ancora rivelato. Sappiamo però che quando egli si sarà manifestato, noi saremo simili a lui, perché lo vedremo così come egli è.</p>
<p class="C3 V3">Chiunque ha questa speranza in lui, purifica se stesso, come egli è puro.</p>
<p class="C3 V4">Chiunque commette il peccato, commette anche l’iniquità, perché il peccato è l’iniquità.</p>
<p class="C3 V5">Voi sapete che egli si manifestò per togliere i peccati e che in lui non vi è peccato.</p>
<p class="C3 V6">Chiunque rimane in lui non pecca; chiunque pecca non l’ha visto né l’ha conosciuto.</p>
<p class="C3 V7">Figlioli, nessuno v’inganni. Chi pratica la giustizia è giusto come egli è giusto.</p>
<p class="C3 V8">Chi commette il peccato viene dal diavolo, perché da principio il diavolo è peccatore. Per questo si manifestò il Figlio di Dio: per distruggere le opere del diavolo.</p>
<p class="C3 V9">Chiunque è stato generato da Dio non commette peccato, perché un germe divino rimane in lui, e non può peccare perché è stato generato da Dio.</p>
<p class="C3 V10">In questo si distinguono i figli di Dio dai figli del diavolo: chi non pratica la giustizia non è da Dio, e neppure lo è chi non ama il suo fratello.</p>
<p class="C3 V11">Poiché questo è il messaggio che avete udito da principio: che ci amiamo gli uni gli altri.</p>
<p class="C3 V12">Non come Caino, che era dal Maligno e uccise suo fratello. E per quale motivo l’uccise? Perché le sue opere erano malvagie, mentre quelle di suo fratello erano giuste.</p>
<p class="C3 V13">Non meravigliatevi, fratelli, se il mondo vi odia.</p>
<p class="C3 V14">Noi sappiamo che siamo passati dalla morte alla vita, perché amiamo i fratelli. Chi non ama rimane nella morte.</p>
<p class="C3 V15">Chiunque odia il proprio fratello è omicida, e voi sapete che nessun omicida ha più la vita eterna che dimora in lui.</p>
<p class="C3 V16">In questo abbiamo conosciuto l’amore, nel fatto che egli ha dato la sua vita per noi; quindi anche noi dobbiamo dare la vita per i fratelli.</p>
<p class="C3 V17">Ma se uno ha ricchezze di questo mondo e, vedendo il suo fratello in necessità, gli chiude il proprio cuore, come rimane in lui l’amore di Dio?</p>
<p class="C3 V18">Figlioli, non amiamo a parole né con la lingua, ma con i fatti e nella verità.</p>
<p class="C3 V19">In questo conosceremo che siamo dalla verità e davanti a lui rassicureremo il nostro cuore,</p>
<p class="C3 V20">qualunque cosa esso ci rimproveri. Dio è più grande del nostro cuore e conosce ogni cosa.</p>
<p class="C3 V21">Carissimi, se il nostro cuore non ci rimprovera nulla, abbiamo fiducia in Dio,</p>
<p class="C3 V22">e qualunque cosa chiediamo, la riceviamo da lui, perché osserviamo i suoi comandamenti e facciamo quello che gli è gradito.</p>
<p class="C3 V23">Questo è il suo comandamento: che crediamo nel nome del Figlio suo Gesù Cristo e ci amiamo gli uni gli altri, secondo il precetto che ci ha dato.</p>
<p class="C3 V24">Chi osserva i suoi comandamenti rimane in Dio e Dio in lui. In questo conosciamo che egli rimane in noi: dallo Spirito che ci ha dato. </p>
<p class="C4 V1">Carissimi, non prestate fede ad ogni spirito, ma mettete alla prova gli spiriti, per saggiare se provengono veramente da Dio, perché molti falsi profeti sono venuti nel mondo.</p>
<p class="C4 V2">In questo potete riconoscere lo Spirito di Dio: ogni spirito che riconosce Gesù Cristo venuto nella carne, è da Dio;</p>
<p class="C4 V3">ogni spirito che non riconosce Gesù, non è da Dio. Questo è lo spirito dell’anticristo che, come avete udito, viene, anzi è già nel mondo.</p>
<p class="C4 V4">Voi siete da Dio, figlioli, e avete vinto costoro, perché colui che è in voi è più grande di colui che è nel mondo.</p>
<p class="C4 V5">Essi sono del mondo, perciò insegnano cose del mondo e il mondo li ascolta.</p>
<p class="C4 V6">Noi siamo da Dio: chi conosce Dio ascolta noi; chi non è da Dio non ci ascolta. Da questo noi distinguiamo lo spirito della verità e lo spirito dell’errore.</p>
<p class="C4 V7">Carissimi, amiamoci gli uni gli altri, perché l’amore è da Dio: chiunque ama è stato generato da Dio e conosce Dio.</p>
<p class="C4 V8">Chi non ama non ha conosciuto Dio, perché Dio è amore.</p>
<p class="C4 V9">In questo si è manifestato l’amore di Dio in noi: Dio ha mandato nel mondo il suo Figlio unigenito, perché noi avessimo la vita per mezzo di lui.</p>
<p class="C4 V10">In questo sta l’amore: non siamo stati noi ad amare Dio, ma è lui che ha amato noi e ha mandato il suo Figlio come vittima di espiazione per i nostri peccati.</p>
<p class="C4 V11">Carissimi, se Dio ci ha amati così, anche noi dobbiamo amarci gli uni gli altri.</p>
<p class="C4 V12">Nessuno mai ha visto Dio; se ci amiamo gli uni gli altri, Dio rimane in noi e l’amore di lui è perfetto in noi.</p>
<p class="C4 V13">In questo si conosce che noi rimaniamo in lui ed egli in noi: egli ci ha donato il suo Spirito.</p>
<p class="C4 V14">E noi stessi abbiamo veduto e attestiamo che il Padre ha mandato il suo Figlio come salvatore del mondo.</p>
<p class="C4 V15">Chiunque confessa che Gesù è il Figlio di Dio, Dio rimane in lui ed egli in Dio.</p>
<p class="C4 V16">E noi abbiamo conosciuto e creduto l’amore che Dio ha in noi. Dio è amore; chi rimane nell’amore rimane in Dio e Dio rimane in lui.</p>
<p class="C4 V17">In questo l’amore ha raggiunto tra noi la sua perfezione: che abbiamo fiducia nel giorno del giudizio, perché come è lui, così siamo anche noi, in questo mondo.</p>
<p class="C4 V18">Nell’amore non c’è timore, al contrario l’amore perfetto scaccia il timore, perché il timore suppone un castigo e chi teme non è perfetto nell’amore.</p>
<p class="C4 V19">Noi amiamo perché egli ci ha amati per primo.</p>
<p class="C4 V20">Se uno dice: «Io amo Dio» e odia suo fratello, è un bugiardo. Chi infatti non ama il proprio fratello che vede, non può amare Dio che non vede.</p>
<p class="C4 V21">E questo è il comandamento che abbiamo da lui: chi ama Dio, ami anche suo fratello. </p>
<p class="C5 V1">Chiunque crede che Gesù è il Cristo, è stato generato da Dio; e chi ama colui che ha generato, ama anche chi da lui è stato generato.</p>
<p class="C5 V2">In questo conosciamo di amare i figli di Dio: quando amiamo Dio e osserviamo i suoi comandamenti.</p>
<p class="C5 V3">In questo infatti consiste l’amore di Dio, nell’osservare i suoi comandamenti; e i suoi comandamenti non sono gravosi.</p>
<p class="C5 V4">Chiunque è stato generato da Dio vince il mondo; e questa è la vittoria che ha vinto il mondo: la nostra fede.</p>
<p class="C5 V5">E chi è che vince il mondo se non chi crede che Gesù è il Figlio di Dio?</p>
<p class="C5 V6">Egli è colui che è venuto con acqua e sangue, Gesù Cristo; non con l’acqua soltanto, ma con l’acqua e con il sangue. Ed è lo Spirito che dà testimonianza, perché lo Spirito è la verità.</p>
<p class="C5 V7">Poiché tre sono quelli che danno testimonianza:</p>
<p class="C5 V8">lo Spirito, l’acqua e il sangue, e questi tre sono concordi.</p>
<p class="C5 V9">Se accettiamo la testimonianza degli uomini, la testimonianza di Dio è superiore: e questa è la testimonianza di Dio, che egli ha dato riguardo al proprio Figlio.</p>
<p class="C5 V10">Chi crede nel Figlio di Dio, ha questa testimonianza in sé. Chi non crede a Dio, fa di lui un bugiardo, perché non crede alla testimonianza che Dio ha dato riguardo al proprio Figlio.</p>
<p class="C5 V11">E la testimonianza è questa: Dio ci ha donato la vita eterna e questa vita è nel suo Figlio.</p>
<p class="C5 V12">Chi ha il Figlio, ha la vita; chi non ha il Figlio di Dio, non ha la vita.</p>
<p class="C5 V13">Questo vi ho scritto perché sappiate che possedete la vita eterna, voi che credete nel nome del Figlio di Dio.</p>
<p class="C5 V14">E questa è la fiducia che abbiamo in lui: qualunque cosa gli chiediamo secondo la sua volontà, egli ci ascolta.</p>
<p class="C5 V15">E se sappiamo che ci ascolta in tutto quello che gli chiediamo, sappiamo di avere già da lui quanto abbiamo chiesto.</p>
<p class="C5 V16">Se uno vede il proprio fratello commettere un peccato che non conduce alla morte, preghi, e Dio gli darà la vita: a coloro, cioè, il cui peccato non conduce alla morte. C’è infatti un peccato che conduce alla morte; non dico di pregare riguardo a questo peccato.</p>
<p class="C5 V17">Ogni iniquità è peccato, ma c’è il peccato che non conduce alla morte.</p>
<p class="C5 V18">Sappiamo che chiunque è stato generato da Dio non pecca: chi è stato generato da Dio preserva se stesso e il Maligno non lo tocca.</p>
<p class="C5 V19">Noi sappiamo che siamo da Dio, mentre tutto il mondo sta in potere del Maligno.</p>
<p class="C5 V20">Sappiamo anche che il Figlio di Dio è venuto e ci ha dato l’intelligenza per conoscere il vero Dio. E noi siamo nel vero Dio, nel Figlio suo Gesù Cristo: egli è il vero Dio e la vita eterna.</p>
<p class="C5 V21">Figlioli, guardatevi dai falsi dèi!   </p>
</div>
</div>
<div class="edizione CEI1974">
<div class="libro 1Gv">
<p class="CCAPITOLO VVERSO">TESTO</p>
<p class="C1 V1">Ciò che era fin da principio, ciò che noi abbiamo udito, ciò che noi abbiamo veduto con i nostri occhi, ciò che noi abbiamo contemplato e ciò che le nostre mani hanno toccato, ossia il Verbo della vita</p>
<p class="C1 V2">(poiché la vita si è fatta visibile, noi l'abbiamo veduta e di ciò rendiamo testimonianza e vi annunziamo la vita eterna, che era presso il Padre e si è resa visibile a noi),</p>
<p class="C1 V3">quello che abbiamo veduto e udito, noi lo annunziamo anche a voi, perché anche voi siate in comunione con noi. La nostra comunione è col Padre e col Figlio suo Gesù Cristo.</p>
<p class="C1 V4">Queste cose vi scriviamo, perché la nostra gioia sia perfetta.</p>
<p class="C1 V5">Questo è il messaggio che abbiamo udito da lui e che ora vi annunziamo: Dio è luce e in lui non ci sono tenebre.</p>
<p class="C1 V6">Se diciamo che siamo in comunione con lui e camminiamo nelle tenebre, mentiamo e non mettiamo in pratica la verità.</p>
<p class="C1 V7">Ma se camminiamo nella luce, come egli è nella luce, siamo in comunione gli uni con gli altri, e il sangue di Gesù, suo Figlio, ci purifica da ogni peccato.</p>
<p class="C1 V8">Se diciamo che siamo senza peccato, inganniamo noi stessi e la verità non è in noi.</p>
<p class="C1 V9">Se riconosciamo i nostri peccati, egli che è fedele e giusto ci perdonerà i peccati e ci purificherà da ogni colpa.</p>
<p class="C1 V10">Se diciamo che non abbiamo peccato, facciamo di lui un bugiardo e la sua parola non è in noi.</p>
<p class="C2 V1">Figlioli miei, vi scrivo queste cose perché non pecchiate; ma se qualcuno ha peccato, abbiamo un avvocato presso il Padre: Gesù Cristo giusto.</p>
<p class="C2 V2">Egli è vittima di espiazione per i nostri peccati; non soltanto per i nostri, ma anche per quelli di tutto il mondo.</p>
<p class="C2 V3">Da questo sappiamo d'averlo conosciuto: se osserviamo i suoi comandamenti.</p>
<p class="C2 V4">Chi dice: «Lo conosco» e non osserva i suoi comandamenti, è bugiardo e la verità non è in lui;</p>
<p class="C2 V5">ma chi osserva la sua parola, in lui l'amore di Dio è veramente perfetto. Da questo conosciamo di essere in lui.</p>
<p class="C2 V6">Chi dice di dimorare in Cristo, deve comportarsi come lui si è comportato.</p>
<p class="C2 V7">Carissimi, non vi scrivo un nuovo comandamento, ma un comandamento antico, che avete ricevuto fin da principio. Il comandamento antico è la parola che avete udito.</p>
<p class="C2 V8">E tuttavia è un comandamento nuovo quello di cui vi scrivo, il che è vero in lui e in voi, perché le tenebre stanno diradandosi e la vera luce già risplende.</p>
<p class="C2 V9">Chi dice di essere nella luce e odia suo fratello, è ancora nelle tenebre.</p>
<p class="C2 V10">Chi ama suo fratello, dimora nella luce e non v'è in lui occasione di inciampo.</p>
<p class="C2 V11">Ma chi odia suo fratello è nelle tenebre, cammina nelle tenebre e non sa dove va, perché le tenebre hanno accecato i suoi occhi.</p>
<p class="C2 V12">Scrivo a voi, figlioli, perché vi sono stati rimessi i peccati in virtù del suo nome.</p>
<p class="C2 V13">Scrivo a voi, padri, perché avete conosciuto colui che è fin dal principio. Scrivo a voi, giovani, perché avete vinto il maligno.</p>
<p class="C2 V14">Ho scritto a voi, figlioli, perché avete conosciuto il Padre. Ho scritto a voi, padri, perché avete conosciuto colui che è fin dal principio. Ho scritto a voi, giovani, perché siete forti, e la parola di Dio dimora in voi e avete vinto il maligno.</p>
<p class="C2 V15">Non amate né il mondo, né le cose del mondo! Se uno ama il mondo, l'amore del Padre non è in lui;</p>
<p class="C2 V16">perché tutto quello che è nel mondo, la concupiscenza della carne, la concupiscenza degli occhi e la superbia della vita, non viene dal Padre, ma dal mondo.</p>
<p class="C2 V17">E il mondo passa con la sua concupiscenza; ma chi fa la volontà di Dio rimane in eterno!</p>
<p class="C2 V18">Figlioli, questa è l'ultima ora. Come avete udito che deve venire l'anticristo, di fatto ora molti anticristi sono apparsi. Da questo conosciamo che è l'ultima ora.</p>
<p class="C2 V19">Sono usciti di mezzo a noi, ma non erano dei nostri; se fossero stati dei nostri, sarebbero rimasti con noi; ma doveva rendersi manifesto che non tutti sono dei nostri.</p>
<p class="C2 V20">Ora voi avete l'unzione ricevuta dal Santo e tutti avete la scienza.</p>
<p class="C2 V21">Non vi ho scritto perché non conoscete la verità, ma perché la conoscete e perché nessuna menzogna viene dalla verità.</p>
<p class="C2 V22">Chi è il menzognero se non colui che nega che Gesù è il Cristo? L'anticristo è colui che nega il Padre e il Figlio.</p>
<p class="C2 V23">Chiunque nega il Figlio, non possiede nemmeno il Padre; chi professa la sua fede nel Figlio possiede anche il Padre.</p>
<p class="C2 V24">Quanto a voi, tutto ciò che avete udito da principio rimanga in voi. Se rimane in voi quel che avete udito da principio, anche voi rimarrete nel Figlio e nel Padre.</p>
<p class="C2 V25">E questa è la promessa che egli ci ha fatto: la vita eterna.</p>
<p class="C2 V26">Questo vi ho scritto riguardo a coloro che cercano di traviarvi.</p>
<p class="C2 V27">E quanto a voi, l'unzione che avete ricevuto da lui rimane in voi e non avete bisogno che alcuno vi ammaestri; ma come la sua unzione vi insegna ogni cosa, è veritiera e non mentisce, così state saldi in lui, come essa vi insegna.</p>
<p class="C2 V28">E ora, figlioli, rimanete in lui, perché possiamo aver fiducia quando apparirà e non veniamo svergognati da lui alla sua venuta.</p>
<p class="C2 V29">Se sapete che egli è giusto, sappiate anche che chiunque opera la giustizia, è nato da lui.</p>
<p class="C3 V1">Quale grande amore ci ha dato il Padre per essere chiamati figli di Dio, e lo siamo realmente! La ragione per cui il mondo non ci conosce è perché non ha conosciuto lui.</p>
<p class="C3 V2">Carissimi, noi fin d'ora siamo figli di Dio, ma ciò che saremo non è stato ancora rivelato. Sappiamo però che quando egli si sarà manifestato, noi saremo simili a lui, perché lo vedremo così come egli è.</p>
<p class="C3 V3">Chiunque ha questa speranza in lui, purifica se stesso, come egli è puro.</p>
<p class="C3 V4">Chiunque commette il peccato, commette anche violazione della legge, perché il peccato è violazione della legge.</p>
<p class="C3 V5">Voi sapete che egli è apparso per togliere i peccati e che in lui non v'è peccato.</p>
<p class="C3 V6">Chiunque rimane in lui non pecca; chiunque pecca non lo ha visto né l'ha conosciuto.</p>
<p class="C3 V7">Figlioli, nessuno v'inganni. Chi pratica la giustizia è giusto com'egli è giusto.</p>
<p class="C3 V8">Chi commette il peccato viene dal diavolo, perché il diavolo è peccatore fin dal principio. Ora il Figlio di Dio è apparso per distruggere le opere del diavolo.</p>
<p class="C3 V9">Chiunque è nato da Dio non commette peccato, perché un germe divino dimora in lui, e non può peccare perché è nato da Dio.</p>
<p class="C3 V10">Da questo si distinguono i figli di Dio dai figli del diavolo: chi non pratica la giustizia non è da Dio, né lo è chi non ama il suo fratello.</p>
<p class="C3 V11">Poiché questo è il messaggio che avete udito fin da principio: che ci amiamo gli uni gli altri.</p>
<p class="C3 V12">Non come Caino, che era dal maligno e uccise il suo fratello. E per qual motivo l'uccise? Perché le opere sue erano malvage, mentre quelle di suo fratello eran giuste.</p>
<p class="C3 V13">Non vi meravigliate, fratelli, se il mondo vi odia.</p>
<p class="C3 V14">Noi sappiamo che siamo passati dalla morte alla vita, perché amiamo i fratelli. Chi non ama rimane nella morte.</p>
<p class="C3 V15">Chiunque odia il proprio fratello è omicida, e voi sapete che nessun omicida possiede in se stesso la vita eterna.</p>
<p class="C3 V16">Da questo abbiamo conosciuto l'amore: Egli ha dato la sua vita per noi; quindi anche noi dobbiamo dare la vita per i fratelli.</p>
<p class="C3 V17">Ma se uno ha ricchezze di questo mondo e vedendo il suo fratello in necessità gli chiude il proprio cuore, come dimora in lui l'amore di Dio?</p>
<p class="C3 V18">Figlioli, non amiamo a parole né con la lingua, ma coi fatti e nella verità.</p>
<p class="C3 V19">Da questo conosceremo che siamo nati dalla verità e davanti a lui rassicureremo il nostro cuore</p>
<p class="C3 V20">qualunque cosa esso ci rimproveri. Dio è più grande del nostro cuore e conosce ogni cosa.</p>
<p class="C3 V21">Carissimi, se il nostro cuore non ci rimprovera nulla, abbiamo fiducia in Dio;</p>
<p class="C3 V22">e qualunque cosa chiediamo la riceviamo da lui perché osserviamo i suoi comandamenti e facciamo quel che è gradito a lui.</p>
<p class="C3 V23">Questo è il suo comandamento: che crediamo nel nome del Figlio suo Gesù Cristo e ci amiamo gli uni gli altri, secondo il precetto che ci ha dato.</p>
<p class="C3 V24">Chi osserva i suoi comandamenti dimora in Dio ed egli in lui. E da questo conosciamo che dimora in noi: dallo Spirito che ci ha dato.</p>
<p class="C4 V1">Carissimi, non prestate fede a ogni ispirazione, ma mettete alla prova le ispirazioni, per saggiare se provengono veramente da Dio, perché molti falsi profeti sono comparsi nel mondo.</p>
<p class="C4 V2">Da questo potete riconoscere lo spirito di Dio: ogni spirito che riconosce che Gesù Cristo è venuto nella carne, è da Dio;</p>
<p class="C4 V3">ogni spirito che non riconosce Gesù, non è da Dio. Questo è lo spirito dell'anticristo che, come avete udito, viene, anzi è già nel mondo.</p>
<p class="C4 V4">Voi siete da Dio, figlioli, e avete vinto questi falsi profeti, perché colui che è in voi è più grande di colui che è nel mondo.</p>
<p class="C4 V5">Costoro sono del mondo, perciò insegnano cose del mondo e il mondo li ascolta.</p>
<p class="C4 V6">Noi siamo da Dio. Chi conosce Dio ascolta noi; chi non è da Dio non ci ascolta. Da ciò noi distinguiamo lo spirito della verità e lo spirito dell'errore.</p>
<p class="C4 V7">Carissimi, amiamoci gli uni gli altri, perché l'amore è da Dio: chiunque ama è generato da Dio e conosce Dio.</p>
<p class="C4 V8">Chi non ama non ha conosciuto Dio, perché Dio è amore.</p>
<p class="C4 V9">In questo si è manifestato l'amore di Dio per noi: Dio ha mandato il suo unigenito Figlio nel mondo, perché noi avessimo la vita per lui.</p>
<p class="C4 V10">In questo sta l'amore: non siamo stati noi ad amare Dio, ma è lui che ha amato noi e ha mandato il suo Figlio come vittima di espiazione per i nostri peccati.</p>
<p class="C4 V11">Carissimi, se Dio ci ha amato, anche noi dobbiamo amarci gli uni gli altri.</p>
<p class="C4 V12">Nessuno mai ha visto Dio; se ci amiamo gli uni gli altri, Dio rimane in noi e l'amore di lui è perfetto in noi.</p>
<p class="C4 V13">Da questo si conosce che noi rimaniamo in lui ed egli in noi: egli ci ha fatto dono del suo Spirito.</p>
<p class="C4 V14">E noi stessi abbiamo veduto e attestiamo che il Padre ha mandato il suo Figlio come salvatore del mondo.</p>
<p class="C4 V15">Chiunque riconosce che Gesù è il Figlio di Dio, Dio dimora in lui ed egli in Dio.</p>
<p class="C4 V16">Noi abbiamo riconosciuto e creduto all'amore che Dio ha per noi. Dio è amore; chi sta nell'amore dimora in Dio e Dio dimora in lui.</p>
<p class="C4 V17">Per questo l'amore ha raggiunto in noi la sua perfezione, perché abbiamo fiducia nel giorno del giudizio; perché come è lui, così siamo anche noi, in questo mondo.</p>
<p class="C4 V18">Nell'amore non c'è timore, al contrario l'amore perfetto scaccia il timore, perché il timore suppone un castigo e chi teme non è perfetto nell'amore.</p>
<p class="C4 V19">Noi amiamo, perché egli ci ha amati per primo.</p>
<p class="C4 V20">Se uno dicesse: «Io amo Dio», e odiasse il suo fratello, è un mentitore. Chi infatti non ama il proprio fratello che vede, non può amare Dio che non vede.</p>
<p class="C4 V21">Questo è il comandamento che abbiamo da lui: chi ama Dio, ami anche il suo fratello.</p>
<p class="C5 V1">Chiunque crede che Gesù è il Cristo, è nato da Dio; e chi ama colui che ha generato, ama anche chi da lui è stato generato.</p>
<p class="C5 V2">Da questo conosciamo di amare i figli di Dio: se amiamo Dio e ne osserviamo i comandamenti,</p>
<p class="C5 V3">perché in questo consiste l'amore di Dio, nell'osservare i suoi comandamenti; e i suoi comandamenti non sono gravosi.</p>
<p class="C5 V4">Tutto ciò che è nato da Dio vince il mondo; e questa è la vittoria che ha sconfitto il mondo: la nostra fede.</p>
<p class="C5 V5">E chi è che vince il mondo se non chi crede che Gesù è il Figlio di Dio?</p>
<p class="C5 V6">Questi è colui che è venuto con acqua e sangue, Gesù Cristo; non con acqua soltanto, ma con l'acqua e con il sangue. Ed è lo Spirito che rende testimonianza, perché lo Spirito è la verità.</p>
<p class="C5 V7">Poiché tre sono quelli che rendono testimonianza:</p>
<p class="C5 V8">lo Spirito, l'acqua e il sangue, e questi tre sono concordi.</p>
<p class="C5 V9">Se accettiamo la testimonianza degli uomini, la testimonianza di Dio è maggiore; e la testimonianza di Dio è quella che ha dato al suo Figlio.</p>
<p class="C5 V10">Chi crede nel Figlio di Dio, ha questa testimonianza in sé. Chi non crede a Dio, fa di lui un bugiardo, perché non crede alla testimonianza che Dio ha reso a suo Figlio.</p>
<p class="C5 V11">E la testimonianza è questa: Dio ci ha dato la vita eterna e questa vita è nel suo Figlio.</p>
<p class="C5 V12">Chi ha il Figlio ha la vita; chi non ha il Figlio di Dio, non ha la vita.</p>
<p class="C5 V13">Questo vi ho scritto perché sappiate che possedete la vita eterna, voi che credete nel nome del Figlio di Dio.</p>
<p class="C5 V14">Questa è la fiducia che abbiamo in lui: qualunque cosa gli chiediamo secondo la sua volontà, egli ci ascolta.</p>
<p class="C5 V15">E se sappiamo che ci ascolta in quello che gli chiediamo, sappiamo di avere già quello che gli abbiamo chiesto.</p>
<p class="C5 V16">Se uno vede il proprio fratello commettere un peccato che non conduce alla morte, preghi, e Dio gli darà la vita; s'intende a coloro che commettono un peccato che non conduce alla morte: c'è infatti un peccato che conduce alla morte; per questo dico di non pregare.</p>
<p class="C5 V17">Ogni iniquità è peccato, ma c'è il peccato che non conduce alla morte.</p>
<p class="C5 V18">Sappiamo che chiunque è nato da Dio non pecca: chi è nato da Dio preserva se stesso e il maligno non lo tocca.</p>
<p class="C5 V19">Noi sappiamo che siamo da Dio, mentre tutto il mondo giace sotto il potere del maligno.</p>
<p class="C5 V20">Sappiamo anche che il Figlio di Dio è venuto e ci ha dato l'intelligenza per conoscere il vero Dio. E noi siamo nel vero Dio e nel Figlio suo Gesù Cristo: egli è il vero Dio e la vita eterna.</p>
<p class="C5 V21">Figlioli, guardatevi dai falsi dèi!</p>
</div>
</div>
<div class="edizione DIODATI">
<div class="libro 1Gv">
<p class="CCAPITOLO VVERSO">TESTO</p>
<p class="C1 V1">Quel che era dal principio, quel che abbiamo udito, quel che abbiamo visto con i nostri occhi, quel che abbiamo contemplato e che le nostre mani hanno toccato della Parola della vita</p>
<p class="C1 V2">(e la vita è stata manifestata e noi l'abbiamo vista e ne rendiamo testimonianza, e vi annunziamo la vita eterna che era presso il Padre e che è stata manifestata a noi),</p>
<p class="C1 V3">quello che abbiamo visto e udito, noi ve lo annunziamo, affinché anche voi abbiate comunione con noi, e la nostra comunione è col Padre e col suo Figlio, Gesú Cristo,</p>
<p class="C1 V4">E vi scriviamo queste cose affinché la vostra gioia sia completa.</p>
<p class="C1 V5">Or questo è il messaggio che abbiamo udito da lui, e che vi annunziamo: Dio è luce e in lui non vi è tenebra alcuna.</p>
<p class="C1 V6">Se diciamo di avere comunione con lui e camminiamo nelle tenebre, noi mentiamo e non mettiamo in pratica la verità;</p>
<p class="C1 V7">ma se camminiamo nella luce, come egli è nella luce, abbiamo comunione gli uni con gli altri, e il sangue di Gesú Cristo, suo Figlio, ci purifica da ogni peccato.</p>
<p class="C1 V8">Se diciamo di essere senza peccato inganniamo noi stessi e la verità non è in noi.</p>
<p class="C1 V9">Se confessiamo i nostri peccati, egli è fedele e giusto, da perdonarci i peccati e purificarci da ogni iniquità.</p>
<p class="C1 V10">Se diciamo di non aver peccato, lo facciamo bugiardo e la sua parola non è in noi.</p>
<p class="C2 V1">Figlioletti miei, vi scrivo queste cose affinché non pecchiate; e se pure qualcuno ha peccato, abbiamo un avvocato presso il Padre: Gesú Cristo il giusto.</p>
<p class="C2 V2">Egli è l'espiazione per i nostri peccati; e non solo per i nostri, ma anche per quelli di tutto il mondo.</p>
<p class="C2 V3">E da questo sappiamo che l'abbiamo conosciuto: se osserviamo i suoi comandamenti.</p>
<p class="C2 V4">Chi dice: «Io l'ho conosciuto», e non osserva i suoi comandamenti, è bugiardo e la verità non è in lui.</p>
<p class="C2 V5">Ma chi osserva la sua parola, l'amore di Dio in lui è perfetto. Da questo conosciamo che siamo in lui.</p>
<p class="C2 V6">Chi dice di dimorare in lui, deve camminare anch'egli come camminò lui.</p>
<p class="C2 V7">Fratelli, non vi scrivo un nuovo comandamento, ma un comandamento vecchio, che avevate dal principio: il comandamento vecchio è la parola che avete udito dal principio.</p>
<p class="C2 V8">E tuttavia vi scrivo un comandamento nuovo, il che è vero in lui e in voi, perché le tenebre stanno passando e già risplende la vera luce.</p>
<p class="C2 V9">Chi dice di essere nella luce e odia il proprio fratello, è ancora nelle tenebre.</p>
<p class="C2 V10">Chi ama il proprio fratello dimora nella luce e non vi è niente in lui che lo faccia cadere.</p>
<p class="C2 V11">Ma chi odia il proprio fratello è nelle tenebre, cammina nelle tenebre e non sa dove va, perché le tenebre gli hanno accecato gli occhi.</p>
<p class="C2 V12">Figlioletti, vi scrivo perché i vostri peccati vi sono perdonati per mezzo del suo nome.</p>
<p class="C2 V13">Padri vi scrivo perché avete conosciuto colui che è dal principio. Giovani, vi scrivo perche avete vinto il maligno. Figlioletti, vi scrivo perché avete conosciuto il Padre.</p>
<p class="C2 V14">Padri, vi ho scritto perché avete conosciuto colui che è dal principio. Giovani, vi ho scritto perché siete forti e la parola di Dio dimora in voi, e perché avete vinto il maligno.</p>
<p class="C2 V15">Non amate il mondo, né le cose che sono nel mondo. Se uno ama il mondo, l'amore del Padre non è in lui.</p>
<p class="C2 V16">perché tutto ciò che è nel mondo, la concupiscenza della carne, la concupiscenza degli occhi e l'orgoglio della vita, non viene dal Padre, ma dal mondo.</p>
<p class="C2 V17">E il mondo passa con la sua concupiscenza; ma chi fa la volontà di Dio rimane in eterno.</p>
<p class="C2 V18">Fanciulli, è l'ultima ora. E, come avete udito, l'anticristo deve venire, e fin da ora sono sorti molti anticristi; da questo conosciamo che è l'ultima ora.</p>
<p class="C2 V19">Sono usciti di mezzo a noi, ma non erano dei nostri perché, se fossero stati dei nostri, sarebbero rimasti con noi, ma ciò è accaduto perché fosse palesato che non tutti sono dei nostri.</p>
<p class="C2 V20">Ma voi avete l'unzione dal Santo e conoscete ogni cosa.</p>
<p class="C2 V21">Non vi ho scritto perché non conoscete la verità, ma perché la conoscete e perché nessuna menzogna proviene dalla verità.</p>
<p class="C2 V22">Chi è il mendace, se non colui che nega che Gesú è il Cristo? Costui è l'anticristo, che nega il Padre e il Figlio.</p>
<p class="C2 V23">Chiunque nega il Figlio, non ha neanche il Padre; chi riconosce il Figlio, ha anche il Padre.</p>
<p class="C2 V24">Quanto a voi dunque, dimori in voi ciò che avete udito dal principio; se ciò che avete udito dal principio dimora in voi, anche voi dimorerete nel Figlio e nel Padre.</p>
<p class="C2 V25">E questa è la promessa che egli ci ha fatto: la vita eterna.</p>
<p class="C2 V26">Vi ho scritto queste cose riguardo a coloro che cercano di sedurvi.</p>
<p class="C2 V27">Ma quanto a voi, l'unzione che avete ricevuto da lui dimora in voi e non avete bisogno che alcuno v'insegni; ma, come la sua unzione v'insegna ogni cosa ed è verace e non è menzogna, dimorate in lui come essa vi ha insegnato.</p>
<p class="C2 V28">Ora dunque, figlioletti, dimorate in lui affinché, quando egli apparirà, noi possiamo avere fiducia e alla sua venuta non veniamo svergognati davanti a Lui.</p>
<p class="C2 V29">Se voi sapete che egli è giusto, sappiate che chiunque pratica la giustizia, è nato da lui.</p>
<p class="C3 V1">Vedete quale amore il Padre ha profuso su di noi, facendoci chiamare figli di Dio. La ragione per cui il mondo non ci conosce è perché non ha conosciuto lui,</p>
<p class="C3 V2">Carissimi, ora siamo figli di Dio, ma non è ancora stato manifestato ciò che saremo; sappiamo però che quando egli sarà manifestato, saremo simili a lui, perché lo vedremo come egli è.</p>
<p class="C3 V3">E chiunque ha questa speranza in lui, purifichi se stesso, come egli è puro.</p>
<p class="C3 V4">Chiunque commette il peccato, commette pure una violazione della legge; e il peccato è violazione della legge.</p>
<p class="C3 V5">E voi sapete che egli è stato manifestato per togliere via i nostri peccati; e in lui non vi è peccato.</p>
<p class="C3 V6">Chiunque dimora in lui non pecca chiunque pecca non l'ha visto né l'ha conosciuto.</p>
<p class="C3 V7">Figlioletti, nessuno vi seduca: chi pratica la giustizia è giusto, come egli è giusto,</p>
<p class="C3 V8">Chiunque commette il peccato è dal diavolo, perché il diavolo pecca dal principio; per questo è stato manifestato il Figlio di Dio: per distruggere le opere del diavolo.</p>
<p class="C3 V9">Chiunque è nato da Dio non commette peccato, perché il seme di Dio dimora in lui e non può peccare perché è nato da Dio.</p>
<p class="C3 V10">Da questo si riconoscono i figli di Dio e i figli del diavolo: chiunque non pratica la giustizia non è da Dio, e neppure lo è chi non ama il proprio fratello.</p>
<p class="C3 V11">Poiché questo è l'annunzio che avete udito dal principio: che ci amiamo gli uni gli altri,</p>
<p class="C3 V12">non come Caino, che era dal maligno e uccise il proprio fratello. E per quale motivo lo uccise? Perché le sue opere erano malvagie e quelle di suo fratello giuste.</p>
<p class="C3 V13">Non vi meravigliate, fratelli miei, se il mondo vi odia.</p>
<p class="C3 V14">Noi sappiamo di essere passati dalla morte alla vita, perché amiamo i fratelli; chi non ama il proprio fratello rimane nella morte.</p>
<p class="C3 V15">Chiunque odia il proprio fratello è omicida, e voi sapete che nessun omicida ha la vita eterna dimorante in sé.</p>
<p class="C3 V16">Da questo abbiamo conosciuto l'amore: egli ha dato la sua vita per noi anche noi dobbiamo dare la nostra vita per i fratelli.</p>
<p class="C3 V17">Ora, se uno ha dei beni di questo mondo e vede il proprio fratello che è nel bisogno e gli chiude le sue viscere, come dimora in lui l'amore di Dio?</p>
<p class="C3 V18">Figlioletti miei, non amiamo a parole né con la lingua, ma a fatti e in verità.</p>
<p class="C3 V19">E da questo noi sappiamo di essere nella verità e tranquillizzeremo i nostri cuori davanti a lui;</p>
<p class="C3 V20">poiché, se il nostro cuore ci condanna, Dio è piú grande del nostro cuore e conosce ogni cosa.</p>
<p class="C3 V21">Carissimi, se il nostro cuore non ci condanna, abbiamo fiducia davanti a Dio</p>
<p class="C3 V22">e qualunque cosa chiediamo, la riceviamo da lui, perché osserviamo i suoi comandamenti e facciamo le cose che gli sono gradite.</p>
<p class="C3 V23">E questo è il suo comandamento, che crediamo nel nome del suo Figlio Gesú Cristo e ci amiamo gli uni gli altri come egli ci ha comandato.</p>
<p class="C3 V24">Chi osserva i suoi comandamenti dimora in Dio, ed egli in lui; e da questo sappiamo che egli dimora in noi: dallo Spirito che egli ci ha dato.</p>
<p class="C4 V1">Carissimi, non credete ad ogni spirito, ma provate gli spiriti per sapere se sono da Dio, perché molti falsi profeti sono usciti fuori nel mondo.</p>
<p class="C4 V2">Da questo potete conoscere lo Spirito di Dio: ogni spirito che riconosce che Gesú Cristo è venuto nella carne, è da Dio.</p>
<p class="C4 V3">E ogni spirito che non riconosce che Gesú Cristo è venuto nella carne, non è da Dio; e questo è lo spirito dell'Anticristo che, come avete udito, deve venire; e ora è già nel mondo.</p>
<p class="C4 V4">Voi siete da Dio, figlioletti, e li avete vinti, perché colui che è in voi è piú grande di colui che è nel mondo.</p>
<p class="C4 V5">Essi sono dal mondo; per questo parlano di cose del mondo e il mondo li ascolta.</p>
<p class="C4 V6">Noi siamo da Dio; chi conosce Dio ci ascolta; chi non è da Dio non ci ascolta; da questo riconosciamo lo Spirito della verità e lo spirito dell'errore.</p>
<p class="C4 V7">Carissimi, amiamoci gli uni gli altri poiché l'amore è da Dio e chiunque ama è nato da Dio e conosce Dio.</p>
<p class="C4 V8">Chi non ama non ha conosciuto Dio, perché Dio è amore.</p>
<p class="C4 V9">In questo si è manifestato l'amore di Dio verso di noi, che Dio ha mandato il suo Figlio unigenito nel mondo, affinché noi vivessimo per mezzo di lui.</p>
<p class="C4 V10">In questo è l'amore: non che noi abbiamo amato Dio, ma che lui ha amato noi e ha mandato il suo Figlio per essere l'espiazione per i nostri peccati.</p>
<p class="C4 V11">Carissimi, se Dio ci ha amato in questo modo, anche noi ci dobbiamo amare gli uni gli altri.</p>
<p class="C4 V12">Nessuno ha mai visto Dio; se ci amiamo gli uni gli altri, Dio dimora in noi e il suo amore è perfetto in noi.</p>
<p class="C4 V13">Da questo conosciamo che dimoriamo in lui ed egli in noi, perché egli ci ha dato del suo Spirito.</p>
<p class="C4 V14">E noi stessi abbiamo visto e testimoniato che il Padre ha mandato il Figlio per essere il Salvatore del mondo.</p>
<p class="C4 V15">Chiunque riconosce che Gesú è il Figlio di Dio, Dio dimora in lui ed egli in Dio.</p>
<p class="C4 V16">E noi abbiamo conosciuto e creduto all'amore che Dio ha per noi. Dio è amore, e chi dimora nell'amore dimora in Dio e Dio in lui.</p>
<p class="C4 V17">In questo l'amore è stato reso perfetto in noi (perché abbiamo fiducia nel giorno del giudizio): che quale egli è, tali siamo anche noi in questo mondo.</p>
<p class="C4 V18">Nell'amore non c'è paura, anzi l'amore perfetto caccia via la paura, perché la paura ha a che fare con la punizione, e chi ha paura non è perfetto nell'amore.</p>
<p class="C4 V19">Noi lo amiamo, perché egli ci ha amati per primo.</p>
<p class="C4 V20">Se uno dice: «Io amo Dio», e odia il proprio fratello, è bugiardo; chi non ama infatti il proprio fratello che vede, come può amare Dio che non vede?</p>
<p class="C4 V21">E questo è il comandamento che abbiamo ricevuto da lui: chi ama Dio, ami anche il proprio fratello.</p>
<p class="C5 V1">Chiunque crede che Gesú è il Cristo, è nato da Dio; e chiunque ama colui che lo ha generato, ama anche chi è stato generato da lui.</p>
<p class="C5 V2">Da questo sappiamo di amare i figli di Dio: quando amiamo Dio e osserviamo i suoi comandamenti.</p>
<p class="C5 V3">Questo infatti è l'amore di Dio: che noi osserviamo i suoi comandamenti; e i suoi comandamenti non sono gravosi.</p>
<p class="C5 V4">Poiché tutto quello che è nato da Dio vince il mondo; e questa è la vittoria che ha vinto il mondo: la nostra fede.</p>
<p class="C5 V5">Chi è che vince il mondo, se non colui che crede che Gesú è il Figlio di Dio?</p>
<p class="C5 V6">Questi è colui che è venuto con acqua e sangue, cioè, Gesú Cristo; non con acqua soltanto, ma con acqua e con sangue. E lo Spirito è colui che ne rende testimonianza, perché lo Spirito è la verità.</p>
<p class="C5 V7">Poiché tre sono quelli che rendono testimonianza nel cielo: il Padre, la Parola e lo Spirito Santo; e questi tre sono uno.</p>
<p class="C5 V8">Tre ancora sono quelli che rendono testimonianza sulla terra: lo Spirito, l'acqua e il sangue; e questi tre sono d'accordo come uno.</p>
<p class="C5 V9">Se noi accettiamo la testimonianza degli uomini, la testimonianza di Dio è ancora piú grande, poiché questa è la testimonianza di Dio che egli ha dato circa il suo Figlio.</p>
<p class="C5 V10">Chi crede nel Figlio di Dio ha questa testimonianza in sé; chi non crede a Dio, lo ha fatto bugiardo, perché non ha creduto alla testimonianza che Dio ha reso circa suo Figlio.</p>
<p class="C5 V11">E la testimonianza è questa: Dio ci ha dato la vita eterna, e questa vita è nel suo Figlio.</p>
<p class="C5 V12">Chi ha il Figlio, ha la vita; chi non ha il Figlio di Dio, non ha la vita.</p>
<p class="C5 V13">Ho scritto queste cose a voi che credete nel nome del Figlio di Dio, affinché sappiate che avete la vita eterna e affinché continuiate a credere nel nome del Figlio di Dio.</p>
<p class="C5 V14">Questa è la sicurezza che abbiamo davanti a lui: se domandiamo qualche cosa secondo la sua volontà, egli ci esaudisce.</p>
<p class="C5 V15">E se sappiamo che egli ci esaudisce in qualunque cosa gli chiediamo, noi sappiamo di avere le cose che gli abbiamo chiesto.</p>
<p class="C5 V16">Se uno vede il proprio fratello commettere un peccato che non sia a morte, preghi Dio, ed egli gli darà la vita, a quelli cioè che commettono peccato che non è a morte. Vi è un peccato che è a morte; non dico egli debba pregare per questo.</p>
<p class="C5 V17">Ogni iniquità è peccato, ma c'è un peccato che non è a morte.</p>
<p class="C5 V18">Noi sappiamo che chiunque è nato da Dio non pecca; chi è nato da Dio preserva se stesso, e il maligno non lo tocca.</p>
<p class="C5 V19">Noi sappiamo che siamo da Dio e che tutto il mondo giace nel maligno.</p>
<p class="C5 V20">Ma noi sappiamo che il Figlio di Dio è venuto e ci ha dato intendimento, affinché conosciamo colui che è il Vero; e noi siamo nel Vero. nel suo Figlio Gesú Cristo; questo è il vero Dio e la vita eterna.</p>
<p class="C5 V21">Figlioletti, guardatevi dagli idoli.</p>
</div>
</div>
<div class="edizione RIVEDUTA">
<div class="libro 1Gv">
<p class="CCAPITOLO VVERSO">TESTO</p>
<p class="C1 V1">Quel che era dal principio, quel che abbiamo udito, quel che abbiamo visto con i nostri occhi, quel che abbiamo contemplato e che le nostre mani hanno toccato della parola della vita</p>
<p class="C1 V2">la vita è stata manifestata e noi l'abbiamo vista e ne rendiamo testimonianza, e vi annunziamo la vita eterna che era presso il Padre e che ci fu manifestata),</p>
<p class="C1 V3">quel che abbiamo visto e udito, noi lo annunziamo anche a voi, perché voi pure siate in comunione con noi; e la nostra comunione è con il Padre e con il Figlio suo, Gesù Cristo.</p>
<p class="C1 V4">Queste cose vi scriviamo perché la nostra gioia sia completa.</p>
<p class="C1 V5">Questo è il messaggio che abbiamo udito da lui e che vi annunziamo: Dio è luce, e in lui non ci sono tenebre.</p>
<p class="C1 V6">Se diciamo che abbiamo comunione con lui e camminiamo nelle tenebre, noi mentiamo e non mettiamo in pratica la verità.</p>
<p class="C1 V7">Ma se camminiamo nella luce, com'egli è nella luce, abbiamo comunione l'uno con l'altro, e il sangue di Gesù, suo Figlio, ci purifica da ogni peccato.</p>
<p class="C1 V8">Se diciamo di essere senza peccato, inganniamo noi stessi, e la verità non è in noi.</p>
<p class="C1 V9">Se confessiamo i nostri peccati, egli è fedele e giusto da perdonarci i peccati e purificarci da ogni iniquità.</p>
<p class="C1 V10">Se diciamo di non aver peccato, lo facciamo bugiardo, e la sua parola non è in noi.</p>
<p class="C2 V1">Figlioli miei, vi scrivo queste cose perché non pecchiate; e se qualcuno ha peccato, noi abbiamo un avvocato presso il Padre: Gesù Cristo, il giusto.</p>
<p class="C2 V2">Egli è il sacrificio propiziatorio per i nostri peccati, e non soltanto per i nostri, ma anche per quelli di tutto il mondo.</p>
<p class="C2 V3">Da questo sappiamo che l'abbiamo conosciuto: se osserviamo i suoi comandamenti.</p>
<p class="C2 V4">Chi dice: «Io l'ho conosciuto», e non osserva i suoi comandamenti, è bugiardo e la verità non è in lui;</p>
<p class="C2 V5">ma chi osserva la sua parola, in lui l'amore di Dio è veramente completo. Da questo conosciamo che siamo in lui:</p>
<p class="C2 V6">chi dice di rimanere in lui, deve camminare com'egli camminò.</p>
<p class="C2 V7">Carissimi, non vi scrivo un comandamento nuovo, ma un comandamento vecchio che avevate fin da principio: il comandamento vecchio è la parola che avete udita.</p>
<p class="C2 V8">E tuttavia è un comandamento nuovo che io vi scrivo, il che è vero in lui e in voi; perché le tenebre stanno passando, e già risplende la vera luce.</p>
<p class="C2 V9">Chi dice di essere nella luce e odia suo fratello, è ancora nelle tenebre.</p>
<p class="C2 V10">Chi ama suo fratello rimane nella luce e non c'è nulla in lui che lo faccia inciampare.</p>
<p class="C2 V11">Ma chi odia suo fratello è nelle tenebre, cammina nelle tenebre e non sa dove va, perché le tenebre hanno accecato i suoi occhi.</p>
<p class="C2 V12">Figlioli, vi scrivo perché i vostri peccati sono perdonati in virtù del suo nome.</p>
<p class="C2 V13">Padri, vi scrivo perché avete conosciuto colui che è fin dal principio. Giovani, vi scrivo perché avete vinto il maligno.</p>
<p class="C2 V14">Ragazzi, vi ho scritto perché avete conosciuto il Padre. Padri, vi ho scritto perché avete conosciuto colui che è fin dal principio. Giovani, vi ho scritto perché siete forti, e la parola di Dio rimane in voi, e avete vinto il maligno.</p>
<p class="C2 V15">Non amate il mondo né le cose che sono nel mondo. Se uno ama il mondo, l'amore del Padre non è in lui.</p>
<p class="C2 V16">Perché tutto ciò che è nel mondo, la concupiscenza della carne, la concupiscenza degli occhi e la superbia della vita, non viene dal Padre, ma dal mondo.</p>
<p class="C2 V17">E il mondo passa con la sua concupiscenza; ma chi fa la volontà di Dio rimane in eterno.</p>
<p class="C2 V18">Ragazzi, è l'ultima ora. Come avete udito, l'anticristo deve venire, e di fatto già ora sono sorti molti anticristi. Da ciò conosciamo che è l'ultima ora.</p>
<p class="C2 V19">Sono usciti di mezzo a noi, ma non erano dei nostri; perché se fossero stati dei nostri, sarebbero rimasti con noi; ma ciò è avvenuto perché fosse manifesto che non tutti sono dei nostri.</p>
<p class="C2 V20">Quanto a voi, avete ricevuto l'unzione dal Santo e tutti avete conoscenza.</p>
<p class="C2 V21">Vi ho scritto, non perché non conoscete la verità, ma perché la conoscete e perché tutto ciò che è menzogna non ha niente a che fare con la verità.</p>
<p class="C2 V22">Chi è il bugiardo se non colui che nega che Gesù è il Cristo? Egli è l'anticristo, che nega il Padre e il Figlio.</p>
<p class="C2 V23">Chiunque nega il Figlio, non ha neppure il Padre; chi riconosce pubblicamente il Figlio, ha anche il Padre.</p>
<p class="C2 V24">Quanto a voi, ciò che avete udito fin dal principio rimanga in voi. Se quel che avete udito fin dal principio rimane in voi, anche voi rimarrete nel Figlio e nel Padre.</p>
<p class="C2 V25">E questa è la promessa che egli ci ha fatta: la vita eterna.</p>
<p class="C2 V26">Vi ho scritto queste cose riguardo a quelli che cercano di sedurvi.</p>
<p class="C2 V27">Ma quanto a voi, l'unzione che avete ricevuta da lui rimane in voi, e non avete bisogno dell'insegnamento di nessuno; ma siccome la sua unzione vi insegna ogni cosa ed è veritiera, e non è menzogna, rimanete in lui come essa vi ha insegnato.</p>
<p class="C2 V28">E ora, figlioli, rimanete in lui affinché, quand'egli apparirà, possiamo aver fiducia e alla sua venuta non siamo costretti a ritirarci da lui, coperti di vergogna.</p>
<p class="C2 V29">Se sapete che egli è giusto, sappiate che anche tutti quelli che praticano la giustizia sono nati da lui.</p>
<p class="C3 V1">Vedete quale amore ci ha manifestato il Padre, dandoci di essere chiamati figli di Dio! E tali siamo. Per questo il mondo non ci conosce: perché non ha conosciuto lui.</p>
<p class="C3 V2">Carissimi, ora siamo figli di Dio, ma non è stato ancora manifestato ciò che saremo. Sappiamo che quand'egli sarà manifestato saremo simili a lui, perché lo vedremo com'egli è.</p>
<p class="C3 V3">E chiunque ha questa speranza in lui, si purifica com'egli è puro.</p>
<p class="C3 V4">Chiunque commette il peccato trasgredisce la legge: il peccato è la violazione della legge.</p>
<p class="C3 V5">Ma voi sapete che egli è stato manifestato per togliere i peccati; e in lui non c'è peccato.</p>
<p class="C3 V6">Chiunque rimane in lui non persiste nel peccare; chiunque persiste nel peccare non l'ha visto, né conosciuto.</p>
<p class="C3 V7">Figlioli, nessuno vi seduca. Chi pratica la giustizia è giusto, com'egli è giusto.</p>
<p class="C3 V8">Colui che persiste nel commettere il peccato proviene dal diavolo, perché il diavolo pecca fin da principio. Per questo è stato manifestato il Figlio di Dio: per distruggere le opere del diavolo.</p>
<p class="C3 V9">Chiunque è nato da Dio non persiste nel commettere peccato, perché il seme divino rimane in lui, e non può persistere nel peccare perché è nato da Dio.</p>
<p class="C3 V10">In questo si distinguono i figli di Dio dai figli del diavolo: chiunque non pratica la giustizia non è da Dio; come pure chi non ama suo fratello.</p>
<p class="C3 V11">Poiché questo è il messaggio che avete udito fin da principio: che ci amiamo gli uni gli altri.</p>
<p class="C3 V12">Non come Caino, che era dal maligno, e uccise il proprio fratello. Perché l'uccise? Perché le sue opere erano malvagie e quelle di suo fratello erano giuste.</p>
<p class="C3 V13">Non vi meravigliate, fratelli, se il mondo vi odia.</p>
<p class="C3 V14">Noi sappiamo che siamo passati dalla morte alla vita, perché amiamo i fratelli. Chi non ama rimane nella morte.</p>
<p class="C3 V15">Chiunque odia suo fratello è omicida; e voi sapete che nessun omicida possiede in sé stesso la vita eterna.</p>
<p class="C3 V16">Da questo abbiamo conosciuto l'amore: egli ha dato la sua vita per noi; anche noi dobbiamo dare la nostra vita per i fratelli.</p>
<p class="C3 V17">Ma se qualcuno possiede dei beni di questo mondo e vede suo fratello nel bisogno e non ha pietà di lui, come potrebbe l'amore di Dio essere in lui?</p>
<p class="C3 V18">Figlioli, non amiamo a parole né con la lingua, ma con i fatti e in verità.</p>
<p class="C3 V19">Da questo conosceremo che siamo della verità e renderemo sicuri i nostri cuori davanti a lui.</p>
<p class="C3 V20">Poiché se il nostro cuore ci condanna, Dio è più grande del nostro cuore e conosce ogni cosa.</p>
<p class="C3 V21">Carissimi, se il nostro cuore non ci condanna, abbiamo fiducia davanti a Dio;</p>
<p class="C3 V22">e qualunque cosa chiediamo la riceviamo da lui, perché osserviamo i suoi comandamenti e facciamo ciò che gli è gradito.</p>
<p class="C3 V23">Questo è il suo comandamento: che crediamo nel nome del Figlio suo, Gesù Cristo, e ci amiamo gli uni gli altri secondo il comandamento che ci ha dato.</p>
<p class="C3 V24">Chi osserva i suoi comandamenti rimane in Dio e Dio in lui. Da questo conosciamo che egli rimane in noi: dallo Spirito che ci ha dato.</p>
<p class="C4 V1">Carissimi, non crediate a ogni spirito, ma provate gli spiriti per sapere se sono da Dio; perché molti falsi profeti sono sorti nel mondo.</p>
<p class="C4 V2">Da questo conoscete lo Spirito di Dio: ogni spirito, il quale riconosce pubblicamente che Gesù Cristo è venuto nella carne, è da Dio;</p>
<p class="C4 V3">e ogni spirito che non riconosce pubblicamente Gesù, non è da Dio, ma è lo spirito dell'anticristo. Voi avete sentito che deve venire; e ora è già nel mondo.</p>
<p class="C4 V4">Voi siete da Dio, figlioli, e li avete vinti, perché colui che è in voi è più grande di colui che è nel mondo.</p>
<p class="C4 V5">Costoro sono del mondo; perciò parlano come chi è del mondo e il mondo li ascolta.</p>
<p class="C4 V6">Noi siamo da Dio; chi conosce Dio ascolta noi, chi non è da Dio non ci ascolta. Da questo conosciamo lo spirito della verità e lo spirito dell'errore.</p>
<p class="C4 V7">Carissimi, amiamoci gli uni gli altri, perché l'amore è da Dio e chiunque ama è nato da Dio e conosce Dio.</p>
<p class="C4 V8">Chi non ama non ha conosciuto Dio, perché Dio è amore.</p>
<p class="C4 V9">In questo si è manifestato per noi l'amore di Dio: che Dio ha mandato il suo unico Figlio nel mondo, affinché, per mezzo di lui, vivessimo.</p>
<p class="C4 V10">In questo è l'amore: non che noi abbiamo amato Dio, ma che egli ha amato noi, e ha mandato suo Figlio per essere il sacrificio propiziatorio per i nostri peccati.</p>
<p class="C4 V11">Carissimi, se Dio ci ha tanto amati, anche noi dobbiamo amarci gli uni gli altri.</p>
<p class="C4 V12">Nessuno ha mai visto Dio; se ci amiamo gli uni gli altri, Dio rimane in noi e il suo amore diventa perfetto in noi.</p>
<p class="C4 V13">Da questo conosciamo che rimaniamo in lui ed egli in noi: dal fatto che ci ha dato del suo Spirito.</p>
<p class="C4 V14">E noi abbiamo veduto e testimoniamo che il Padre ha mandato il Figlio per essere il Salvatore del mondo.</p>
<p class="C4 V15">Chi riconosce pubblicamente che Gesù è il Figlio di Dio, Dio rimane in lui ed egli in Dio.</p>
<p class="C4 V16">Noi abbiamo conosciuto l'amore che Dio ha per noi, e vi abbiamo creduto. Dio è amore; e chi rimane nell'amore rimane in Dio e Dio rimane in lui.</p>
<p class="C4 V17">In questo l'amore è reso perfetto in noi: che nel giorno del giudizio abbiamo fiducia, perché qual egli è, tali siamo anche noi in questo mondo.</p>
<p class="C4 V18">Nell'amore non c'è paura; anzi, l'amore perfetto caccia via la paura, perché chi ha paura teme un castigo. Quindi chi ha paura non è perfetto nell'amore.</p>
<p class="C4 V19">Noi amiamo perché egli ci ha amati per primo.</p>
<p class="C4 V20">Se uno dice: «Io amo Dio», ma odia suo fratello, è bugiardo; perché chi non ama suo fratello che ha visto, non può amare Dio che non ha visto.</p>
<p class="C4 V21">Questo è il comandamento che abbiamo ricevuto da lui: che chi ama Dio ami anche suo fratello.</p>
<p class="C5 V1">Chiunque crede che Gesù è il Cristo, è nato da Dio; e chiunque ama colui che ha generato, ama anche chi è stato da lui generato.</p>
<p class="C5 V2">Da questo sappiamo che amiamo i figli di Dio: quando amiamo Dio e osserviamo i suoi comandamenti.</p>
<p class="C5 V3">Perché questo è l'amore di Dio: che osserviamo i suoi comandamenti; e i suoi comandamenti non sono gravosi.</p>
<p class="C5 V4">Poiché tutto quello che è nato da Dio vince il mondo; e questa è la vittoria che ha vinto il mondo: la nostra fede.</p>
<p class="C5 V5">Chi è che vince il mondo, se non colui che crede che Gesù è il Figlio di Dio?</p>
<p class="C5 V6">Egli è colui che è venuto con acqua e sangue, cioè Gesù Cristo; non con acqua soltanto, ma con l'acqua e con il sangue. Ed è lo Spirito che ne rende testimonianza, perché lo Spirito è la verità.</p>
<p class="C5 V7">Poiché tre sono quelli che rendono testimonianza:</p>
<p class="C5 V8">lo Spirito, l'acqua e il sangue, e i tre sono concordi.</p>
<p class="C5 V9">Se accettiamo la testimonianza degli uomini, la testimonianza di Dio è maggiore; e la testimonianza di Dio è quella che egli ha reso al Figlio suo.</p>
<p class="C5 V10">Chi crede nel Figlio di Dio ha questa testimonianza in sé; chi non crede a Dio, lo fa bugiardo, perché non crede alla testimonianza che Dio ha resa al proprio Figlio.</p>
<p class="C5 V11">E la testimonianza è questa: Dio ci ha dato la vita eterna, e questa vita è nel Figlio suo.</p>
<p class="C5 V12">Chi ha il Figlio ha la vita; chi non ha il Figlio di Dio, non ha la vita.</p>
<p class="C5 V13">Vi ho scritto queste cose perché sappiate che avete la vita eterna, voi che credete nel nome del Figlio di Dio.</p>
<p class="C5 V14">Questa è la fiducia che abbiamo in lui: che se domandiamo qualche cosa secondo la sua volontà, egli ci esaudisce.</p>
<p class="C5 V15">Se sappiamo che egli ci esaudisce in ciò che gli chiediamo, noi sappiamo di aver le cose che gli abbiamo chieste.</p>
<p class="C5 V16">Se qualcuno vede suo fratello commettere un peccato che non conduca a morte, preghi, e Dio gli darà la vita: a quelli, cioè, che commettono un peccato che non conduca a morte. Vi è un peccato che conduce a morte; non è per quello che dico di pregare.</p>
<p class="C5 V17">Ogni iniquità è peccato; ma c'è un peccato che non conduce a morte.</p>
<p class="C5 V18">Noi sappiamo che chiunque è nato da Dio non pecca; ma colui che nacque da Dio lo protegge, e il maligno non lo tocca.</p>
<p class="C5 V19">Noi sappiamo che siamo da Dio, e che tutto il mondo giace sotto il potere del maligno.</p>
<p class="C5 V20">Sappiamo pure che il Figlio di Dio è venuto e ci ha dato intelligenza per conoscere colui che è il Vero; e noi siamo in colui che è il Vero, cioè, nel suo Figlio Gesù Cristo. Egli è il vero Dio e la vita eterna.</p>
<p class="C5 V21">Figlioli, guardatevi dagl'idoli.</p>
</div>
</div>
<div class="edizione LECTIO">
<div class="libro 1Gv">
<p class="CCAPITOLO VVERSO">TESTO</p>
</div>
</div>
</div>
</body>
</html>
