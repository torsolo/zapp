<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Pr</div>
<div class="edizione CEI2008">
<div class="libro Pr">
<p class="CCAPITOLO VVERSO">TESTO</p>
<p class="C1 V1">Proverbi di Salomone, figlio di Davide, re d’Israele,</p>
<p class="C1 V2">per conoscere la sapienza e l’istruzione, per capire i detti intelligenti,</p>
<p class="C1 V3">per acquistare una saggia educazione, equità, giustizia e rettitudine,</p>
<p class="C1 V4">per rendere accorti gli inesperti e dare ai giovani conoscenza e riflessione.</p>
<p class="C1 V5">Il saggio ascolti e accrescerà il sapere, e chi è avveduto acquisterà destrezza,</p>
<p class="C1 V6">per comprendere proverbi e allegorie, le massime dei saggi e i loro enigmi.</p>
<p class="C1 V7">Il timore del Signore è principio della scienza; gli stolti disprezzano la sapienza e l’istruzione.</p>
<p class="C1 V8">Ascolta, figlio mio, l’istruzione di tuo padre e non disprezzare l’insegnamento di tua madre,</p>
<p class="C1 V9">perché saranno corona graziosa sul tuo capo e monili per il tuo collo.</p>
<p class="C1 V10">Figlio mio, se i malvagi ti vogliono sedurre, tu non acconsentire!</p>
<p class="C1 V11">Se ti dicono: «Vieni con noi, complottiamo per spargere sangue, insidiamo senza motivo l’innocente,</p>
<p class="C1 V12">inghiottiamoli vivi come fa il regno dei morti, interi, come coloro che scendono nella fossa;</p>
<p class="C1 V13">troveremo ogni specie di beni preziosi, riempiremo di bottino le nostre case,</p>
<p class="C1 V14">tu tirerai a sorte la tua parte insieme con noi, una sola borsa avremo in comune»,</p>
<p class="C1 V15">figlio mio, non andare per la loro strada, tieniti lontano dai loro sentieri!</p>
<p class="C1 V16">I loro passi infatti corrono verso il male e si affrettano a spargere sangue.</p>
<p class="C1 V17">Invano si tende la rete sotto gli occhi di ogni sorta di uccelli.</p>
<p class="C1 V18">Ma costoro complottano contro il proprio sangue, pongono agguati contro se stessi.</p>
<p class="C1 V19">Tale è la fine di chi è avido di guadagno; la cupidigia toglie di mezzo colui che ne è dominato.</p>
<p class="C1 V20">La sapienza grida per le strade, nelle piazze fa udire la voce;</p>
<p class="C1 V21">nei clamori della città essa chiama, pronuncia i suoi detti alle porte della città:</p>
<p class="C1 V22">«Fino a quando, o inesperti, amerete l’inesperienza e gli spavaldi si compiaceranno delle loro spavalderie e gli stolti avranno in odio la scienza?</p>
<p class="C1 V23">Tornate alle mie esortazioni: ecco, io effonderò il mio spirito su di voi e vi manifesterò le mie parole.</p>
<p class="C1 V24">Perché vi ho chiamati ma avete rifiutato, ho steso la mano e nessuno se ne è accorto.</p>
<p class="C1 V25">Avete trascurato ogni mio consiglio e i miei rimproveri non li avete accolti;</p>
<p class="C1 V26">anch’io riderò delle vostre sventure, mi farò beffe quando su di voi verrà la paura,</p>
<p class="C1 V27">quando come una tempesta vi piomberà addosso il terrore, quando la disgrazia vi raggiungerà come un uragano, quando vi colpiranno angoscia e tribolazione.</p>
<p class="C1 V28">Allora mi invocheranno, ma io non risponderò, mi cercheranno, ma non mi troveranno.</p>
<p class="C1 V29">Perché hanno odiato la sapienza e non hanno preferito il timore del Signore,</p>
<p class="C1 V30">non hanno accettato il mio consiglio e hanno disprezzato ogni mio rimprovero;</p>
<p class="C1 V31">mangeranno perciò il frutto della loro condotta e si sazieranno delle loro trame.</p>
<p class="C1 V32">Sì, lo smarrimento degli inesperti li ucciderà e la spensieratezza degli sciocchi li farà perire;</p>
<p class="C1 V33">ma chi ascolta me vivrà in pace e sarà sicuro senza temere alcun male». </p>
<p class="C2 V1">Figlio mio, se tu accoglierai le mie parole e custodirai in te i miei precetti,</p>
<p class="C2 V2">tendendo il tuo orecchio alla sapienza, inclinando il tuo cuore alla prudenza,</p>
<p class="C2 V3">se appunto invocherai l’intelligenza e rivolgerai la tua voce alla prudenza,</p>
<p class="C2 V4">se la ricercherai come l’argento e per averla scaverai come per i tesori,</p>
<p class="C2 V5">allora comprenderai il timore del Signore e troverai la conoscenza di Dio,</p>
<p class="C2 V6">perché il Signore dà la sapienza, dalla sua bocca escono scienza e prudenza.</p>
<p class="C2 V7">Egli riserva ai giusti il successo, è scudo a coloro che agiscono con rettitudine,</p>
<p class="C2 V8">vegliando sui sentieri della giustizia e proteggendo le vie dei suoi fedeli.</p>
<p class="C2 V9">Allora comprenderai l’equità e la giustizia, la rettitudine e tutte le vie del bene,</p>
<p class="C2 V10">perché la sapienza entrerà nel tuo cuore e la scienza delizierà il tuo animo.</p>
<p class="C2 V11">La riflessione ti custodirà e la prudenza veglierà su di te,</p>
<p class="C2 V12">per salvarti dalla via del male, dall’uomo che parla di propositi perversi,</p>
<p class="C2 V13">da coloro che abbandonano i retti sentieri per camminare nelle vie delle tenebre,</p>
<p class="C2 V14">che godono nel fare il male e gioiscono dei loro propositi perversi,</p>
<p class="C2 V15">i cui sentieri sono tortuosi e le cui strade sono distorte;</p>
<p class="C2 V16">per salvarti dalla donna straniera, dalla sconosciuta che ha parole seducenti,</p>
<p class="C2 V17">che abbandona il compagno della sua giovinezza e dimentica l’alleanza con il suo Dio.</p>
<p class="C2 V18">La sua casa conduce verso la morte e verso il regno delle ombre i suoi sentieri.</p>
<p class="C2 V19">Quanti vanno da lei non fanno ritorno, non raggiungono i sentieri della vita.</p>
<p class="C2 V20">In tal modo tu camminerai sulla strada dei buoni e rimarrai nei sentieri dei giusti,</p>
<p class="C2 V21">perché gli uomini retti abiteranno nel paese e gli integri vi resteranno,</p>
<p class="C2 V22">i malvagi invece saranno sterminati dalla terra e i perfidi ne saranno sradicati. </p>
<p class="C3 V1">Figlio mio, non dimenticare il mio insegnamento e il tuo cuore custodisca i miei precetti,</p>
<p class="C3 V2">perché lunghi giorni e anni di vita e tanta pace ti apporteranno.</p>
<p class="C3 V3">Bontà e fedeltà non ti abbandonino: légale attorno al tuo collo, scrivile sulla tavola del tuo cuore,</p>
<p class="C3 V4">e otterrai favore e buon successo agli occhi di Dio e degli uomini.</p>
<p class="C3 V5">Confida nel Signore con tutto il tuo cuore e non affidarti alla tua intelligenza;</p>
<p class="C3 V6">riconoscilo in tutti i tuoi passi ed egli appianerà i tuoi sentieri.</p>
<p class="C3 V7">Non crederti saggio ai tuoi occhi, temi il Signore e sta’ lontano dal male:</p>
<p class="C3 V8">sarà tutta salute per il tuo corpo e refrigerio per le tue ossa.</p>
<p class="C3 V9">Onora il Signore con i tuoi averi e con le primizie di tutti i tuoi raccolti;</p>
<p class="C3 V10">i tuoi granai si riempiranno oltre misura e i tuoi tini traboccheranno di mosto.</p>
<p class="C3 V11">Figlio mio, non disprezzare l’istruzione del Signore e non aver a noia la sua correzione,</p>
<p class="C3 V12">perché il Signore corregge chi ama, come un padre il figlio prediletto.</p>
<p class="C3 V13">Beato l’uomo che ha trovato la sapienza, l’uomo che ottiene il discernimento:</p>
<p class="C3 V14">è una rendita che vale più dell’argento e un provento superiore a quello dell’oro.</p>
<p class="C3 V15">La sapienza è più preziosa di ogni perla e quanto puoi desiderare non l’eguaglia.</p>
<p class="C3 V16">Lunghi giorni sono nella sua destra e nella sua sinistra ricchezza e onore;</p>
<p class="C3 V17">le sue vie sono vie deliziose e tutti i suoi sentieri conducono al benessere.</p>
<p class="C3 V18">È un albero di vita per chi l’afferra, e chi ad essa si stringe è beato.</p>
<p class="C3 V19">Il Signore ha fondato la terra con sapienza, ha consolidato i cieli con intelligenza;</p>
<p class="C3 V20">con la sua scienza si aprirono gli abissi e le nubi stillano rugiada.</p>
<p class="C3 V21">Figlio mio, custodisci il consiglio e la riflessione né mai si allontanino dai tuoi occhi:</p>
<p class="C3 V22">saranno vita per te e ornamento per il tuo collo.</p>
<p class="C3 V23">Allora camminerai sicuro per la tua strada e il tuo piede non inciamperà.</p>
<p class="C3 V24">Quando ti coricherai, non avrai paura; ti coricherai e il tuo sonno sarà dolce.</p>
<p class="C3 V25">Non temerai per uno spavento improvviso, né per la rovina degli empi quando essa verrà,</p>
<p class="C3 V26">perché il Signore sarà la tua sicurezza e preserverà il tuo piede dal laccio.</p>
<p class="C3 V27">Non negare un bene a chi ne ha il diritto, se hai la possibilità di farlo.</p>
<p class="C3 V28">Non dire al tuo prossimo: «Va’, ripassa, te lo darò domani», se tu possiedi ciò che ti chiede.</p>
<p class="C3 V29">Non tramare il male contro il tuo prossimo, mentre egli dimora fiducioso presso di te.</p>
<p class="C3 V30">Non litigare senza motivo con nessuno, se non ti ha fatto nulla di male.</p>
<p class="C3 V31">Non invidiare l’uomo violento e non irritarti per tutti i suoi successi,</p>
<p class="C3 V32">perché il Signore ha in orrore il perverso, mentre la sua amicizia è per i giusti.</p>
<p class="C3 V33">La maledizione del Signore è sulla casa del malvagio, mentre egli benedice la dimora dei giusti.</p>
<p class="C3 V34">Dei beffardi egli si fa beffe e agli umili concede la sua benevolenza.</p>
<p class="C3 V35">I saggi erediteranno onore, gli stolti invece riceveranno disprezzo. </p>
<p class="C4 V1">Ascoltate, o figli, l’istruzione di un padre e fate attenzione a sviluppare l’intelligenza,</p>
<p class="C4 V2">poiché io vi do una buona dottrina; non abbandonate il mio insegnamento.</p>
<p class="C4 V3">Anch’io sono stato un figlio per mio padre, tenero e caro agli occhi di mia madre.</p>
<p class="C4 V4">Egli mi istruiva e mi diceva: «Il tuo cuore ritenga le mie parole; custodisci i miei precetti e vivrai.</p>
<p class="C4 V5">Acquista la sapienza, acquista l’intelligenza; non dimenticare le parole della mia bocca e non allontanartene mai.</p>
<p class="C4 V6">Non abbandonarla ed essa ti custodirà, amala e veglierà su di te.</p>
<p class="C4 V7">Principio della sapienza: acquista la sapienza; a costo di tutto ciò che possiedi, acquista l’intelligenza.</p>
<p class="C4 V8">Stimala ed essa ti esalterà, sarà la tua gloria, se l’abbraccerai.</p>
<p class="C4 V9">Una corona graziosa porrà sul tuo capo, un diadema splendido ti elargirà».</p>
<p class="C4 V10">Ascolta, figlio mio, e accogli le mie parole e si moltiplicheranno gli anni della tua vita.</p>
<p class="C4 V11">Ti indico la via della sapienza, ti guido per i sentieri della rettitudine.</p>
<p class="C4 V12">Quando camminerai non saranno intralciati i tuoi passi, e se correrai, non inciamperai.</p>
<p class="C4 V13">Attieniti alla disciplina, non lasciarla, custodiscila, perché essa è la tua vita.</p>
<p class="C4 V14">Non entrare nella strada degli empi e non procedere per la via dei malvagi.</p>
<p class="C4 V15">Evita quella strada, non passarvi, sta’ lontano e passa oltre.</p>
<p class="C4 V16">Essi non dormono, se non fanno del male, non si lasciano prendere dal sonno; se non fanno cadere qualcuno;</p>
<p class="C4 V17">mangiano il pane dell’empietà e bevono il vino della violenza.</p>
<p class="C4 V18">La strada dei giusti è come la luce dell’alba, che aumenta lo splendore fino al meriggio.</p>
<p class="C4 V19">La via degli empi è come l’oscurità: non sanno dove saranno spinti a cadere.</p>
<p class="C4 V20">Figlio mio, fa’ attenzione alle mie parole, porgi l’orecchio ai miei detti;</p>
<p class="C4 V21">non perderli di vista, custodiscili dentro il tuo cuore,</p>
<p class="C4 V22">perché essi sono vita per chi li trova e guarigione per tutto il suo corpo.</p>
<p class="C4 V23">Più di ogni cosa degna di cura custodisci il tuo cuore, perché da esso sgorga la vita.</p>
<p class="C4 V24">Tieni lontano da te la bocca bugiarda e allontana da te le labbra perverse.</p>
<p class="C4 V25">I tuoi occhi guardino sempre in avanti e le tue pupille mirino diritto davanti a te.</p>
<p class="C4 V26">Bada alla strada dove metti il piede e tutte le tue vie siano sicure.</p>
<p class="C4 V27">Non deviare né a destra né a sinistra, tieni lontano dal male il tuo piede. </p>
<p class="C5 V1">Figlio mio, fa’ attenzione alla mia sapienza e porgi l’orecchio alla mia intelligenza,</p>
<p class="C5 V2">perché tu possa conservare le mie riflessioni e le tue labbra custodiscano la scienza.</p>
<p class="C5 V3">Veramente le labbra di una straniera stillano miele, e più viscida dell’olio è la sua bocca;</p>
<p class="C5 V4">ma alla fine ella è amara come assenzio, pungente come spada a doppio taglio.</p>
<p class="C5 V5">I suoi piedi scendono verso la morte, i suoi passi conducono al regno dei morti,</p>
<p class="C5 V6">perché ella non bada alla via della vita, i suoi sentieri si smarriscono e non se ne rende conto.</p>
<p class="C5 V7">Ora, figli, ascoltatemi e non allontanatevi dalle parole della mia bocca.</p>
<p class="C5 V8">Tieni lontano da lei il tuo cammino e non avvicinarti alla porta della sua casa,</p>
<p class="C5 V9">per non mettere in balìa di altri il tuo onore e i tuoi anni alla mercé di un uomo crudele,</p>
<p class="C5 V10">perché non si sazino dei tuoi beni gli estranei, e le tue fatiche non finiscano in casa di uno sconosciuto</p>
<p class="C5 V11">e tu non debba gemere alla fine, quando deperiranno il tuo corpo e la tua carne,</p>
<p class="C5 V12">e tu debba dire: «Perché mai ho odiato l’istruzione e il mio cuore ha disprezzato la correzione?</p>
<p class="C5 V13">Non ho ascoltato la voce dei miei maestri, non ho prestato orecchio a chi m’istruiva.</p>
<p class="C5 V14">Per poco non mi sono trovato nel colmo dei mali in mezzo alla folla e all’assemblea».</p>
<p class="C5 V15">Bevi l’acqua della tua cisterna e quella che zampilla dal tuo pozzo,</p>
<p class="C5 V16">perché non si effondano al di fuori le tue sorgenti e nelle piazze i tuoi ruscelli,</p>
<p class="C5 V17">ed essi siano per te solo e non per degli estranei che sono con te.</p>
<p class="C5 V18">Sia benedetta la tua sorgente, e tu trova gioia nella donna della tua giovinezza:</p>
<p class="C5 V19">cerva amabile, gazzella graziosa, i suoi seni ti inebrino sempre, sii sempre invaghito del suo amore!</p>
<p class="C5 V20">Perché, figlio mio, perderti per la straniera e stringerti al petto di una sconosciuta?</p>
<p class="C5 V21">Poiché sono davanti agli occhi del Signore le vie dell’uomo, egli bada a tutti i suoi sentieri.</p>
<p class="C5 V22">L’empio è preda delle sue iniquità, è tenuto stretto dalle funi del suo peccato.</p>
<p class="C5 V23">Egli morirà per mancanza d’istruzione, si perderà per la sua grande stoltezza. </p>
<p class="C6 V1">Figlio mio, se hai garantito per il tuo prossimo, se hai dato la tua mano per un estraneo,</p>
<p class="C6 V2">se ti sei legato con ciò che hai detto e ti sei lasciato prendere dalle parole della tua bocca,</p>
<p class="C6 V3">figlio mio, fa’ così per liberartene: poiché sei caduto nelle mani del tuo prossimo, va’, gèttati ai suoi piedi, importuna il tuo prossimo;</p>
<p class="C6 V4">non concedere sonno ai tuoi occhi né riposo alle tue palpebre,</p>
<p class="C6 V5">così potrai liberartene come la gazzella dal laccio, come un uccello dalle mani del cacciatore.</p>
<p class="C6 V6">Va’ dalla formica, o pigro, guarda le sue abitudini e diventa saggio.</p>
<p class="C6 V7">Essa non ha né capo né sorvegliante né padrone,</p>
<p class="C6 V8">eppure d’estate si procura il vitto, al tempo della mietitura accumula il cibo.</p>
<p class="C6 V9">Fino a quando, pigro, te ne starai a dormire? Quando ti scuoterai dal sonno?</p>
<p class="C6 V10">Un po’ dormi, un po’ sonnecchi, un po’ incroci le braccia per riposare,</p>
<p class="C6 V11">e intanto arriva a te la povertà, come un vagabondo, e l’indigenza, come se tu fossi un accattone.</p>
<p class="C6 V12">Il perverso, uomo iniquo, cammina pronunciando parole tortuose,</p>
<p class="C6 V13">ammicca con gli occhi, stropiccia i piedi e fa cenni con le dita.</p>
<p class="C6 V14">Nel suo cuore il malvagio trama cose perverse, in ogni tempo suscita liti.</p>
<p class="C6 V15">Per questo improvvisa verrà la sua rovina, ed egli, in un attimo, crollerà senza rimedio.</p>
<p class="C6 V16">Sei cose odia il Signore, anzi sette gli sono in orrore:</p>
<p class="C6 V17">occhi alteri, lingua bugiarda, mani che versano sangue innocente,</p>
<p class="C6 V18">cuore che trama iniqui progetti, piedi che corrono rapidi verso il male,</p>
<p class="C6 V19">falso testimone che diffonde menzogne e chi provoca litigi tra fratelli.</p>
<p class="C6 V20">Figlio mio, osserva il comando di tuo padre e non disprezzare l’insegnamento di tua madre.</p>
<p class="C6 V21">Fissali sempre nel tuo cuore, appendili al collo.</p>
<p class="C6 V22">Quando cammini ti guideranno, quando riposi veglieranno su di te, quando ti desti ti parleranno,</p>
<p class="C6 V23">perché il comando è una lampada e l’insegnamento una luce e un sentiero di vita l’istruzione che ti ammonisce:</p>
<p class="C6 V24">ti proteggeranno dalla donna altrui, dalle parole seducenti della donna sconosciuta.</p>
<p class="C6 V25">Non desiderare in cuor tuo la sua bellezza, non lasciarti adescare dai suoi sguardi,</p>
<p class="C6 V26">poiché, se la prostituta cerca il pane, la donna sposata ambisce una vita preziosa.</p>
<p class="C6 V27">Si può portare il fuoco sul petto senza bruciarsi i vestiti,</p>
<p class="C6 V28">o camminare sulle braci senza scottarsi i piedi?</p>
<p class="C6 V29">Così chi si accosta alla donna altrui: chi la tocca non resterà impunito.</p>
<p class="C6 V30">Non si disapprova un ladro, se ruba per soddisfare l’appetito quando ha fame;</p>
<p class="C6 V31">eppure, se è preso, dovrà restituire sette volte e consegnare tutti i beni della sua casa.</p>
<p class="C6 V32">Chi commette adulterio è un insensato, agendo in tal modo rovina se stesso.</p>
<p class="C6 V33">Incontrerà percosse e disonore, la sua vergogna non sarà cancellata,</p>
<p class="C6 V34">poiché la gelosia accende l’ira del marito, che non avrà pietà nel giorno della vendetta.</p>
<p class="C6 V35">Egli non accetterà compenso alcuno, rifiuterà ogni dono, anche se grande. </p>
<p class="C7 V1">Figlio mio, custodisci le mie parole e fa’ tesoro dei miei precetti.</p>
<p class="C7 V2">Osserva i miei precetti e vivrai, il mio insegnamento sia come la pupilla dei tuoi occhi.</p>
<p class="C7 V3">Légali alle tue dita, scrivili sulla tavola del tuo cuore.</p>
<p class="C7 V4">Di’ alla sapienza: «Tu sei mia sorella», e chiama amica l’intelligenza,</p>
<p class="C7 V5">perché ti protegga dalla donna straniera, dalla sconosciuta che ha parole seducenti.</p>
<p class="C7 V6">Mentre dalla finestra della mia casa stavo osservando dietro le inferriate,</p>
<p class="C7 V7">ecco, io vidi dei giovani inesperti, e tra loro scorsi un adolescente dissennato.</p>
<p class="C7 V8">Passava per la piazza, rasente all’angolo, e s’incamminava verso la casa di lei,</p>
<p class="C7 V9">all’imbrunire, al declinare del giorno, all’apparire della notte e del buio.</p>
<p class="C7 V10">Ed ecco, gli si fa incontro una donna in vesti di prostituta, che intende sedurlo.</p>
<p class="C7 V11">Ella è irrequieta e insolente, non sa tenere i piedi in casa sua.</p>
<p class="C7 V12">Ora è per la strada, ora per le piazze, ad ogni angolo sta in agguato.</p>
<p class="C7 V13">Lo afferra, lo bacia e con sfacciataggine gli dice:</p>
<p class="C7 V14">«Dovevo offrire sacrifici di comunione: oggi ho sciolto i miei voti;</p>
<p class="C7 V15">per questo sono uscita incontro a te desiderosa di vederti, e ti ho trovato.</p>
<p class="C7 V16">Ho messo coperte soffici sul mio letto, lenzuola ricamate di lino d’Egitto;</p>
<p class="C7 V17">ho profumato il mio giaciglio di mirra, di àloe e di cinnamòmo.</p>
<p class="C7 V18">Vieni, inebriamoci d’amore fino al mattino, godiamoci insieme amorosi piaceri,</p>
<p class="C7 V19">poiché mio marito non è in casa, è partito per un lungo viaggio,</p>
<p class="C7 V20">ha portato con sé il sacchetto del denaro, tornerà a casa il giorno del plenilunio».</p>
<p class="C7 V21">Lo lusinga con tante moine, lo seduce con labbra allettanti;</p>
<p class="C7 V22">egli incauto la segue, come un bue condotto al macello, come cervo adescato con un laccio,</p>
<p class="C7 V23">finché una freccia non gli trafigge il fegato, come un uccello che si precipita nella rete e non sa che la sua vita è in pericolo.</p>
<p class="C7 V24">Ora, figli, ascoltatemi e fate attenzione alle parole della mia bocca.</p>
<p class="C7 V25">Il tuo cuore non si volga verso le sue vie, non vagare per i suoi sentieri,</p>
<p class="C7 V26">perché molti ne ha fatti cadere trafitti ed erano vigorose tutte le sue vittime.</p>
<p class="C7 V27">Strada del regno dei morti è la sua casa, che scende nelle dimore della morte. </p>
<p class="C8 V1">La sapienza forse non chiama e l’intelligenza non fa udire la sua voce?</p>
<p class="C8 V2">In cima alle alture, lungo la via, nei crocicchi delle strade si apposta,</p>
<p class="C8 V3">presso le porte, all’ingresso della città, sulle soglie degli usci essa grida: </p>
<p class="C8 V4">«A voi, uomini, io mi rivolgo, ai figli dell’uomo è diretta la mia voce.</p>
<p class="C8 V5">Imparate, inesperti, la prudenza e voi, stolti, fatevi assennati.</p>
<p class="C8 V6">Ascoltate, perché dirò cose rilevanti, dalle mie labbra usciranno sentenze giuste,</p>
<p class="C8 V7">perché la mia bocca proclama la verità e l’empietà è orrore per le mie labbra.</p>
<p class="C8 V8">Tutte le parole della mia bocca sono giuste, niente in esse è tortuoso o perverso;</p>
<p class="C8 V9">sono tutte chiare per chi le comprende e rette per chi possiede la scienza.</p>
<p class="C8 V10">Accettate la mia istruzione e non l’argento, la scienza anziché l’oro fino,</p>
<p class="C8 V11">perché la sapienza vale più delle perle e quanto si può desiderare non l’eguaglia.</p>
<p class="C8 V12">Io, la sapienza, abito con la prudenza e possiedo scienza e riflessione.</p>
<p class="C8 V13">Temere il Signore è odiare il male: io detesto la superbia e l’arroganza, la cattiva condotta e la bocca perversa.</p>
<p class="C8 V14">A me appartengono consiglio e successo, mia è l’intelligenza, mia è la potenza.</p>
<p class="C8 V15">Per mezzo mio regnano i re e i prìncipi promulgano giusti decreti;</p>
<p class="C8 V16">per mezzo mio i capi comandano e i grandi governano con giustizia.</p>
<p class="C8 V17">Io amo coloro che mi amano, e quelli che mi cercano mi trovano.</p>
<p class="C8 V18">Ricchezza e onore sono con me, sicuro benessere e giustizia.</p>
<p class="C8 V19">Il mio frutto è migliore dell’oro più fino, il mio prodotto è migliore dell’argento pregiato.</p>
<p class="C8 V20">Sulla via della giustizia io cammino e per i sentieri dell’equità,</p>
<p class="C8 V21">per dotare di beni quanti mi amano e riempire i loro tesori.</p>
<p class="C8 V22">Il Signore mi ha creato come inizio della sua attività, prima di ogni sua opera, all’origine.</p>
<p class="C8 V23">Dall’eternità sono stata formata, fin dal principio, dagli inizi della terra.</p>
<p class="C8 V24">Quando non esistevano gli abissi, io fui generata, quando ancora non vi erano le sorgenti cariche d’acqua;</p>
<p class="C8 V25">prima che fossero fissate le basi dei monti, prima delle colline, io fui generata,</p>
<p class="C8 V26">quando ancora non aveva fatto la terra e i campi né le prime zolle del mondo.</p>
<p class="C8 V27">Quando egli fissava i cieli, io ero là; quando tracciava un cerchio sull’abisso,</p>
<p class="C8 V28">quando condensava le nubi in alto, quando fissava le sorgenti dell’abisso,</p>
<p class="C8 V29">quando stabiliva al mare i suoi limiti, così che le acque non ne oltrepassassero i confini, quando disponeva le fondamenta della terra,</p>
<p class="C8 V30">io ero con lui come artefice ed ero la sua delizia ogni giorno: giocavo davanti a lui in ogni istante,</p>
<p class="C8 V31">giocavo sul globo terrestre, ponendo le mie delizie tra i figli dell’uomo.</p>
<p class="C8 V32">Ora, figli, ascoltatemi: beati quelli che seguono le mie vie!</p>
<p class="C8 V33">Ascoltate l’esortazione e siate saggi, non trascuratela!</p>
<p class="C8 V34">Beato l’uomo che mi ascolta, vegliando ogni giorno alle mie porte, per custodire gli stipiti della mia soglia.</p>
<p class="C8 V35">Infatti, chi trova me trova la vita e ottiene il favore del Signore;</p>
<p class="C8 V36">ma chi pecca contro di me fa male a se stesso; quanti mi odiano amano la morte». </p>
<p class="C9 V1">La sapienza si è costruita la sua casa, ha intagliato le sue sette colonne.</p>
<p class="C9 V2">Ha ucciso il suo bestiame, ha preparato il suo vino e ha imbandito la sua tavola.</p>
<p class="C9 V3">Ha mandato le sue ancelle a proclamare sui punti più alti della città: </p>
<p class="C9 V4">«Chi è inesperto venga qui!». A chi è privo di senno ella dice: </p>
<p class="C9 V5">«Venite, mangiate il mio pane, bevete il vino che io ho preparato.</p>
<p class="C9 V6">Abbandonate l’inesperienza e vivrete, andate diritti per la via dell’intelligenza».</p>
<p class="C9 V7">Chi corregge lo spavaldo ne riceve disprezzo e chi riprende il malvagio ne riceve oltraggio.</p>
<p class="C9 V8">Non rimproverare lo spavaldo per non farti odiare; rimprovera il saggio ed egli ti sarà grato.</p>
<p class="C9 V9">Da’ consigli al saggio e diventerà ancora più saggio; istruisci il giusto ed egli aumenterà il sapere.</p>
<p class="C9 V10">Principio della sapienza è il timore del Signore, e conoscere il Santo è intelligenza.</p>
<p class="C9 V11">Per mezzo mio si moltiplicheranno i tuoi giorni, ti saranno aumentati gli anni di vita.</p>
<p class="C9 V12">Se sei sapiente, lo sei a tuo vantaggio, se sei spavaldo, tu solo ne porterai la pena.</p>
<p class="C9 V13">Donna follia è irrequieta, sciocca e ignorante.</p>
<p class="C9 V14">Sta seduta alla porta di casa, su un trono, in un luogo alto della città,</p>
<p class="C9 V15">per invitare i passanti che vanno diritti per la loro strada:</p>
<p class="C9 V16">«Chi è inesperto venga qui!». E a chi è privo di senno ella dice:</p>
<p class="C9 V17">«Le acque furtive sono dolci, il pane preso di nascosto è gustoso».</p>
<p class="C9 V18">Egli non si accorge che là ci sono le ombre e i suoi invitati scendono nel profondo del regno dei morti. </p>
<p class="C10 V1">Proverbi di Salomone. Il figlio saggio allieta il padre, il figlio stolto contrista sua madre.</p>
<p class="C10 V2">I tesori male acquistati non giovano, ma la giustizia libera dalla morte.</p>
<p class="C10 V3">Il Signore non lascia che il giusto soffra la fame, ma respinge la cupidigia dei perfidi.</p>
<p class="C10 V4">La mano pigra rende poveri, la mano operosa arricchisce.</p>
<p class="C10 V5">Chi raccoglie d’estate è previdente e chi dorme al tempo della mietitura è uno svergognato.</p>
<p class="C10 V6">Le benedizioni del Signore sul capo del giusto, la bocca degli empi nasconde violenza.</p>
<p class="C10 V7">La memoria del giusto è in benedizione, il nome degli empi marcisce.</p>
<p class="C10 V8">Chi è saggio di cuore accetta i precetti, chi è stolto di labbra va in rovina.</p>
<p class="C10 V9">Chi cammina nell’integrità va sicuro, chi tiene vie tortuose sarà smascherato.</p>
<p class="C10 V10">Chi chiude un occhio causa dolore, chi riprende a viso aperto procura pace.</p>
<p class="C10 V11">Fonte di vita è la bocca del giusto, la bocca degli empi nasconde violenza.</p>
<p class="C10 V12">L’odio suscita litigi, l’amore ricopre ogni colpa.</p>
<p class="C10 V13">Sulle labbra dell’intelligente si trova la sapienza, ma il bastone è per la schiena dello stolto.</p>
<p class="C10 V14">I saggi fanno tesoro della scienza, ma la bocca dello stolto è una rovina imminente.</p>
<p class="C10 V15">I beni del ricco sono la sua roccaforte, la rovina dei poveri è la loro miseria.</p>
<p class="C10 V16">Il salario del giusto serve per la vita, il guadagno dell’empio è per i vizi.</p>
<p class="C10 V17">Cammina verso la vita chi accetta la correzione, chi trascura il rimprovero si smarrisce.</p>
<p class="C10 V18">Dissimulano l’odio le labbra bugiarde, chi diffonde calunnie è uno stolto.</p>
<p class="C10 V19">Nel molto parlare non manca la colpa, chi frena le labbra è saggio.</p>
<p class="C10 V20">Argento pregiato è la lingua del giusto, il cuore degli empi vale ben poco.</p>
<p class="C10 V21">Le labbra del giusto nutrono molti, gli stolti invece muoiono per la loro stoltezza.</p>
<p class="C10 V22">La benedizione del Signore arricchisce, non vi aggiunge nulla la fatica.</p>
<p class="C10 V23">Per lo stolto compiere il male è un divertimento, così coltivare la sapienza per l’uomo prudente.</p>
<p class="C10 V24">Al malvagio sopraggiunge il male che teme, il desiderio dei giusti invece è soddisfatto.</p>
<p class="C10 V25">Passa la bufera e l’empio non c’è più, il giusto invece resta saldo per sempre.</p>
<p class="C10 V26">Come l’aceto ai denti e il fumo agli occhi, così è il pigro per chi gli affida una missione.</p>
<p class="C10 V27">Il timore del Signore prolunga i giorni, ma gli anni dei malvagi sono accorciati.</p>
<p class="C10 V28">L’attesa dei giusti è gioia, ma la speranza degli empi svanirà.</p>
<p class="C10 V29">La via del Signore è una fortezza per l’uomo integro, ma è una rovina per i malfattori.</p>
<p class="C10 V30">Il giusto non vacillerà mai, ma gli empi non dureranno sulla terra.</p>
<p class="C10 V31">La bocca del giusto espande sapienza, la lingua perversa sarà tagliata.</p>
<p class="C10 V32">Le labbra del giusto conoscono benevolenza, la bocca degli empi cose perverse. </p>
<p class="C11 V1">Il Signore aborrisce la bilancia falsa, ma del peso esatto egli si compiace.</p>
<p class="C11 V2">Dove c’è insolenza c’è anche disonore, ma la sapienza sta con gli umili.</p>
<p class="C11 V3">L’integrità guida gli uomini retti, la malvagità è la rovina dei perfidi.</p>
<p class="C11 V4">Non giova la ricchezza nel giorno della collera, ma la giustizia libera dalla morte.</p>
<p class="C11 V5">La giustizia dell’uomo onesto gli spiana la via, per la sua cattiveria cade il cattivo.</p>
<p class="C11 V6">La giustizia salva gli onesti, nella cupidigia restano presi i perfidi.</p>
<p class="C11 V7">Con la morte del malvagio svanisce ogni sua speranza, l’attesa dei ricchi scompare.</p>
<p class="C11 V8">Il giusto è liberato dall’angoscia, al suo posto subentra il malvagio.</p>
<p class="C11 V9">Con la sua bocca il bugiardo rovina l’amico, i giusti con la loro scienza si salvano.</p>
<p class="C11 V10">Della prosperità dei giusti la città si rallegra, per la rovina dei malvagi si fa festa.</p>
<p class="C11 V11">La benedizione degli uomini retti fa prosperare una città, le parole dei malvagi la distruggono.</p>
<p class="C11 V12">Disprezza il suo prossimo chi è privo di senno, ma l’uomo prudente tace.</p>
<p class="C11 V13">Chi va in giro sparlando svela il segreto, ma l’uomo fidato tiene nascosto ciò che sa.</p>
<p class="C11 V14">Dove manca una guida il popolo va in rovina; la salvezza dipende dal numero dei consiglieri.</p>
<p class="C11 V15">Chi garantisce per un estraneo si troverà male, chi rifiuta garanzie vive tranquillo.</p>
<p class="C11 V16">La donna avvenente ottiene onore, gli uomini laboriosi ottengono ricchezze.</p>
<p class="C11 V17">Benefica se stesso chi è buono, il crudele invece tormenta la sua carne.</p>
<p class="C11 V18">L’empio realizza opere fallaci, per chi semina giustizia il salario è assicurato.</p>
<p class="C11 V19">Chi pratica la giustizia si procura la vita, chi persegue il male va verso la morte.</p>
<p class="C11 V20">Un cuore perverso il Signore lo detesta: egli si compiace di chi ha una condotta integra.</p>
<p class="C11 V21">Certamente non resterà impunito il malvagio, ma la discendenza dei giusti sarà salva.</p>
<p class="C11 V22">Un anello d’oro al naso di un maiale, tale è la donna bella ma senza cervello.</p>
<p class="C11 V23">La brama dei giusti è solo il bene, la speranza degli empi è la collera.</p>
<p class="C11 V24">C’è chi largheggia e la sua ricchezza aumenta, c’è chi risparmia oltre misura e finisce nella miseria.</p>
<p class="C11 V25">La persona benefica prospererà e chi disseta sarà dissetato.</p>
<p class="C11 V26">Chi accaparra il grano è maledetto dal popolo, la benedizione sta sul capo di chi lo vende.</p>
<p class="C11 V27">Chi è sollecito del bene incontra favore e chi cerca il male, male gli accadrà.</p>
<p class="C11 V28">Chi confida nella propria ricchezza cadrà, i giusti invece rinverdiranno come foglie.</p>
<p class="C11 V29">Chi crea disordine in casa erediterà vento e lo stolto sarà schiavo dell’uomo di senno.</p>
<p class="C11 V30">Il frutto del giusto è un albero di vita, il saggio conquista i cuori.</p>
<p class="C11 V31">Ecco, il giusto è ripagato sulla terra: tanto più l’empio e il peccatore. </p>
<p class="C12 V1">Chi ama la correzione ama la scienza, chi odia il rimprovero è uno stupido.</p>
<p class="C12 V2">Chi è buono ottiene il favore del Signore, il quale condanna il malintenzionato.</p>
<p class="C12 V3">Non si consolida l’uomo con la malvagità, ma la radice dei giusti non sarà smossa.</p>
<p class="C12 V4">Una donna forte è la corona del marito, ma quella svergognata è come carie nelle sue ossa.</p>
<p class="C12 V5">I pensieri dei giusti sono equità, i propositi degli empi sono frode.</p>
<p class="C12 V6">Le parole degli empi sono insidie mortali, ma la bocca degli uomini retti li salverà.</p>
<p class="C12 V7">Gli empi, una volta abbattuti, più non sono, ma la casa dei giusti resta salda.</p>
<p class="C12 V8">Un uomo è lodato in proporzione alla sua intelligenza, ma chi ha il cuore perverso è disprezzato.</p>
<p class="C12 V9">Un uomo di poco conto che ha un servitore vale più di uno che si vanta, a cui manca il pane.</p>
<p class="C12 V10">Il giusto si prende cura del suo bestiame, ma i sentimenti degli empi sono spietati.</p>
<p class="C12 V11">Chi coltiva la sua terra si sazia di pane, chi insegue chimere è proprio uno stolto.</p>
<p class="C12 V12">Le brame dell’empio sono una rete di mali, la radice dei giusti dà molto frutto.</p>
<p class="C12 V13">Nel peccato delle sue labbra si impiglia il malvagio, ma il giusto sfugge a tale angoscia.</p>
<p class="C12 V14">Con il frutto della bocca ci si sazia di beni; ciascuno sarà ripagato secondo le sue opere.</p>
<p class="C12 V15">La via del malvagio è retta ai propri occhi, il saggio, invece, ascolta il consiglio.</p>
<p class="C12 V16">Lo stolto manifesta subito la sua collera, ma chi è avveduto dissimula l’offesa.</p>
<p class="C12 V17">Chi dice la verità proclama la giustizia, chi testimonia il falso favorisce l’inganno.</p>
<p class="C12 V18">C’è chi chiacchierando è come una spada tagliente, ma la lingua dei saggi risana.</p>
<p class="C12 V19">Il labbro veritiero resta saldo per sempre, quello bugiardo per un istante solo.</p>
<p class="C12 V20">L’inganno è nel cuore di chi trama il male, la gioia invece è di chi promuove la pace.</p>
<p class="C12 V21">Al giusto non può accadere alcun male, i malvagi invece sono pieni di guai.</p>
<p class="C12 V22">Le labbra bugiarde sono un obbrobrio per il Signore: egli si compiace di chiunque fa la verità.</p>
<p class="C12 V23">Chi è avveduto nasconde quello che sa, il cuore degli stolti proclama stoltezze.</p>
<p class="C12 V24">La mano operosa ottiene il comando, quella pigra invece è destinata a servire.</p>
<p class="C12 V25">L’afflizione deprime il cuore dell’uomo, una parola buona lo allieta.</p>
<p class="C12 V26">Il giusto è guida sicura per il suo prossimo, ma la via dei malvagi li porta fuori strada.</p>
<p class="C12 V27">Il pigro non troverà selvaggina, ma la persona industriosa possiede una fortuna.</p>
<p class="C12 V28">Sui sentieri della giustizia si trova la vita, la sua strada non va mai alla morte. </p>
<p class="C13 V1">Il figlio saggio ama la correzione del padre, lo spavaldo non ascolta il rimprovero.</p>
<p class="C13 V2">Con il frutto della bocca ci si nutre di beni, ma l’appetito dei perfidi si ciba di violenza.</p>
<p class="C13 V3">Chi sorveglia la bocca preserva la sua vita, chi spalanca le sue labbra va incontro alla rovina.</p>
<p class="C13 V4">Il pigro brama, ma non c’è nulla per il suo appetito, mentre l’appetito dei laboriosi sarà soddisfatto.</p>
<p class="C13 V5">Il giusto odia la parola falsa, l’empio disonora e diffama.</p>
<p class="C13 V6">La giustizia custodisce chi ha una condotta integra, la malvagità manda in rovina il peccatore.</p>
<p class="C13 V7">C’è chi fa il ricco e non ha nulla, c’è chi fa il povero e possiede molti beni.</p>
<p class="C13 V8">Riscatto della vita d’un uomo è la sua ricchezza, ma il povero non avverte la minaccia.</p>
<p class="C13 V9">La luce dei giusti porta gioia, la lampada dei malvagi si spegne.</p>
<p class="C13 V10">L’insolenza provoca litigi, ma la sapienza sta con chi accetta consigli.</p>
<p class="C13 V11">La ricchezza venuta dal nulla diminuisce, chi la accumula a poco a poco, la fa aumentare.</p>
<p class="C13 V12">Un’attesa troppo prolungata fa male al cuore, un desiderio soddisfatto è albero di vita.</p>
<p class="C13 V13">Chi disprezza la parola si rende debitore, chi rispetta un ordine viene ricompensato.</p>
<p class="C13 V14">L’insegnamento del saggio è fonte di vita per sfuggire ai lacci della morte.</p>
<p class="C13 V15">Il senno procura favore, ma il contegno dei perfidi porta alla rovina.</p>
<p class="C13 V16">La persona avveduta prima di agire riflette, lo stolto mette in mostra la sua stupidità.</p>
<p class="C13 V17">Un cattivo messaggero causa sciagure, un inviato fedele porta salute.</p>
<p class="C13 V18">Povertà e ignominia a chi rifiuta la correzione, chi tiene conto del rimprovero sarà onorato.</p>
<p class="C13 V19">Desiderio appagato è dolcezza per l’anima; fa orrore agli stolti evitare il male.</p>
<p class="C13 V20">Va’ con i saggi e saggio diventerai, chi pratica gli stolti ne subirà danno.</p>
<p class="C13 V21">La sventura insegue i peccatori, il bene è la ricompensa dei giusti.</p>
<p class="C13 V22">L’uomo buono lascia eredi i figli dei figli, è riservata al giusto la ricchezza del peccatore.</p>
<p class="C13 V23">Vi è cibo in abbondanza nei campi dei poveri, ma può essere sottratto per mancanza di giustizia.</p>
<p class="C13 V24">Chi risparmia il bastone odia suo figlio, chi lo ama è pronto a correggerlo.</p>
<p class="C13 V25">Il giusto mangia fino a saziarsi, ma il ventre dei malvagi resta vuoto. </p>
<p class="C14 V1">La donna saggia costruisce la sua casa, quella stolta la demolisce con le proprie mani.</p>
<p class="C14 V2">Cammina nella propria giustizia chi teme il Signore, ma chi è traviato nelle proprie vie lo disprezza.</p>
<p class="C14 V3">Nella bocca dello stolto c’è il germoglio della superbia, ma le labbra dei saggi sono la loro salvaguardia.</p>
<p class="C14 V4">Se non ci sono buoi la greppia è vuota, l’abbondanza del raccolto sta nel vigore del toro.</p>
<p class="C14 V5">Il testimone sincero non mentisce, chi proferisce menzogne è testimone falso.</p>
<p class="C14 V6">Lo spavaldo ricerca la sapienza ma invano, la scienza è cosa facile per l’intelligente.</p>
<p class="C14 V7">Stai lontano dall’uomo stolto: in lui non troverai labbra sapienti.</p>
<p class="C14 V8">Il sapiente avveduto conosce la sua strada, ma la stoltezza degli sciocchi è inganno.</p>
<p class="C14 V9">Tra gli stolti risiede la colpa, tra i giusti dimora la benevolenza.</p>
<p class="C14 V10">Il cuore conosce la propria amarezza e alla sua gioia non partecipa l’estraneo.</p>
<p class="C14 V11">La casa degli empi sarà abbattuta, ma la tenda dei giusti prospererà.</p>
<p class="C14 V12">C’è una via che sembra diritta per l’uomo, ma alla fine conduce su sentieri di morte.</p>
<p class="C14 V13">Anche nel riso il cuore prova dolore e la gioia può finire in pena.</p>
<p class="C14 V14">Il perverso si sazia della sua condotta, l’uomo buono delle sue opere.</p>
<p class="C14 V15">L’ingenuo crede a ogni parola, ma chi è avveduto controlla i propri passi.</p>
<p class="C14 V16">Il saggio teme e sta lontano dal male, lo stolto invece è impulsivo e si sente sicuro.</p>
<p class="C14 V17">Chi è pronto all’ira commette sciocchezze, il malintenzionato si rende odioso.</p>
<p class="C14 V18">Gli inesperti ereditano la stoltezza, gli accorti si coronano di scienza.</p>
<p class="C14 V19">I cattivi si inchinano davanti ai buoni, i malvagi davanti alle porte del giusto.</p>
<p class="C14 V20">Il povero è odioso anche a chi gli è pari, ma numerosi sono gli amici del ricco.</p>
<p class="C14 V21">Chi disprezza il prossimo pecca, beato chi ha pietà degli umili.</p>
<p class="C14 V22">Non errano forse quelli che compiono il male? Amore e fedeltà per quanti compiono il bene.</p>
<p class="C14 V23">In ogni fatica c’è un vantaggio, ma le chiacchiere portano solo miseria.</p>
<p class="C14 V24">Corona dei saggi è la loro ricchezza, la follia degli stolti produce solo follia.</p>
<p class="C14 V25">È salvezza per molti il testimone veritiero, ma chi proferisce menzogne è un impostore.</p>
<p class="C14 V26">Nel timore del Signore sta la fiducia del forte; anche per i suoi figli egli sarà un rifugio.</p>
<p class="C14 V27">Il timore del Signore è fonte di vita per sfuggire ai lacci della morte.</p>
<p class="C14 V28">Un popolo numeroso è la gloria del re, ma la scarsità di gente è la rovina del principe.</p>
<p class="C14 V29">Chi è paziente ha grande prudenza, chi è iracondo mostra stoltezza.</p>
<p class="C14 V30">Un cuore tranquillo è la vita del corpo, l’invidia è la carie delle ossa.</p>
<p class="C14 V31">Chi opprime il povero offende il suo creatore, chi ha pietà del misero lo onora.</p>
<p class="C14 V32">Dalla propria cattiveria è travolto il malvagio, anche nella morte il giusto trova rifugio.</p>
<p class="C14 V33">In un cuore intelligente risiede la sapienza, ma in mezzo agli stolti verrà riconosciuta?</p>
<p class="C14 V34">La giustizia esalta una nazione, ma il peccato è la vergogna dei popoli.</p>
<p class="C14 V35">Il favore del re è per il ministro intelligente, la sua ira è per l’indegno. </p>
<p class="C15 V1">Una risposta gentile calma la collera, una parola pungente eccita l’ira.</p>
<p class="C15 V2">Le parole dei saggi fanno gustare la scienza, mentre la bocca degli stolti esprime sciocchezze.</p>
<p class="C15 V3">Gli occhi del Signore arrivano dappertutto, scrutano i malvagi e i buoni.</p>
<p class="C15 V4">Una parola buona è un albero di vita, quella malevola è una ferita al cuore.</p>
<p class="C15 V5">Lo stolto disprezza la correzione di suo padre, chi tiene conto del rimprovero diventa prudente.</p>
<p class="C15 V6">Nella casa del giusto c’è abbondanza di beni, sul guadagno dell’empio incombe il dissesto.</p>
<p class="C15 V7">Le labbra dei saggi diffondono la scienza, non così il cuore degli stolti.</p>
<p class="C15 V8">Il sacrificio dei malvagi è un orrore per il Signore, la preghiera dei buoni gli è gradita.</p>
<p class="C15 V9">Il Signore ha in orrore la condotta dei perversi, egli ama chi pratica la giustizia.</p>
<p class="C15 V10">Correzione severa per chi abbandona il retto sentiero; chi rifiuta i rimproveri morirà!</p>
<p class="C15 V11">Abisso e regno dei morti sono palesi davanti al Signore, quanto più i cuori degli uomini!</p>
<p class="C15 V12">Lo spavaldo non vuole essere corretto, egli non va in compagnia dei saggi.</p>
<p class="C15 V13">Un cuore lieto dà serenità al volto, ma quando il cuore è triste, lo spirito è depresso.</p>
<p class="C15 V14">Un cuore intelligente desidera imparare, la bocca dello stolto si pasce della sua ignoranza.</p>
<p class="C15 V15">Tutti i giorni sono brutti per il povero, per un cuore felice è sempre festa.</p>
<p class="C15 V16">È meglio aver poco con il timore di Dio che un grande tesoro con l’inquietudine.</p>
<p class="C15 V17">È meglio un piatto di verdura con l’amore che un bue grasso con l’odio.</p>
<p class="C15 V18">Chi è collerico suscita contese, chi è paziente calma le liti.</p>
<p class="C15 V19">La strada del pigro è come una siepe di spine, il sentiero dei retti è scorrevole.</p>
<p class="C15 V20">Il figlio saggio allieta il padre, il figlio stolto disprezza sua madre.</p>
<p class="C15 V21">La stoltezza è una gioia per chi è privo di senno; chi è prudente cammina diritto.</p>
<p class="C15 V22">Falliscono le decisioni prese senza consultazione, riescono quelle suggerite da molti consiglieri.</p>
<p class="C15 V23">È una gioia saper dare una risposta; una parola detta al momento giusto è gradita!</p>
<p class="C15 V24">Per l’uomo assennato la strada della vita è verso l’alto, per salvarlo dal regno dei morti che è in basso.</p>
<p class="C15 V25">Il Signore abbatte la casa dei superbi, ma consolida il confine della vedova.</p>
<p class="C15 V26">Il Signore aborrisce i pensieri malvagi, ma le parole benevole gli sono gradite.</p>
<p class="C15 V27">Sconvolge la sua casa chi è avido di guadagni disonesti, ma chi detesta i regali vivrà.</p>
<p class="C15 V28">La mente del giusto riflette prima di rispondere, ma la bocca dei malvagi esprime cattiveria.</p>
<p class="C15 V29">Il Signore è lontano dai malvagi, ma ascolta la preghiera dei giusti.</p>
<p class="C15 V30">Uno sguardo luminoso dà gioia al cuore, una notizia lieta rinvigorisce le ossa.</p>
<p class="C15 V31">Chi ascolta un rimprovero salutare potrà stare in mezzo ai saggi.</p>
<p class="C15 V32">Chi rifiuta la correzione disprezza se stesso, ma chi ascolta il rimprovero acquista senno.</p>
<p class="C15 V33">Il timore di Dio è scuola di sapienza, prima della gloria c’è l’umiltà. </p>
<p class="C16 V1">All’uomo appartengono i progetti del cuore, ma dal Signore viene la risposta della lingua.</p>
<p class="C16 V2">Agli occhi dell’uomo tutte le sue opere sembrano pure, ma chi scruta gli spiriti è il Signore.</p>
<p class="C16 V3">Affida al Signore le tue opere e i tuoi progetti avranno efficacia.</p>
<p class="C16 V4">Il Signore ha fatto ogni cosa per il suo fine e anche il malvagio per il giorno della sventura.</p>
<p class="C16 V5">Il Signore ha in orrore ogni cuore superbo, certamente non resterà impunito.</p>
<p class="C16 V6">Con la bontà e la fedeltà si espia la colpa, ma con il timore del Signore si evita il male.</p>
<p class="C16 V7">Se il Signore si compiace della condotta di un uomo, lo riconcilia anche con i suoi nemici.</p>
<p class="C16 V8">È meglio avere poco con onestà che molte rendite senza giustizia.</p>
<p class="C16 V9">Il cuore dell’uomo elabora progetti, ma è il Signore che rende saldi i suoi passi.</p>
<p class="C16 V10">L’oracolo è sulle labbra del re, in giudizio la sua bocca non sbaglia.</p>
<p class="C16 V11">La stadera e le bilance giuste appartengono al Signore, sono opera sua tutti i pesi del sacchetto.</p>
<p class="C16 V12">È un orrore per i re commettere un’azione iniqua, poiché il trono sta saldo con la giustizia.</p>
<p class="C16 V13">Il re si compiace di chi dice la verità, egli ama chi parla con rettitudine.</p>
<p class="C16 V14">L’ira del re è messaggera di morte, ma il saggio la placherà.</p>
<p class="C16 V15">Se il volto del re è luminoso, c’è la vita: il suo favore è come pioggia di primavera.</p>
<p class="C16 V16">Possedere la sapienza è molto meglio dell’oro, acquisire l’intelligenza è preferibile all’argento.</p>
<p class="C16 V17">La strada degli uomini retti è evitare il male; conserva la vita chi controlla la sua condotta.</p>
<p class="C16 V18">Prima della rovina viene l’orgoglio e prima della caduta c’è l’arroganza.</p>
<p class="C16 V19">È meglio essere umili con i poveri che spartire la preda con i superbi.</p>
<p class="C16 V20">Chi è prudente nel parlare troverà il bene, ma chi confida nel Signore è beato.</p>
<p class="C16 V21">Chi è saggio di cuore è ritenuto intelligente; il linguaggio dolce aumenta la dottrina.</p>
<p class="C16 V22">Fonte di vita è il senno per chi lo possiede, ma castigo degli stolti è la stoltezza.</p>
<p class="C16 V23">Il cuore del saggio rende assennata la sua bocca e sulle sue labbra fa crescere la dottrina.</p>
<p class="C16 V24">Favo di miele sono le parole gentili, dolce per il palato e medicina per le ossa.</p>
<p class="C16 V25">C’è una via che sembra diritta per l’uomo, ma alla fine conduce su sentieri di morte.</p>
<p class="C16 V26">La brama fa lavorare chi lavora, è la sua bocca che lo sprona.</p>
<p class="C16 V27">L’uomo iniquo ordisce la sciagura, sulle sue labbra c’è come un fuoco ardente.</p>
<p class="C16 V28">L’uomo perverso provoca litigi, chi calunnia divide gli amici.</p>
<p class="C16 V29">L’uomo violento inganna il prossimo e lo spinge per una via non buona.</p>
<p class="C16 V30">Chi socchiude gli occhi medita inganni, chi stringe le labbra ha già commesso il male.</p>
<p class="C16 V31">Diadema splendido è la canizie, ed essa si trova sulla via della giustizia.</p>
<p class="C16 V32">È meglio la pazienza che la forza di un eroe, chi domina se stesso vale più di chi conquista una città.</p>
<p class="C16 V33">Nel cavo della veste si getta la sorte, ma la decisione dipende tutta dal Signore. </p>
<p class="C17 V1">Meglio un tozzo di pane secco con tranquillità che una casa piena di banchetti con discordia.</p>
<p class="C17 V2">Lo schiavo intelligente prevarrà su un figlio disonorato e avrà parte con i fratelli all’eredità.</p>
<p class="C17 V3">Il crogiuolo è per l’argento e il forno per l’oro, ma chi prova i cuori è il Signore.</p>
<p class="C17 V4">Il malfattore presta attenzione a un labbro maldicente, il bugiardo ascolta una lingua nociva.</p>
<p class="C17 V5">Chi deride il povero offende il suo creatore, chi gioisce per colui che va in rovina non resterà impunito.</p>
<p class="C17 V6">Corona dei vecchi sono i figli dei figli, onore dei figli i loro padri.</p>
<p class="C17 V7">Non s’addice all’insensato un linguaggio elevato, ancor meno al principe un linguaggio falso.</p>
<p class="C17 V8">Il regalo di corruzione è come un talismano per chi lo possiede: dovunque egli si volga ottiene successo.</p>
<p class="C17 V9">Chi copre la colpa cerca l’amicizia, ma chi la divulga divide gli amici.</p>
<p class="C17 V10">Fa più effetto un rimprovero all’assennato che cento percosse allo stolto.</p>
<p class="C17 V11">Il malvagio non cerca altro che la ribellione, ma gli sarà mandato contro un messaggero senza pietà.</p>
<p class="C17 V12">Meglio incontrare un’orsa privata dei figli che uno stolto in preda alla follia.</p>
<p class="C17 V13">A chi rende male per bene non si allontanerà la sventura dalla sua casa.</p>
<p class="C17 V14">Iniziare un litigio è come aprire una diga; prima che la lite si esasperi, troncala.</p>
<p class="C17 V15">Assolvere il reo e condannare il giusto: ecco due cose che il Signore ha in orrore.</p>
<p class="C17 V16">A che serve il denaro in mano allo stolto? Per comprare la sapienza, se non ha senno?</p>
<p class="C17 V17">Un amico vuol bene sempre, è nato per essere un fratello nella sventura.</p>
<p class="C17 V18">È privo di senno l’uomo che dà la sua mano e si fa garante per il suo prossimo.</p>
<p class="C17 V19">Chi ama la rissa ama il delitto, chi ingrandisce la sua porta cerca la rovina.</p>
<p class="C17 V20">Chi ha un cuore perverso non troverà mai felicità e chi ha la lingua tortuosa cadrà in rovina.</p>
<p class="C17 V21">Chi genera uno stolto ne avrà afflizione; non gioirà il padre di uno sciocco.</p>
<p class="C17 V22">Un cuore lieto fa bene al corpo, uno spirito depresso inaridisce le ossa.</p>
<p class="C17 V23">L’iniquo accetta regali sotto banco per deviare il corso della giustizia.</p>
<p class="C17 V24">L’uomo prudente ha la sapienza davanti a sé, ma gli occhi dello stolto vagano in capo al mondo.</p>
<p class="C17 V25">Un figlio stolto è un tormento per il padre e un’amarezza per colei che lo ha partorito.</p>
<p class="C17 V26">Certo non è bene punire chi ha ragione, colpire gente perbene è contro la giustizia.</p>
<p class="C17 V27">Chi è parco di parole possiede la scienza e chi è di spirito calmo è un uomo prudente.</p>
<p class="C17 V28">Anche lo stolto, se tace, passa per saggio, e per intelligente se tiene chiuse le labbra. </p>
<p class="C18 V1">Chi si tiene appartato cerca il suo piacere e con ogni stratagemma attacca brighe.</p>
<p class="C18 V2">Lo stolto non ama la prudenza, ma vuole solo far mostra dei suoi sentimenti.</p>
<p class="C18 V3">Con la malvagità viene il disprezzo, con il disonore anche l’ignominia.</p>
<p class="C18 V4">Le parole della bocca dell’uomo sono acqua profonda, la fonte della sapienza è un torrente che straripa.</p>
<p class="C18 V5">Non è bene usare riguardi al malvagio per far torto al giusto in un giudizio.</p>
<p class="C18 V6">Le labbra dello stolto suscitano liti e la sua bocca gli provoca percosse.</p>
<p class="C18 V7">La bocca dello stolto è la sua rovina e le sue labbra sono una trappola per la sua vita.</p>
<p class="C18 V8">Le parole del calunniatore sono come ghiotti bocconi che scendono fin nel più intimo.</p>
<p class="C18 V9">Chi è già indolente nel suo lavoro è fratello del dissipatore.</p>
<p class="C18 V10">Torre fortificata è il nome del Signore: il giusto vi si rifugia ed è al sicuro.</p>
<p class="C18 V11">I beni del ricco sono la sua roccaforte, sono come un’alta muraglia nella sua immaginazione.</p>
<p class="C18 V12">Prima della caduta il cuore dell’uomo si esalta, prima della gloria c’è l’umiltà.</p>
<p class="C18 V13">Chi risponde prima di avere ascoltato, mostra stoltezza e ne avrà vergogna.</p>
<p class="C18 V14">Lo spirito dell’uomo lo sostiene nella malattia, ma uno spirito depresso chi lo solleverà?</p>
<p class="C18 V15">Il cuore intelligente acquista la scienza, l’orecchio dei saggi ricerca il sapere.</p>
<p class="C18 V16">Il dono che l’uomo fa gli spiana la via e lo introduce alla presenza dei grandi.</p>
<p class="C18 V17">Il primo a parlare in una lite sembra aver ragione, ma viene il suo avversario e lo confuta.</p>
<p class="C18 V18">La sorte fa cessare le contese e decide fra i potenti.</p>
<p class="C18 V19">Un fratello offeso è più inespugnabile d’una roccaforte, le liti sono come le sbarre di un castello.</p>
<p class="C18 V20">Con il frutto della bocca ci si sazia il ventre, ognuno si sazia con il prodotto delle sue labbra.</p>
<p class="C18 V21">Morte e vita sono in potere della lingua e chi ne fa buon uso ne mangerà i frutti.</p>
<p class="C18 V22">Chi trova una moglie trova una fortuna e ottiene il favore del Signore.</p>
<p class="C18 V23">Il povero parla con suppliche, il ricco risponde con durezza.</p>
<p class="C18 V24">Ci sono compagni che si rovinano a vicenda, ma anche amici più affezionati di un fratello. </p>
<p class="C19 V1">Meglio un povero dalla condotta integra di uno dalle labbra perverse e che è stolto.</p>
<p class="C19 V2">Il desiderio ansioso senza riflessione non è cosa buona, e chi va a passi frettolosi sbaglia strada.</p>
<p class="C19 V3">La stoltezza dell’uomo rovina la sua via, ma poi egli si adira contro il Signore.</p>
<p class="C19 V4">Le ricchezze moltiplicano gli amici, ma il povero è abbandonato dall’amico che ha.</p>
<p class="C19 V5">Il falso testimone non resterà impunito, chi diffonde menzogne non avrà scampo.</p>
<p class="C19 V6">Molti sono gli adulatori dell’uomo generoso, e tutti sono amici di chi fa doni.</p>
<p class="C19 V7">Il povero è disprezzato dai suoi stessi fratelli, tanto più si allontanano da lui i suoi amici. Egli va in cerca di parole, ma non ci sono.</p>
<p class="C19 V8">Chi acquista senno ama se stesso e chi conserva la prudenza trova fortuna.</p>
<p class="C19 V9">Il falso testimone non resterà impunito, chi diffonde menzogne perirà.</p>
<p class="C19 V10">Allo stolto non conviene una vita agiata, ancor meno a un servo comandare ai prìncipi.</p>
<p class="C19 V11">È segno d’intelligenza per l’uomo trattenere la collera, ed è sua gloria passare sopra alle offese.</p>
<p class="C19 V12">L’ira del re è come ruggito di leone, come rugiada sull’erba è la sua benevolenza.</p>
<p class="C19 V13">Un figlio stolto è una disgrazia per il padre e i litigi della moglie sono come stillicidio incessante.</p>
<p class="C19 V14">La casa e il patrimonio si ereditano dal padre, ma una moglie assennata è dono del Signore.</p>
<p class="C19 V15">La pigrizia fa cadere in torpore, e chi è indolente patirà la fame.</p>
<p class="C19 V16">Chi custodisce il precetto custodisce se stesso, chi trascura la propria condotta morirà.</p>
<p class="C19 V17">Chi ha pietà del povero fa un prestito al Signore, che gli darà la sua ricompensa.</p>
<p class="C19 V18">Correggi tuo figlio, perché c’è speranza, ma non lasciarti andare fino a farlo morire.</p>
<p class="C19 V19">L’iracondo deve essere punito; se lo risparmi, lo diventerà ancora di più.</p>
<p class="C19 V20">Ascolta il consiglio e accetta la correzione, per essere saggio fino al termine della tua vita.</p>
<p class="C19 V21">Molti sono i progetti nel cuore dell’uomo, ma solo i disegni del Signore si compiono.</p>
<p class="C19 V22">Il pregio dell’uomo è la sua bontà; meglio un povero che un bugiardo.</p>
<p class="C19 V23">Il timore di Dio conduce alla vita e chi ne è pieno dorme tranquillo senza essere raggiunto dalla sventura.</p>
<p class="C19 V24">Il pigro immerge la mano nel piatto, ma non è capace di riportarla alla bocca.</p>
<p class="C19 V25">Percuoti lo spavaldo e l’inesperto diventerà accorto, rimprovera il prudente e imparerà la lezione.</p>
<p class="C19 V26">Rovina il padre e fa fuggire la madre un figlio disonorato e infame.</p>
<p class="C19 V27">Figlio mio, cessa di accogliere l’istruzione se vuoi allontanarti dalle parole della sapienza.</p>
<p class="C19 V28">Il testimone iniquo si beffa della giustizia e la bocca dei malvagi ingoia l’iniquità.</p>
<p class="C19 V29">Per gli spavaldi sono pronte le punizioni e le percosse per la schiena degli stolti. </p>
<p class="C20 V1">Il vino è beffardo, il liquore è tumultuoso; chiunque si perde dietro ad esso non è saggio.</p>
<p class="C20 V2">La collera del re è come ruggito di leone; chiunque lo irrita rischia la vita.</p>
<p class="C20 V3">È una gloria evitare le contese, attaccar briga è proprio degli stolti.</p>
<p class="C20 V4">Il pigro non ara d’autunno: alla mietitura cerca, ma non trova nulla.</p>
<p class="C20 V5">Acque profonde sono i consigli nel cuore umano, l’uomo accorto le sa attingere.</p>
<p class="C20 V6">Molti proclamano la propria bontà, ma una persona fidata chi la trova?</p>
<p class="C20 V7">Chi cammina nella sua integrità è giusto; beati i figli che lascia dietro di sé!</p>
<p class="C20 V8">Il re che siede in tribunale con il suo sguardo dissipa ogni male.</p>
<p class="C20 V9">Chi può dire: «Ho la coscienza pulita, sono puro dal mio peccato?».</p>
<p class="C20 V10">Doppio peso e doppia misura sono due cose che il Signore aborrisce.</p>
<p class="C20 V11">Già con le sue azioni il fanciullo rivela se è puro e retto il suo comportamento.</p>
<p class="C20 V12">L’orecchio che ascolta e l’occhio che vede: l’uno e l’altro li ha fatti il Signore.</p>
<p class="C20 V13">Non amare il sonno per non diventare povero, tieni gli occhi aperti e avrai pane a sazietà.</p>
<p class="C20 V14">«Robaccia, robaccia» dice chi compra, ma quando se ne va, allora se ne vanta.</p>
<p class="C20 V15">C’è possesso di oro e moltitudine di perle, ma la cosa più preziosa sono le labbra sapienti.</p>
<p class="C20 V16">Prendigli il vestito perché si è fatto garante per un estraneo e tienilo in pegno per uno sconosciuto.</p>
<p class="C20 V17">È piacevole il pane procurato con frode, ma poi la bocca sarà piena di granelli di sabbia.</p>
<p class="C20 V18">Pondera bene la tua strategia, consìgliati, e fa’ la guerra con molta riflessione.</p>
<p class="C20 V19">Chi va in giro sparlando svela il segreto; non associarti a chi ha sempre aperte le labbra.</p>
<p class="C20 V20">Chi maledice il padre e la madre vedrà spegnersi la sua lampada nel cuore delle tenebre.</p>
<p class="C20 V21">Un’eredità accumulata in fretta all’inizio non sarà benedetta alla fine.</p>
<p class="C20 V22">Non dire: «Renderò male per male»; confida nel Signore ed egli ti libererà.</p>
<p class="C20 V23">Il Signore ha in orrore il doppio peso, la bilancia falsa non è cosa buona.</p>
<p class="C20 V24">Il Signore rende sicuri i passi dell’uomo: come può l’essere umano conoscere la sua strada?</p>
<p class="C20 V25">È una trappola esclamare subito: «Sacro!» e riflettere solo dopo aver fatto il voto.</p>
<p class="C20 V26">Un re saggio disperde i malvagi e con la ruota li stritola come paglia.</p>
<p class="C20 V27">Lampada del Signore è lo spirito dell’uomo: essa scruta dentro, fin nell’intimo.</p>
<p class="C20 V28">Bontà e fedeltà vegliano sul re, sulla giustizia è basato il suo trono.</p>
<p class="C20 V29">Vanto dei giovani è la loro forza, ornamento dei vecchi è la canizie.</p>
<p class="C20 V30">Le ferite sanguinanti leniscono il male, le percosse purificano fin nell’intimo. </p>
<p class="C21 V1">Il cuore del re è un corso d’acqua in mano al Signore: lo dirige dovunque egli vuole.</p>
<p class="C21 V2">Agli occhi dell’uomo ogni sua via sembra diritta, ma chi scruta i cuori è il Signore.</p>
<p class="C21 V3">Praticare la giustizia e l’equità per il Signore vale più di un sacrificio.</p>
<p class="C21 V4">Occhi alteri e cuore superbo, lucerna dei malvagi è il peccato.</p>
<p class="C21 V5">I progetti di chi è diligente si risolvono in profitto, ma chi ha troppa fretta va verso l’indigenza.</p>
<p class="C21 V6">Accumulare tesori a forza di menzogne è futilità effimera di chi cerca la morte.</p>
<p class="C21 V7">La violenza dei malvagi li travolge, perché rifiutano di praticare la giustizia.</p>
<p class="C21 V8">La via di un uomo colpevole è tortuosa, ma l’innocente è retto nel suo agire.</p>
<p class="C21 V9">È meglio abitare su un angolo del tetto che avere casa in comune con una moglie litigiosa.</p>
<p class="C21 V10">L’anima del malvagio desidera fare il male, ai suoi occhi il prossimo non trova pietà.</p>
<p class="C21 V11">Quando lo spavaldo viene punito, l’inesperto diventa saggio; egli acquista scienza quando il saggio viene istruito.</p>
<p class="C21 V12">Il giusto osserva la casa del malvagio e precipita i malvagi nella sventura.</p>
<p class="C21 V13">Chi chiude l’orecchio al grido del povero invocherà a sua volta e non otterrà risposta.</p>
<p class="C21 V14">Un dono fatto in segreto calma la collera, un regalo di nascosto placa il furore violento.</p>
<p class="C21 V15">È una gioia per il giusto quando è fatta giustizia, mentre è un terrore per i malfattori.</p>
<p class="C21 V16">L’uomo che si scosta dalla via della saggezza, riposerà nell’assemblea delle ombre dei morti.</p>
<p class="C21 V17">Diventerà indigente chi ama i piaceri, chi ama vino e profumi non si arricchirà.</p>
<p class="C21 V18">Il malvagio serve da riscatto per il giusto e il perfido per gli uomini retti.</p>
<p class="C21 V19">Meglio abitare in un deserto che con una moglie litigiosa e irritabile.</p>
<p class="C21 V20">Tesori preziosi e profumi sono nella dimora del saggio, ma l’uomo stolto dilapida tutto.</p>
<p class="C21 V21">Chi ricerca la giustizia e l’amore troverà vita e gloria.</p>
<p class="C21 V22">Il saggio assale una città di guerrieri e abbatte la fortezza in cui essa confidava.</p>
<p class="C21 V23">Chi custodisce la bocca e la lingua preserva se stesso dalle afflizioni.</p>
<p class="C21 V24">Il superbo arrogante si chiama spavaldo, egli agisce nell’eccesso dell’insolenza.</p>
<p class="C21 V25">Il desiderio del pigro lo porta alla morte, perché le sue mani rifiutano di lavorare.</p>
<p class="C21 V26">L’empio indulge tutto il giorno alla cupidigia, mentre il giusto dona senza risparmiare.</p>
<p class="C21 V27">Il sacrificio dei malvagi è un orrore, tanto più se offerto con cattiva intenzione.</p>
<p class="C21 V28">Il falso testimone perirà, ma chi ascolta potrà parlare sempre.</p>
<p class="C21 V29">Il malvagio assume un’aria sfrontata, l’uomo retto controlla la propria condotta.</p>
<p class="C21 V30">Non c’è sapienza, non c’è prudenza, non c’è consiglio di fronte al Signore.</p>
<p class="C21 V31">Il cavallo è pronto per il giorno della battaglia, ma al Signore appartiene la vittoria. </p>
<p class="C22 V1">Un buon nome è preferibile a grandi ricchezze e la benevolenza altrui vale più dell’argento e dell’oro.</p>
<p class="C22 V2">Il ricco e il povero s’incontrano in questo: il Signore ha creato l’uno e l’altro.</p>
<p class="C22 V3">L’accorto vede il pericolo e si nasconde, gli inesperti vanno avanti e la pagano.</p>
<p class="C22 V4">Frutti dell’umiltà sono il timore di Dio, la ricchezza, l’onore e la vita.</p>
<p class="C22 V5">Spine e tranelli sono sulla via del perverso; chi ha cura di se stesso se ne tiene lontano.</p>
<p class="C22 V6">Indirizza il giovane sulla via da seguire; neppure da vecchio se ne allontanerà.</p>
<p class="C22 V7">Il ricco domina sul povero e chi riceve prestiti è schiavo del suo creditore.</p>
<p class="C22 V8">Chi semina ingiustizia raccoglie miseria e il bastone che usa nella sua collera svanirà.</p>
<p class="C22 V9">Chi è generoso sarà benedetto, perché egli dona del suo pane al povero.</p>
<p class="C22 V10">Scaccia lo spavaldo e la discordia se ne andrà: cesseranno i litigi e gli insulti.</p>
<p class="C22 V11">Chi ama la schiettezza del cuore e la benevolenza sulle labbra, sarà amico del re.</p>
<p class="C22 V12">Gli occhi del Signore custodiscono la scienza: in tal modo egli confonde le parole del perfido.</p>
<p class="C22 V13">Il pigro dice: «C’è un leone là fuori: potrei essere ucciso in mezzo alla strada».</p>
<p class="C22 V14">La bocca delle straniere è una fossa profonda: vi cade colui che è in ira al Signore.</p>
<p class="C22 V15">La stoltezza è legata al cuore del fanciullo, ma il bastone della correzione l’allontana da lui.</p>
<p class="C22 V16">Chi opprime il povero non fa che arricchirlo, chi dà a un ricco non fa che impoverirsi.</p>
<p class="C22 V17">Porgi l’orecchio e ascolta le parole dei sapienti, applica la tua mente alla mia istruzione:</p>
<p class="C22 V18">ti saranno piacevoli se le custodirai nel tuo intimo, se le terrai pronte sulle tue labbra.</p>
<p class="C22 V19">Perché sia riposta nel Signore la tua fiducia, oggi le faccio conoscere a te.</p>
<p class="C22 V20">Ecco, ho scritto per te trenta massime, in materia di consigli e di saggezza,</p>
<p class="C22 V21">perché tu sappia riferire in modo conveniente parole di verità e possa riportarle a quelli che ti mandano.</p>
<p class="C22 V22">Non depredare il povero perché egli è povero, e non affliggere il misero in tribunale,</p>
<p class="C22 V23">perché il Signore difenderà la loro causa e spoglierà della vita coloro che li hanno spogliati.</p>
<p class="C22 V24">Non ti associare a un collerico e non praticare un uomo iracondo,</p>
<p class="C22 V25">per non abituarti alle sue maniere e procurarti una trappola per la tua vita.</p>
<p class="C22 V26">Non essere di quelli che danno la mano e si fanno garanti dei debiti altrui,</p>
<p class="C22 V27">perché, se poi non avrai da pagare, si dovrebbe togliere il letto di sotto a te.</p>
<p class="C22 V28">Non spostare il confine antico, che è stato posto dai tuoi padri.</p>
<p class="C22 V29">Hai visto un uomo sollecito nel lavoro? Egli starà al servizio del re e non al servizio di gente oscura! </p>
<p class="C23 V1">Quando siedi a mangiare con uno che ha autorità, bada bene a ciò che ti è messo davanti;</p>
<p class="C23 V2">mettiti un coltello alla gola, se hai molto appetito.</p>
<p class="C23 V3">Non bramare le sue ghiottonerie, perché sono un cibo fallace.</p>
<p class="C23 V4">Non affannarti per accumulare ricchezze, sii intelligente e rinuncia.</p>
<p class="C23 V5">Su di esse volano i tuoi occhi ma già non ci sono più: perché mettono ali come aquila e volano verso il cielo.</p>
<p class="C23 V6">Non mangiare il pane dell’avaro e non bramare le sue ghiottonerie,</p>
<p class="C23 V7">perché, come uno che pensa solo a se stesso, ti dirà: «Mangia e bevi», ma il suo cuore non è con te.</p>
<p class="C23 V8">Vomiterai il boccone che hai mangiato e rovinerai le tue parole gentili.</p>
<p class="C23 V9">Non parlare agli orecchi di uno stolto, perché egli disprezzerà le tue sagge parole.</p>
<p class="C23 V10">Non spostare il confine antico, e non invadere il campo degli orfani,</p>
<p class="C23 V11">perché il loro vendicatore è forte e difenderà la loro causa contro di te.</p>
<p class="C23 V12">Apri il tuo cuore alla correzione e il tuo orecchio ai discorsi sapienti.</p>
<p class="C23 V13">Non risparmiare al fanciullo la correzione, perché se lo percuoti con il bastone non morirà;</p>
<p class="C23 V14">anzi, se lo percuoti con il bastone, lo salverai dal regno dei morti.</p>
<p class="C23 V15">Figlio mio, se il tuo cuore sarà saggio, anche il mio sarà colmo di gioia.</p>
<p class="C23 V16">Esulterò dentro di me, quando le tue labbra diranno parole rette.</p>
<p class="C23 V17">Non invidiare in cuor tuo i peccatori, ma resta sempre nel timore del Signore,</p>
<p class="C23 V18">perché così avrai un avvenire e la tua speranza non sarà stroncata.</p>
<p class="C23 V19">Ascolta, figlio mio, e sii saggio e indirizza il tuo cuore sulla via retta.</p>
<p class="C23 V20">Non essere fra quelli che s’inebriano di vino né fra coloro che sono ingordi di carne,</p>
<p class="C23 V21">perché l’ubriacone e l’ingordo impoveriranno e di stracci li rivestirà la sonnolenza.</p>
<p class="C23 V22">Ascolta tuo padre che ti ha generato, non disprezzare tua madre quando è vecchia.</p>
<p class="C23 V23">Acquista la verità e non rivenderla, la sapienza, l’educazione e la prudenza.</p>
<p class="C23 V24">Il padre del giusto gioirà pienamente, e chi ha generato un saggio se ne compiacerà.</p>
<p class="C23 V25">Gioiscano tuo padre e tua madre e si rallegri colei che ti ha generato.</p>
<p class="C23 V26">Fa’ bene attenzione a me, figlio mio, e piacciano ai tuoi occhi le mie vie:</p>
<p class="C23 V27">una fossa profonda è la prostituta, e un pozzo stretto la straniera.</p>
<p class="C23 V28">Ella si apposta come un ladro e fra gli uomini fa crescere il numero dei traditori.</p>
<p class="C23 V29">Per chi i guai? Per chi i lamenti? Per chi i litigi? Per chi i gemiti? A chi le percosse per futili motivi? A chi gli occhi torbidi?</p>
<p class="C23 V30">Per quelli che si perdono dietro al vino, per quelli che assaporano bevande inebrianti.</p>
<p class="C23 V31">Non guardare il vino come rosseggia, come scintilla nella coppa e come scorre morbidamente;</p>
<p class="C23 V32">finirà per morderti come un serpente e pungerti come una vipera.</p>
<p class="C23 V33">Allora i tuoi occhi vedranno cose strane e la tua mente dirà cose sconnesse.</p>
<p class="C23 V34">Ti parrà di giacere in alto mare o di giacere in cima all’albero maestro.</p>
<p class="C23 V35">«Mi hanno picchiato, ma non sento male. Mi hanno bastonato, ma non me ne sono accorto. Quando mi sveglierò? Ne chiederò dell’altro!». </p>
<p class="C24 V1">Non invidiare le persone malvagie, non desiderare di stare con loro,</p>
<p class="C24 V2">poiché il loro cuore trama rovine e le loro labbra non esprimono che malanni.</p>
<p class="C24 V3">Con la sapienza si costruisce una casa e con la prudenza la si rende salda;</p>
<p class="C24 V4">con la scienza si riempiono le sue stanze di tutti i beni preziosi e deliziosi.</p>
<p class="C24 V5">Il saggio cresce in potenza e chi è esperto aumenta di forza.</p>
<p class="C24 V6">Perché con le strategie si fa la guerra e la vittoria dipende dal numero dei consiglieri.</p>
<p class="C24 V7">È troppo alta la sapienza per lo stolto, alla porta della città egli non potrà aprire bocca.</p>
<p class="C24 V8">Chi trama per fare il male si chiama mestatore.</p>
<p class="C24 V9">Il proposito dello stolto è il peccato e lo spavaldo è aborrito da tutti.</p>
<p class="C24 V10">Se te ne stai indolente nel giorno della sventura, ben poca è la tua forza.</p>
<p class="C24 V11">Libera quelli che sono condotti alla morte e salva quelli che sono trascinati al supplizio.</p>
<p class="C24 V12">Se tu dicessi: «Io non lo sapevo», credi che non l’intenda colui che pesa i cuori? Colui che veglia sulla tua vita lo sa; egli renderà a ciascuno secondo le sue opere.</p>
<p class="C24 V13">Mangia il miele, figlio mio, perché è buono e il favo è dolce al tuo palato.</p>
<p class="C24 V14">Sappi che tale è la sapienza per te; se la trovi, avrai un avvenire e la tua speranza non sarà stroncata.</p>
<p class="C24 V15">Non insidiare, come un malvagio, la dimora del giusto, non distruggere la sua abitazione,</p>
<p class="C24 V16">perché se il giusto cade sette volte, egli si rialza, ma i malvagi soccombono nella sventura.</p>
<p class="C24 V17">Non ti rallegrare per la caduta del tuo nemico e non gioisca il tuo cuore, quando egli soccombe,</p>
<p class="C24 V18">perché il Signore non veda e se ne dispiaccia e allontani da lui la sua collera.</p>
<p class="C24 V19">Non irritarti per i malfattori e non invidiare i malvagi,</p>
<p class="C24 V20">perché non ci sarà avvenire per il cattivo e la lampada dei malvagi si spegnerà.</p>
<p class="C24 V21">Figlio mio, temi il Signore e il re, e con i ribelli non immischiarti,</p>
<p class="C24 V22">perché improvviso sorgerà il loro castigo e la rovina mandata da entrambi chi la conosce?</p>
<p class="C24 V23">Anche queste sono parole dei saggi. Avere preferenze personali in giudizio non è bene.</p>
<p class="C24 V24">Chi dice al malvagio: «Tu sei innocente», i popoli lo malediranno, le genti lo detesteranno;</p>
<p class="C24 V25">a chi invece lo punisce tutto andrà bene, su di lui si riverserà la benedizione.</p>
<p class="C24 V26">Dà un bacio sulle labbra chi risponde con parole giuste.</p>
<p class="C24 V27">Cura prima il tuo lavoro di fuori e prepàratelo nel tuo campo, e poi costruisciti la casa.</p>
<p class="C24 V28">Non testimoniare senza motivo contro il tuo prossimo, non ingannare con le labbra.</p>
<p class="C24 V29">Non dire: «Come ha fatto a me così io farò a lui, renderò a ciascuno come si merita».</p>
<p class="C24 V30">Sono passato vicino al campo di un pigro, alla vigna di un uomo insensato:</p>
<p class="C24 V31">ecco, ovunque erano cresciute le erbacce, il terreno era coperto di cardi e il recinto di pietre era in rovina.</p>
<p class="C24 V32">Ho osservato e ho riflettuto, ho visto e ho tratto questa lezione:</p>
<p class="C24 V33">un po’ dormi, un po’ sonnecchi, un po’ incroci le braccia per riposare,</p>
<p class="C24 V34">e intanto arriva a te la povertà, come un vagabondo, e l’indigenza, come se tu fossi un accattone. </p>
<p class="C25 V1">Anche questi sono proverbi di Salomone, raccolti dagli uomini di Ezechia, re di Giuda.</p>
<p class="C25 V2">È gloria di Dio nascondere le cose, è gloria dei re investigarle.</p>
<p class="C25 V3">I cieli per la loro altezza, la terra per la sua profondità e il cuore dei re sono inesplorabili.</p>
<p class="C25 V4">Togli le scorie dall’argento e l’orafo ne farà un bel vaso;</p>
<p class="C25 V5">togli il malvagio dalla presenza del re e il suo trono si stabilirà sulla giustizia.</p>
<p class="C25 V6">Non darti arie davanti al re e non metterti al posto dei grandi,</p>
<p class="C25 V7">perché è meglio sentirsi dire: «Sali quassù», piuttosto che essere umiliato davanti a uno più importante. Ciò che i tuoi occhi hanno visto,</p>
<p class="C25 V8">non esibirlo troppo in fretta in un processo; altrimenti che farai alla fine, quando il tuo prossimo ti svergognerà?</p>
<p class="C25 V9">La tua causa discutila con il tuo vicino, ma non rivelare il segreto altrui,</p>
<p class="C25 V10">perché chi ti ascolta non ti biasimi e il tuo discredito sarebbe irreparabile.</p>
<p class="C25 V11">Come mele d’oro su vassoio d’argento cesellato, è una parola detta a suo tempo.</p>
<p class="C25 V12">Come anello d’oro e collana preziosa è un saggio che ammonisce un orecchio attento.</p>
<p class="C25 V13">Come il fresco di neve al tempo della mietitura è un messaggero fedele per chi lo manda: egli rinfranca l’animo del suo signore.</p>
<p class="C25 V14">Nuvole e vento, ma senza pioggia, tale è l’uomo che si vanta di regali che non fa.</p>
<p class="C25 V15">Con la pazienza il giudice si lascia persuadere, una lingua dolce spezza le ossa.</p>
<p class="C25 V16">Se hai trovato il miele, mangiane quanto ti basta, per non esserne nauseato e poi vomitarlo.</p>
<p class="C25 V17">Metti di rado il piede in casa del tuo vicino, perché, stanco di te, non ti prenda in odio.</p>
<p class="C25 V18">Mazza, spada e freccia acuta è colui che depone il falso contro il suo prossimo.</p>
<p class="C25 V19">Quale dente cariato e quale piede slogato, tale è l’appoggio del perfido nel giorno della sventura.</p>
<p class="C25 V20">Come chi toglie il mantello in un giorno di freddo e come chi versa aceto su una piaga viva, tale è colui che canta canzoni a un cuore afflitto.</p>
<p class="C25 V21">Se il tuo nemico ha fame, dagli pane da mangiare, se ha sete, dagli acqua da bere,</p>
<p class="C25 V22">perché così ammasserai carboni ardenti sul suo capo e il Signore ti ricompenserà.</p>
<p class="C25 V23">La tramontana porta la pioggia, la lingua maldicente provoca lo sdegno sul volto.</p>
<p class="C25 V24">È meglio abitare su un angolo del tetto, che avere casa in comune con una moglie litigiosa.</p>
<p class="C25 V25">Come acqua fresca per una gola riarsa è una buona notizia da un paese lontano.</p>
<p class="C25 V26">Fontana torbida e sorgente inquinata, tale è il giusto che vacilla di fronte al malvagio.</p>
<p class="C25 V27">Mangiare troppo miele non è bene, né cercare onori eccessivi.</p>
<p class="C25 V28">Una città smantellata, senza mura, tale è chi non sa dominare se stesso. </p>
<p class="C26 V1">Come neve d’estate e pioggia alla mietitura, così l’onore non conviene allo stolto.</p>
<p class="C26 V2">Come passero che svolazza, come rondine che volteggia, così una maledizione immotivata non ha effetto.</p>
<p class="C26 V3">La frusta per il cavallo, la cavezza per l’asino e il bastone per la schiena degli stolti.</p>
<p class="C26 V4">Non rispondere allo stolto secondo la sua stoltezza, per non divenire anche tu simile a lui.</p>
<p class="C26 V5">Rispondi allo stolto secondo la sua stoltezza, perché egli non si creda saggio.</p>
<p class="C26 V6">Si taglia i piedi e beve amarezze chi invia messaggi per mezzo di uno stolto.</p>
<p class="C26 V7">Come pendono le gambe da uno zoppo, così una massima sulla bocca dello stolto.</p>
<p class="C26 V8">Come chi lega una pietra alla fionda, così chi attribuisce onori a uno stolto.</p>
<p class="C26 V9">Come ramo spinoso in mano a un ubriaco, così una massima sulla bocca dello stolto.</p>
<p class="C26 V10">È come un arciere che colpisce a caso chi paga lo stolto o stipendia il primo che passa.</p>
<p class="C26 V11">Come il cane torna al suo vomito, così lo stolto ripete le sue stoltezze.</p>
<p class="C26 V12">Hai visto un uomo che è saggio ai suoi occhi? C’è più da sperare da uno stolto che da lui.</p>
<p class="C26 V13">Il pigro dice: «C’è una belva per la strada, un leone si aggira per le piazze».</p>
<p class="C26 V14">La porta gira sui cardini, così il pigro sul suo letto.</p>
<p class="C26 V15">Il pigro immerge la mano nel piatto, ma dura fatica a riportarla alla bocca.</p>
<p class="C26 V16">Il pigro si crede più saggio di sette persone che rispondono con senno.</p>
<p class="C26 V17">È simile a chi prende un cane per le orecchie un passante che si intromette nella lite di un altro.</p>
<p class="C26 V18">Come un pazzo che scaglia tizzoni e frecce di morte,</p>
<p class="C26 V19">così è colui che inganna il suo prossimo e poi dice: «Ma sì, è stato uno scherzo!».</p>
<p class="C26 V20">Per mancanza di legna il fuoco si spegne; se non c’è il calunniatore, il litigio si calma.</p>
<p class="C26 V21">Mantice per il carbone e legna per il fuoco, tale è l’attaccabrighe per attizzare le liti.</p>
<p class="C26 V22">Le parole del calunniatore sono come ghiotti bocconi, che scendono fin nell’intimo.</p>
<p class="C26 V23">Come patina d’argento su un coccio di creta sono le labbra lusinghiere con un cuore maligno.</p>
<p class="C26 V24">Chi odia si maschera con le labbra, ma nel suo intimo cova inganni;</p>
<p class="C26 V25">anche se usa espressioni melliflue, non credergli, perché nel cuore egli ha sette obbrobri.</p>
<p class="C26 V26">Chi odia si nasconde con astuzia, ma la sua malizia apparirà pubblicamente.</p>
<p class="C26 V27">Chi scava una fossa vi cadrà dentro e chi rotola una pietra, gli ricadrà addosso.</p>
<p class="C26 V28">Una lingua bugiarda fa molti danni, una bocca adulatrice produce rovina. </p>
<p class="C27 V1">Non vantarti del domani, perché non sai neppure che cosa genera l’oggi.</p>
<p class="C27 V2">Ti lodi un estraneo e non la tua bocca, uno sconosciuto e non le tue labbra.</p>
<p class="C27 V3">La pietra è greve, la sabbia è pesante, ma più d’entrambi la collera dello stolto.</p>
<p class="C27 V4">L’ira è crudele, il furore è impetuoso, ma alla gelosia chi può resistere?</p>
<p class="C27 V5">Meglio un rimprovero aperto che un amore nascosto.</p>
<p class="C27 V6">Leali sono le ferite di un amico, ingannevoli i baci di un nemico.</p>
<p class="C27 V7">Lo stomaco sazio disprezza il miele, per lo stomaco affamato anche l’amaro è dolce.</p>
<p class="C27 V8">Come un uccello che vola lontano dal nido, così è l’uomo che va errando lontano da casa.</p>
<p class="C27 V9">Profumo e incenso allietano il cuore e il consiglio dell’amico addolcisce l’animo.</p>
<p class="C27 V10">Non abbandonare il tuo amico né quello di tuo padre, non entrare nella casa di tuo fratello nel giorno della tua disgrazia. Meglio un amico vicino che un fratello lontano.</p>
<p class="C27 V11">Sii saggio, figlio mio, e allieterai il mio cuore; così avrò di che rispondere a colui che mi insulta.</p>
<p class="C27 V12">L’accorto vede il pericolo e si nasconde, gli inesperti vanno avanti e la pagano.</p>
<p class="C27 V13">Prendigli il vestito perché si è fatto garante per un estraneo, e tienilo in pegno per uno sconosciuto.</p>
<p class="C27 V14">Chi benedice il prossimo di buon mattino ad alta voce, sarà considerato come se lo maledicesse.</p>
<p class="C27 V15">Lo stillicidio incessante in tempo di pioggia e una moglie litigiosa si rassomigliano:</p>
<p class="C27 V16">chi vuole trattenerla, trattiene il vento e raccoglie l’olio con la mano destra.</p>
<p class="C27 V17">Il ferro si aguzza con il ferro e l’uomo aguzza l’ingegno del suo compagno.</p>
<p class="C27 V18">Chi custodisce un fico ne mangia i frutti, chi ha cura del suo padrone ne riceverà onori.</p>
<p class="C27 V19">Come nell’acqua un volto riflette un volto, così il cuore dell’uomo si riflette nell’altro.</p>
<p class="C27 V20">Come il regno dei morti e l’abisso non si saziano mai, così non si saziano mai gli occhi dell’uomo.</p>
<p class="C27 V21">Come il crogiuolo è per l’argento e il forno è per l’oro, così l’uomo rispetto alla bocca di chi lo loda.</p>
<p class="C27 V22">Anche se tu pestassi lo stolto nel mortaio tra i grani con il pestello, non si allontanerebbe da lui la sua stoltezza.</p>
<p class="C27 V23">Preòccupati dello stato del tuo gregge, abbi cura delle tue mandrie,</p>
<p class="C27 V24">perché le ricchezze non sono eterne e una corona non dura per sempre.</p>
<p class="C27 V25">Tolto il fieno, ricresce l’erba nuova e si raccolgono i foraggi sui monti;</p>
<p class="C27 V26">gli agnelli ti danno le vesti e i capretti il prezzo per comprare un campo,</p>
<p class="C27 V27">le capre ti danno latte abbondante per nutrire te, per nutrire la tua famiglia e mantenere le tue domestiche. </p>
<p class="C28 V1">Il malvagio fugge anche se nessuno lo insegue, mentre il giusto è sicuro come un giovane leone.</p>
<p class="C28 V2">Quando un paese è in subbuglio sono molti i suoi capi, ma con un uomo intelligente e saggio l’ordine si mantiene.</p>
<p class="C28 V3">Un povero che opprime i miseri è come pioggia torrenziale che non porta pane.</p>
<p class="C28 V4">Quelli che trasgrediscono la legge lodano il malvagio, quelli che la osservano gli si mettono contro.</p>
<p class="C28 V5">I malvagi non comprendono la giustizia, ma quelli che cercano il Signore comprendono tutto.</p>
<p class="C28 V6">Meglio un povero dalla condotta integra che uno dai costumi perversi, anche se ricco.</p>
<p class="C28 V7">Osserva la legge il figlio intelligente, chi frequenta gli ingordi disonora suo padre.</p>
<p class="C28 V8">Chi accresce il patrimonio con l’usura e l’interesse, lo accumula per chi ha pietà dei miseri.</p>
<p class="C28 V9">Chi allontana l’orecchio per non ascoltare la legge, persino la sua preghiera è spregevole.</p>
<p class="C28 V10">Chi fa deviare i giusti per la via del male, nel suo tranello lui stesso cadrà, mentre gli integri erediteranno il bene.</p>
<p class="C28 V11">Il ricco si crede saggio, ma il povero intelligente lo valuta per quello che è.</p>
<p class="C28 V12">Grande è l’onore quando esultano i giusti, ma se prevalgono gli empi ognuno si dilegua.</p>
<p class="C28 V13">Chi nasconde le proprie colpe non avrà successo, chi le confessa e le abbandona troverà misericordia.</p>
<p class="C28 V14">Beato l’uomo che sempre teme, ma chi indurisce il cuore cadrà nel male.</p>
<p class="C28 V15">Leone ruggente e orso affamato, tale è un cattivo governatore su un popolo povero.</p>
<p class="C28 V16">Un principe privo di senno moltiplica le angherie, ma chi odia il lucro prolungherà i suoi giorni.</p>
<p class="C28 V17">Un uomo che è perseguito per omicidio fuggirà fino alla tomba: non lo si trattenga!</p>
<p class="C28 V18">Chi procede con rettitudine sarà salvato, chi va per vie tortuose cadrà all’improvviso.</p>
<p class="C28 V19">Chi coltiva la sua terra si sazia di pane, chi insegue chimere si sazia di miseria.</p>
<p class="C28 V20">L’uomo leale sarà colmo di benedizioni, chi ha fretta di arricchirsi non sarà esente da colpa.</p>
<p class="C28 V21">Non è bene essere parziali, ma per un tozzo di pane si può prevaricare.</p>
<p class="C28 V22">L’avaro è impaziente di arricchire, ma non pensa che gli piomberà addosso la miseria.</p>
<p class="C28 V23">Chi corregge un altro troverà alla fine più favore di chi ha una lingua adulatrice.</p>
<p class="C28 V24">Chi deruba il padre o la madre e dice: «Non è peccato», è simile a un assassino.</p>
<p class="C28 V25">L’avido suscita litigi, ma chi confida nel Signore sarà arricchito.</p>
<p class="C28 V26">Chi confida nel suo senno è uno stolto, chi cammina nella saggezza sarà salvato.</p>
<p class="C28 V27">Per chi dona al povero non c’è indigenza, ma chi chiude gli occhi avrà grandi maledizioni.</p>
<p class="C28 V28">Se prevalgono i malvagi, tutti si nascondono; se essi periscono, dominano i giusti. </p>
<p class="C29 V1">Chi disprezza i rimproveri con ostinazione sarà rovinato all’improvviso, senza rimedio.</p>
<p class="C29 V2">Quando dominano i giusti, il popolo gioisce, quando governano i malvagi, il popolo geme.</p>
<p class="C29 V3">Chi ama la sapienza allieta il padre, ma chi frequenta prostitute dissipa il patrimonio.</p>
<p class="C29 V4">Il re con la giustizia rende prospero il paese, quello che aggrava le imposte lo rovina.</p>
<p class="C29 V5">L’uomo che adula il suo prossimo gli tende una rete davanti ai piedi.</p>
<p class="C29 V6">Con la sua trasgressione l’iniquo si prepara un trabocchetto, mentre il giusto giubila e si rallegra.</p>
<p class="C29 V7">Il giusto riconosce il diritto dei miseri, il malvagio invece non intende ragione.</p>
<p class="C29 V8">Gli uomini senza scrupoli sovvertono una città, mentre i saggi placano la collera.</p>
<p class="C29 V9">Se un saggio entra in causa con uno stolto, si agiti o rida, non troverà riposo.</p>
<p class="C29 V10">Gli uomini sanguinari odiano l’onesto, mentre i giusti hanno cura di lui.</p>
<p class="C29 V11">Lo stolto dà sfogo a tutto il suo malanimo, il saggio alla fine lo sa calmare.</p>
<p class="C29 V12">Se un principe dà ascolto alle menzogne, tutti i suoi ministri sono malvagi.</p>
<p class="C29 V13">Il povero e l’oppressore s’incontrano in questo: è il Signore che illumina gli occhi di tutti e due.</p>
<p class="C29 V14">Se un re giudica i poveri con equità, il suo trono è saldo per sempre.</p>
<p class="C29 V15">La verga e la correzione danno sapienza, ma il giovane lasciato a se stesso disonora sua madre.</p>
<p class="C29 V16">Quando dominano i malvagi, dominano anche i delitti, ma i giusti ne vedranno la rovina.</p>
<p class="C29 V17">Correggi tuo figlio e ti darà riposo e ti procurerà consolazioni.</p>
<p class="C29 V18">Quando non c’è visione profetica, il popolo è sfrenato; beato invece chi osserva la legge.</p>
<p class="C29 V19">Lo schiavo non si corregge a parole: comprende, infatti, ma non obbedisce.</p>
<p class="C29 V20">Hai visto un uomo precipitoso nel parlare? C’è più da sperare da uno stolto che da lui.</p>
<p class="C29 V21">Chi accarezza lo schiavo fin dall’infanzia, alla fine se lo vedrà contro.</p>
<p class="C29 V22">Un uomo collerico suscita litigi e l’iracondo commette molte colpe.</p>
<p class="C29 V23">L’orgoglio dell’uomo ne provoca l’umiliazione, l’umile di cuore ottiene onori.</p>
<p class="C29 V24">Chi spartisce con un ladro odia se stesso: egli sente la maledizione, ma non rivela nulla.</p>
<p class="C29 V25">Chi teme gli uomini si mette in una trappola, ma chi confida nel Signore è al sicuro.</p>
<p class="C29 V26">Molti ricercano il favore di chi comanda, ma è il Signore che giudica ognuno.</p>
<p class="C29 V27">L’iniquo è un orrore per i giusti e gli uomini retti sono un orrore per i malvagi. </p>
<p class="C30 V1">Detti di Agur, figlio di Iakè, da Massa. Dice quest’uomo: Sono stanco, o Dio, sono stanco, o Dio, e vengo meno,</p>
<p class="C30 V2">perché io sono il più stupido degli uomini e non ho intelligenza umana;</p>
<p class="C30 V3">non ho imparato la sapienza e la scienza del Santo non l’ho conosciuta.</p>
<p class="C30 V4">Chi è salito al cielo e ne è sceso? Chi ha raccolto il vento nel suo pugno? Chi ha racchiuso le acque nel suo mantello? Chi ha fissato tutti i confini della terra? Come si chiama? Qual è il nome di suo figlio, se lo sai?</p>
<p class="C30 V5">Ogni parola di Dio è purificata nel fuoco; egli è scudo per chi in lui si rifugia.</p>
<p class="C30 V6">Non aggiungere nulla alle sue parole, perché non ti riprenda e tu sia trovato bugiardo.</p>
<p class="C30 V7">Io ti domando due cose, non negarmele prima che io muoia:</p>
<p class="C30 V8">tieni lontano da me falsità e menzogna, non darmi né povertà né ricchezza, ma fammi avere il mio pezzo di pane,</p>
<p class="C30 V9">perché, una volta sazio, io non ti rinneghi e dica: «Chi è il Signore?», oppure, ridotto all’indigenza, non rubi e abusi del nome del mio Dio.</p>
<p class="C30 V10">Non calunniare lo schiavo presso il padrone, perché egli non ti maledica e tu non venga punito.</p>
<p class="C30 V11">C’è gente che maledice suo padre e non benedice sua madre.</p>
<p class="C30 V12">C’è gente che si crede pura, ma non si è lavata della sua lordura.</p>
<p class="C30 V13">C’è gente dagli occhi così alteri e dalle ciglia così altezzose!</p>
<p class="C30 V14">C’è gente i cui denti sono spade e le cui mascelle sono coltelli, per divorare gli umili eliminandoli dalla terra e togliere i poveri di mezzo agli uomini.</p>
<p class="C30 V15">La sanguisuga ha due figlie: «Dammi! Dammi!». Tre cose non si saziano mai, anzi quattro non dicono mai: «Basta!»:</p>
<p class="C30 V16">il regno dei morti, il grembo sterile, la terra mai sazia d’acqua e il fuoco che mai dice: «Basta!».</p>
<p class="C30 V17">L’occhio che guarda con scherno il padre e si rifiuta di ubbidire alla madre sia cavato dai corvi della valle e divorato dagli aquilotti.</p>
<p class="C30 V18">Tre cose sono troppo ardue per me, anzi quattro, che non comprendo affatto:</p>
<p class="C30 V19">la via dell’aquila nel cielo, la via del serpente sulla roccia, la via della nave in alto mare, la via dell’uomo in una giovane donna.</p>
<p class="C30 V20">Così si comporta la donna adultera: mangia e si pulisce la bocca e dice: «Non ho fatto nulla di male!».</p>
<p class="C30 V21">Per tre cose freme la terra, anzi quattro non può sopportare:</p>
<p class="C30 V22">uno schiavo che diventa re e uno stolto che si sazia di pane,</p>
<p class="C30 V23">una donna già trascurata da tutti che trova marito e una schiava che prende il posto della padrona.</p>
<p class="C30 V24">Quattro esseri sono fra le cose più piccole della terra, eppure sono più saggi dei saggi:</p>
<p class="C30 V25">le formiche sono un popolo senza forza, eppure si provvedono il cibo durante l’estate;</p>
<p class="C30 V26">gli iràci sono un popolo imbelle, eppure hanno la tana sulle rupi;</p>
<p class="C30 V27">le cavallette non hanno un re, eppure marciano tutte ben schierate;</p>
<p class="C30 V28">la lucertola si può prendere con le mani, eppure penetra anche nei palazzi dei re.</p>
<p class="C30 V29">Tre cose hanno un portamento magnifico, anzi quattro hanno un’andatura maestosa:</p>
<p class="C30 V30">il leone, il più forte degli animali, che non indietreggia davanti a nessuno;</p>
<p class="C30 V31">il gallo pettoruto e il caprone e un re alla testa del suo popolo.</p>
<p class="C30 V32">Se stoltamente ti sei esaltato e se poi hai riflettuto, mettiti una mano sulla bocca,</p>
<p class="C30 V33">poiché, sbattendo il latte ne esce la panna, premendo il naso ne esce il sangue e spremendo la collera ne esce la lite. </p>
<p class="C31 V1">Parole di Lemuèl, re di Massa, che apprese da sua madre. </p>
<p class="C31 V2">Che mai, figlio mio! Che mai, figlio del mio grembo! Che mai, figlio dei miei voti!</p>
<p class="C31 V3">Non concedere alle donne il tuo vigore, né i tuoi fianchi a quelle che corrompono i re.</p>
<p class="C31 V4">Non conviene ai re, Lemuèl, non conviene ai re bere il vino, né ai prìncipi desiderare bevande inebrianti,</p>
<p class="C31 V5">per paura che, bevendo, dimentichino ciò che hanno decretato e tradiscano il diritto di tutti gli infelici.</p>
<p class="C31 V6">Date bevande inebrianti a chi si sente venir meno e il vino a chi ha l’amarezza nel cuore:</p>
<p class="C31 V7">beva e dimentichi la sua povertà e non si ricordi più delle sue pene.</p>
<p class="C31 V8">Apri la bocca in favore del muto, in difesa di tutti gli sventurati.</p>
<p class="C31 V9">Apri la bocca e giudica con equità, rendi giustizia all’infelice e al povero.   </p>
<p class="C31 V10">Alef / Una donna forte chi potrà trovarla? Ben superiore alle perle è il suo valore. </p>
<p class="C31 V11">Bet / In lei confida il cuore del marito e non verrà a mancargli il profitto. </p>
<p class="C31 V12">Ghimel/ Gli dà felicità e non dispiacere per tutti i giorni della sua vita. </p>
<p class="C31 V13">Dalet / Si procura lana e lino e li lavora volentieri con le mani. </p>
<p class="C31 V14">He / È simile alle navi di un mercante, fa venire da lontano le provviste. </p>
<p class="C31 V15">Vau / Si alza quando è ancora notte, distribuisce il cibo alla sua famiglia e dà ordini alle sue domestiche. </p>
<p class="C31 V16">Zain / Pensa a un campo e lo acquista e con il frutto delle sue mani pianta una vigna. </p>
<p class="C31 V17">Het / Si cinge forte i fianchi e rafforza le sue braccia. </p>
<p class="C31 V18">Tet / È soddisfatta, perché i suoi affari vanno bene; neppure di notte si spegne la sua lampada. </p>
<p class="C31 V19">Iod / Stende la sua mano alla conocchia e le sue dita tengono il fuso. </p>
<p class="C31 V20">Caf  / Apre le sue palme al misero, stende la mano al povero. </p>
<p class="C31 V21">Lamed / Non teme la neve per la sua famiglia, perché tutti i suoi familiari hanno doppio vestito. </p>
<p class="C31 V22">Mem / Si è procurata delle coperte, di lino e di porpora sono le sue vesti. </p>
<p class="C31 V23">Nun / Suo marito è stimato alle porte della città, quando siede in giudizio con gli anziani del luogo. </p>
<p class="C31 V24">Samec / Confeziona tuniche e le vende e fornisce cinture al mercante.  </p>
<p class="C31 V25">Ain / Forza e decoro sono il suo vestito e fiduciosa va incontro all’avvenire. </p>
<p class="C31 V26">Pe / Apre la bocca con saggezza e la sua lingua ha solo insegnamenti di bontà. </p>
<p class="C31 V27">Sade / Sorveglia l’andamento della sua casa e non mangia il pane della pigrizia. </p>
<p class="C31 V28">Kof / Sorgono i suoi figli e ne esaltano le doti, suo marito ne tesse l’elogio: </p>
<p class="C31 V29">Res / «Molte figlie hanno compiuto cose eccellenti, ma tu le hai superate tutte!». </p>
<p class="C31 V30">Sin / Illusorio è il fascino e fugace la bellezza, ma la donna che teme Dio è da lodare.</p>
<p class="C31 V31">Tau / Siatele riconoscenti per il frutto delle sue mani e le sue opere la lodino alle porte della città.   </p>
</div>
</div>
<div class="edizione CEI1974">
<div class="libro Pr">
<p class="CCAPITOLO VVERSO">TESTO</p>
<p class="C1 V1">Proverbi di Salomone, figlio di Davide, re d'Israele,</p>
<p class="C1 V2">per conoscere la sapienza e la disciplina, per capire i detti profondi,</p>
<p class="C1 V3">per acquistare un'istruzione illuminata, equità, giustizia e rettitudine,</p>
<p class="C1 V4">per dare agli inesperti l'accortezza, ai giovani conoscenza e riflessione.</p>
<p class="C1 V5">Ascolti il saggio e aumenterà il sapere, e l'uomo accorto acquisterà il dono del consiglio,</p>
<p class="C1 V6">per comprendere proverbi e allegorie, le massime dei saggi e i loro enigmi.</p>
<p class="C1 V7">Il timore del Signore è il principio della scienza; gli stolti disprezzano la sapienza e l'istruzione.</p>
<p class="C1 V8">Ascolta, figlio mio, l'istruzione di tuo padre e non disprezzare l'insegnamento di tua madre,</p>
<p class="C1 V9">perché saranno una corona graziosa sul tuo capo e monili per il tuo collo.</p>
<p class="C1 V10">Figlio mio, se i peccatori ti vogliono traviare, non acconsentire!</p>
<p class="C1 V11">Se ti dicono: «Vieni con noi, complottiamo per spargere sangue, insidiamo impunemente l'innocente,</p>
<p class="C1 V12">inghiottiamoli vivi come gli inferi, interi, come coloro che scendon nella fossa;</p>
<p class="C1 V13">troveremo ogni specie di beni preziosi, riempiremo di bottino le nostre case;</p>
<p class="C1 V14">tu getterai la sorte insieme con noi, una sola borsa avremo in comune»,</p>
<p class="C1 V15">figlio mio, non andare per la loro strada, tieni lontano il piede dai loro sentieri!</p>
<p class="C1 V16">I loro passi infatti corrono verso il male e si affrettano a spargere il sangue.</p>
<p class="C1 V17">Invano si tende la rete sotto gli occhi degli uccelli.</p>
<p class="C1 V18">Ma costoro complottano contro il proprio sangue, pongono agguati contro se stessi.</p>
<p class="C1 V19">Tale è la fine di chi si dà alla rapina; la cupidigia toglie di mezzo colui che ne è dominato.</p>
<p class="C1 V20">La Sapienza grida per le strade, nelle piazze fa udire la voce;</p>
<p class="C1 V21">dall'alto delle mura essa chiama, pronunzia i suoi detti alle porte della città:</p>
<p class="C1 V22">«Fino a quando, o inesperti, amerete l'inesperienza e i beffardi si compiaceranno delle loro beffe e gli sciocchi avranno in odio la scienza?</p>
<p class="C1 V23">Volgetevi alle mie esortazioni: ecco, io effonderò il mio spirito su di voi e vi manifesterò le mie parole.</p>
<p class="C1 V24">Poiché vi ho chiamato e avete rifiutato, ho steso la mano e nessuno ci ha fatto attenzione;</p>
<p class="C1 V25">avete trascurato ogni mio consiglio e la mia esortazione non avete accolto;</p>
<p class="C1 V26">anch'io riderò delle vostre sventure, mi farò beffe quando su di voi verrà la paura,</p>
<p class="C1 V27">quando come una tempesta vi piomberà addosso il terrore, quando la disgrazia vi raggiungerà come un uragano, quando vi colpirà l'angoscia e la tribolazione.</p>
<p class="C1 V28">Allora mi invocheranno, ma io non risponderò, mi cercheranno, ma non mi troveranno.</p>
<p class="C1 V29">Poiché hanno odiato la sapienza e non hanno amato il timore del Signore;</p>
<p class="C1 V30">non hanno accettato il mio consiglio e hanno disprezzato tutte le mie esortazioni;</p>
<p class="C1 V31">mangeranno il frutto della loro condotta e si sazieranno dei risultati delle loro decisioni.</p>
<p class="C1 V32">Sì, lo sbandamento degli inesperti li ucciderà e la spensieratezza degli sciocchi li farà perire; ma chi ascolta me vivrà tranquillo e sicuro dal timore del male».</p>
<p class="C2 V1">Figlio mio, se tu accoglierai le mie parole e custodirai in te i miei precetti,</p>
<p class="C2 V2">tendendo il tuo orecchio alla sapienza, inclinando il tuo cuore alla prudenza,</p>
<p class="C2 V3">se appunto invocherai l'intelligenza e chiamerai la saggezza,</p>
<p class="C2 V4">se la ricercherai come l'argento e per essa scaverai come per i tesori,</p>
<p class="C2 V5">allora comprenderai il timore del Signore e troverai la scienza di Dio,</p>
<p class="C2 V6">perché il Signore dà la sapienza, dalla sua bocca esce scienza e prudenza.</p>
<p class="C2 V7">Egli riserva ai giusti la sua protezione, è scudo a coloro che agiscono con rettitudine,</p>
<p class="C2 V8">vegliando sui sentieri della giustizia e custodendo le vie dei suoi amici.</p>
<p class="C2 V9">Allora comprenderai l'equità e la giustizia, e la rettitudine con tutte le vie del bene,</p>
<p class="C2 V10">perché la sapienza entrerà nel tuo cuore e la scienza delizierà il tuo animo.</p>
<p class="C2 V11">La riflessione ti custodirà e l'intelligenza veglierà su di te,</p>
<p class="C2 V12">per salvarti dalla via del male, dall'uomo che parla di propositi perversi,</p>
<p class="C2 V13">da coloro che abbandonano i retti sentieri per camminare nelle vie delle tenebre,</p>
<p class="C2 V14">che godono nel fare il male, gioiscono dei loro propositi perversi;</p>
<p class="C2 V15">i cui sentieri sono tortuosi e le cui strade sono oblique,</p>
<p class="C2 V16">per salvarti dalla donna straniera, dalla forestiera che ha parole seducenti,</p>
<p class="C2 V17">che abbandona il compagno della sua giovinezza e dimentica l'alleanza con il suo Dio.</p>
<p class="C2 V18">La sua casa conduce verso la morte e verso il regno delle ombre i suoi sentieri.</p>
<p class="C2 V19">Quanti vanno da lei non fanno ritorno, non raggiungono i sentieri della vita.</p>
<p class="C2 V20">Per questo tu camminerai sulla strada dei buoni e ti atterrai ai sentieri dei giusti,</p>
<p class="C2 V21">perché gli uomini retti abiteranno nel paese e gli integri vi resteranno,</p>
<p class="C2 V22">ma i malvagi saranno sterminati dalla terra, gli infedeli ne saranno strappati.</p>
<p class="C3 V1">Figlio mio, non dimenticare il mio insegnamento e il tuo cuore custodisca i miei precetti,</p>
<p class="C3 V2">perché lunghi giorni e anni di vita e pace ti porteranno.</p>
<p class="C3 V3">Bontà e fedeltà non ti abbandonino; lègale intorno al tuo collo, scrivile sulla tavola del tuo cuore,</p>
<p class="C3 V4">e otterrai favore e buon successo agli occhi di Dio e degli uomini.</p>
<p class="C3 V5">Confida nel Signore con tutto il cuore e non appoggiarti sulla tua intelligenza;</p>
<p class="C3 V6">in tutti i tuoi passi pensa a lui ed egli appianerà i tuoi sentieri.</p>
<p class="C3 V7">Non credere di essere saggio, temi il Signore e sta' lontano dal male.</p>
<p class="C3 V8">Salute sarà per il tuo corpo e un refrigerio per le tue ossa.</p>
<p class="C3 V9">Onora il Signore con i tuoi averi e con le primizie di tutti i tuoi raccolti;</p>
<p class="C3 V10">i tuoi granai si riempiranno di grano e i tuoi tini traboccheranno di mosto.</p>
<p class="C3 V11">Figlio mio, non disprezzare l'istruzione del Signore e non aver a noia la sua esortazione,</p>
<p class="C3 V12">perché il Signore corregge chi ama, come un padre il figlio prediletto.</p>
<p class="C3 V13">Beato l'uomo che ha trovato la sapienza e il mortale che ha acquistato la prudenza,</p>
<p class="C3 V14">perché il suo possesso è preferibile a quello dell'argento e il suo provento a quello dell'oro.</p>
<p class="C3 V15">Essa è più preziosa delle perle e neppure l'oggetto più caro la uguaglia.</p>
<p class="C3 V16">Lunghi giorni sono nella sua destra e nella sua sinistra ricchezza e onore;</p>
<p class="C3 V17">le sue vie sono vie deliziose e tutti i suoi sentieri conducono al benessere.</p>
<p class="C3 V18">È un albero di vita per chi ad essa s'attiene e chi ad essa si stringe è beato.</p>
<p class="C3 V19">Il Signore ha fondato la terra con la sapienza, ha consolidato i cieli con intelligenza;</p>
<p class="C3 V20">dalla sua scienza sono stati aperti gli abissi e le nubi stillano rugiada.</p>
<p class="C3 V21">Figlio mio, conserva il consiglio e la riflessione, né si allontanino mai dai tuoi occhi:</p>
<p class="C3 V22">saranno vita per te e grazia per il tuo collo.</p>
<p class="C3 V23">Allora camminerai sicuro per la tua strada e il tuo piede non inciamperà.</p>
<p class="C3 V24">Se ti coricherai, non avrai da temere; se ti coricherai, il tuo sonno sarà dolce.</p>
<p class="C3 V25">Non temerai per uno spavento improvviso, né per la rovina degli empi quando verrà,</p>
<p class="C3 V26">perché il Signore sarà la tua sicurezza, preserverà il tuo piede dal laccio.</p>
<p class="C3 V27">Non negare un beneficio a chi ne ha bisogno, se è in tuo potere il farlo.</p>
<p class="C3 V28">Non dire al tuo prossimo: «Va', ripassa, te lo darò domani», se tu hai ciò che ti chiede.</p>
<p class="C3 V29">Non tramare il male contro il tuo prossimo mentre egli dimora fiducioso presso di te.</p>
<p class="C3 V30">Non litigare senza motivo con nessuno, se non ti ha fatto nulla di male.</p>
<p class="C3 V31">Non invidiare l'uomo violento e non imitare affatto la sua condotta,</p>
<p class="C3 V32">perché il Signore ha in abominio il malvagio, mentre la sua amicizia è per i giusti.</p>
<p class="C3 V33">La maledizione del Signore è sulla casa del malvagio, mentre egli benedice la dimora dei giusti.</p>
<p class="C3 V34">Dei beffardi egli si fa beffe e agli umili concede la grazia.</p>
<p class="C3 V35">I saggi possiederanno onore ma gli stolti riceveranno ignominia.</p>
<p class="C4 V1">Ascoltate, o figli, l'istruzione di un padre e fate attenzione per conoscere la verità,</p>
<p class="C4 V2">poiché io vi do una buona dottrina; non abbandonate il mio insegnamento.</p>
<p class="C4 V3">Anch'io sono stato un figlio per mio padre, tenero e caro agli occhi di mia madre.</p>
<p class="C4 V4">Egli mi istruiva dicendomi: «Il tuo cuore ritenga le mie parole; custodisci i miei precetti e vivrai.</p>
<p class="C4 V5">Acquista la sapienza, acquista l'intelligenza; non dimenticare le parole della mia bocca e non allontanartene mai.</p>
<p class="C4 V6">Non abbandonarla ed essa ti custodirà, amala e veglierà su di te.</p>
<p class="C4 V7">Principio della sapienza: acquista la sapienza; a costo di tutto ciò che possiedi acquista l'intelligenza.</p>
<p class="C4 V8">Stimala ed essa ti esalterà, sarà la tua gloria, se l'abbraccerai.</p>
<p class="C4 V9">Una corona di grazia porrà sul tuo capo, con un diadema di gloria ti cingerà».</p>
<p class="C4 V10">Ascolta, figlio mio, e accogli le mie parole ed esse moltiplicheranno gli anni della tua vita.</p>
<p class="C4 V11">Ti indico la via della sapienza; ti guido per i sentieri della rettitudine.</p>
<p class="C4 V12">Quando cammini non saranno intralciati i tuoi passi, e se corri, non inciamperai.</p>
<p class="C4 V13">Attieniti alla disciplina, non lasciarla, pràticala, perché essa è la tua vita.</p>
<p class="C4 V14">Non battere la strada degli empi e non procedere per la via dei malvagi.</p>
<p class="C4 V15">Evita quella strada, non passarvi, sta' lontano e passa oltre.</p>
<p class="C4 V16">Essi non dormono, se non fanno del male; non si lasciano prendere dal sonno, se non fanno cadere qualcuno;</p>
<p class="C4 V17">mangiano il pane dell'empietà e bevono il vino della violenza.</p>
<p class="C4 V18">La strada dei giusti è come la luce dell'alba, che aumenta lo splendore fino al meriggio.</p>
<p class="C4 V19">La via degli empi è come l'oscurità: non sanno dove saranno spinti a cadere.</p>
<p class="C4 V20">Figlio mio, fa' attenzione alle mie parole, porgi l'orecchio ai miei detti;</p>
<p class="C4 V21">non perderli mai di vista, custodiscili nel tuo cuore,</p>
<p class="C4 V22">perché essi sono vita per chi li trova e salute per tutto il suo corpo.</p>
<p class="C4 V23">Con ogni cura vigila sul cuore perché da esso sgorga la vita.</p>
<p class="C4 V24">Tieni lungi da te la bocca perversa e allontana da te le labbra fallaci.</p>
<p class="C4 V25">I tuoi occhi guardino diritto e le tue pupille mirino diritto davanti a te.</p>
<p class="C4 V26">Bada alla strada dove metti il piede e tutte le tue vie siano ben rassodate.</p>
<p class="C4 V27">Non deviare né a destra né a sinistra, tieni lontano il piede dal male.</p>
<p class="C5 V1">Figlio mio, fa' attenzione alla mia sapienza e porgi l'orecchio alla mia intelligenza,</p>
<p class="C5 V2">perché tu possa seguire le mie riflessioni e le tue labbra custodiscano la scienza.</p>
<p class="C5 V3">Stillano miele le labbra di una straniera e più viscida dell'olio è la sua bocca;</p>
<p class="C5 V4">ma ciò che segue è amaro come assenzio, pungente come spada a doppio taglio.</p>
<p class="C5 V5">I suoi piedi scendono verso la morte, i suoi passi conducono agli inferi.</p>
<p class="C5 V6">Per timore che tu guardi al sentiero della vita, le sue vie volgono qua e là; essa non se ne cura.</p>
<p class="C5 V7">Ora, figlio mio, ascoltami e non allontanarti dalle parole della mia bocca.</p>
<p class="C5 V8">Tieni lontano da lei il tuo cammino e non avvicinarti alla porta della sua casa,</p>
<p class="C5 V9">per non mettere in balìa di altri il tuo vigore e i tuoi anni in balìa di un uomo crudele,</p>
<p class="C5 V10">perché non si sazino dei tuoi beni gli estranei, non finiscano le tue fatiche in casa di un forestiero</p>
<p class="C5 V11">e tu non gema sulla tua sorte, quando verranno meno il tuo corpo e la tua carne,</p>
<p class="C5 V12">e dica: «Perché mai ho odiato la disciplina e il mio cuore ha disprezzato la correzione?</p>
<p class="C5 V13">Non ho ascoltato la voce dei miei maestri, non ho prestato orecchio a chi m'istruiva.</p>
<p class="C5 V14">Per poco non mi son trovato nel colmo dei mali in mezzo alla folla e all'assemblea».</p>
<p class="C5 V15">Bevi l'acqua della tua cisterna e quella che zampilla dal tuo pozzo,</p>
<p class="C5 V16">perché le tue sorgenti non scorrano al di fuori, i tuoi ruscelli nelle pubbliche piazze,</p>
<p class="C5 V17">ma siano per te solo e non per degli estranei insieme a te.</p>
<p class="C5 V18">Sia benedetta la tua sorgente; trova gioia nella donna della tua giovinezza:</p>
<p class="C5 V19">cerva amabile, gazzella graziosa, essa s'intrattenga con te; le sue tenerezze ti inebrino sempre; sii tu sempre invaghito del suo amore!</p>
<p class="C5 V20">Perché, figlio mio, invaghirti d'una straniera e stringerti al petto di un'estranea?</p>
<p class="C5 V21">Poiché gli occhi del Signore osservano le vie dell'uomo ed egli vede tutti i suoi sentieri.</p>
<p class="C5 V22">L'empio è preda delle sue iniquità, è catturato con le funi del suo peccato.</p>
<p class="C5 V23">Egli morirà per mancanza di disciplina, si perderà per la sua grande stoltezza.</p>
<p class="C6 V1">Figlio mio, se hai garantito per il tuo prossimo, se hai dato la tua mano per un estraneo,</p>
<p class="C6 V2">se ti sei legato con le parole delle tue labbra e ti sei lasciato prendere dalle parole della tua bocca,</p>
<p class="C6 V3">figlio mio, fa' così per liberartene: poiché sei caduto nelle mani del tuo prossimo, va', gèttati ai suoi piedi, importuna il tuo prossimo;</p>
<p class="C6 V4">non concedere sonno ai tuoi occhi né riposo alle tue palpebre,</p>
<p class="C6 V5">lìberatene come la gazzella dal laccio, come un uccello dalle mani del cacciatore.</p>
<p class="C6 V6">Va' dalla formica, o pigro, guarda le sue abitudini e diventa saggio.</p>
<p class="C6 V7">Essa non ha né capo, né sorvegliante, né padrone,</p>
<p class="C6 V8">eppure d'estate si provvede il vitto, al tempo della mietitura accumula il cibo.</p>
<p class="C6 V9">Fino a quando, pigro, te ne starai a dormire? Quando ti scuoterai dal sonno?</p>
<p class="C6 V10">Un po' dormire, un po' sonnecchiare, un po' incrociare le braccia per riposare</p>
<p class="C6 V11">e intanto giunge a te la miseria, come un vagabondo, e l'indigenza, come un mendicante.</p>
<p class="C6 V12">Il perverso, uomo iniquo, va con la bocca distorta,</p>
<p class="C6 V13">ammicca con gli occhi, stropiccia i piedi e fa cenni con le dita.</p>
<p class="C6 V14">Cova propositi malvagi nel cuore, in ogni tempo suscita liti.</p>
<p class="C6 V15">Per questo improvvisa verrà la sua rovina, in un attimo crollerà senza rimedio.</p>
<p class="C6 V16">Sei cose odia il Signore, anzi sette gli sono in abominio:</p>
<p class="C6 V17">occhi alteri, lingua bugiarda, mani che versano sangue innocente,</p>
<p class="C6 V18">cuore che trama iniqui progetti, piedi che corrono rapidi verso il male,</p>
<p class="C6 V19">falso testimone che diffonde menzogne e chi provoca litigi tra fratelli.</p>
<p class="C6 V20">Figlio mio, osserva il comando di tuo padre, non disprezzare l'insegnamento di tua madre.</p>
<p class="C6 V21">Fissali sempre nel tuo cuore, appendili al collo.</p>
<p class="C6 V22">Quando cammini ti guideranno, quando riposi veglieranno su di te, quando ti desti ti parleranno;</p>
<p class="C6 V23">poiché il comando è una lampada e l'insegnamento una luce e un sentiero di vita le correzioni della disciplina,</p>
<p class="C6 V24">per preservarti dalla donna altrui, dalle lusinghe di una straniera.</p>
<p class="C6 V25">Non desiderare in cuor tuo la sua bellezza; non lasciarti adescare dai suoi sguardi,</p>
<p class="C6 V26">perché, se la prostituta cerca un pezzo di pane, la maritata mira a una vita preziosa.</p>
<p class="C6 V27">Si può portare il fuoco sul petto senza bruciarsi le vesti</p>
<p class="C6 V28">o camminare sulla brace senza scottarsi i piedi?</p>
<p class="C6 V29">Così chi si accosta alla donna altrui, chi la tocca, non resterà impunito.</p>
<p class="C6 V30">Non si disapprova un ladro, se ruba per soddisfare l'appetito quando ha fame;</p>
<p class="C6 V31">eppure, se è preso, dovrà restituire sette volte, consegnare tutti i beni della sua casa.</p>
<p class="C6 V32">Ma l'adultero è privo di senno; solo chi vuole rovinare se stesso agisce così.</p>
<p class="C6 V33">Incontrerà percosse e disonore, la sua vergogna non sarà cancellata,</p>
<p class="C6 V34">poiché la gelosia accende lo sdegno del marito, che non avrà pietà nel giorno della vendetta;</p>
<p class="C6 V35">non vorrà accettare alcun compenso, rifiuterà ogni dono, anche se grande.</p>
<p class="C7 V1">Figlio mio, custodisci le mie parole e fa' tesoro dei miei precetti.</p>
<p class="C7 V2">Osserva i miei precetti e vivrai, il mio insegnamento sia come la pupilla dei tuoi occhi.</p>
<p class="C7 V3">Lègali alle tue dita, scrivili sulla tavola del tuo cuore.</p>
<p class="C7 V4">Di' alla sapienza: «Tu sei mia sorella», e chiama amica l'intelligenza,</p>
<p class="C7 V5">perché ti preservi dalla donna forestiera, dalla straniera che ha parole di lusinga.</p>
<p class="C7 V6">Mentre dalla finestra della mia casa stavo osservando dietro le grate,</p>
<p class="C7 V7">ecco vidi fra gli inesperti, scorsi fra i giovani un dissennato.</p>
<p class="C7 V8">Passava per la piazza, accanto all'angolo della straniera, e s'incamminava verso la casa di lei,</p>
<p class="C7 V9">all'imbrunire, al declinare del giorno, all'apparir della notte e del buio.</p>
<p class="C7 V10">Ecco farglisi incontro una donna, in vesti di prostituta e la dissimulazione nel cuore.</p>
<p class="C7 V11">Essa è audace e insolente, non sa tenere i piedi in casa sua.</p>
<p class="C7 V12">Ora è per la strada, ora per le piazze, ad ogni angolo sta in agguato.</p>
<p class="C7 V13">Lo afferra, lo bacia e con sfacciataggine gli dice:</p>
<p class="C7 V14">«Dovevo offrire sacrifici di comunione; oggi ho sciolto i miei voti;</p>
<p class="C7 V15">per questo sono uscita incontro a te per cercarti e ti ho trovato.</p>
<p class="C7 V16">Ho messo coperte soffici sul mio letto, tela fine d'Egitto;</p>
<p class="C7 V17">ho profumato il mio giaciglio di mirra, di aloè e di cinnamòmo.</p>
<p class="C7 V18">Vieni, inebriamoci d'amore fino al mattino, godiamoci insieme amorosi piaceri,</p>
<p class="C7 V19">poiché mio marito non è in casa, è partito per un lungo viaggio,</p>
<p class="C7 V20">ha portato con sé il sacchetto del denaro, tornerà a casa il giorno del plenilunio».</p>
<p class="C7 V21">Lo lusinga con tante moine, lo seduce con labbra lascive;</p>
<p class="C7 V22">egli incauto la segue, come un bue va al macello; come un cervo preso al laccio,</p>
<p class="C7 V23">finché una freccia non gli lacera il fegato; come un uccello che si precipita nella rete e non sa che è in pericolo la sua vita.</p>
<p class="C7 V24">Ora, figlio mio, ascoltami, fa' attenzione alle parole della mia bocca.</p>
<p class="C7 V25">Il tuo cuore non si volga verso le sue vie, non aggirarti per i suoi sentieri,</p>
<p class="C7 V26">perché molti ne ha fatti cadere trafitti ed erano vigorose tutte le sue vittime.</p>
<p class="C7 V27">La sua casa è la strada per gli inferi, che scende nelle camere della morte.</p>
<p class="C8 V1">La Sapienza forse non chiama e la prudenza non fa udir la voce?</p>
<p class="C8 V2">In cima alle alture, lungo la via, nei crocicchi delle strade essa si è posta,</p>
<p class="C8 V3">presso le porte, all'ingresso della città, sulle soglie degli usci essa esclama:</p>
<p class="C8 V4">«A voi, uomini, io mi rivolgo, ai figli dell'uomo è diretta la mia voce.</p>
<p class="C8 V5">Imparate, inesperti, la prudenza e voi, stolti, fatevi assennati.</p>
<p class="C8 V6">Ascoltate, perché dirò cose elevate, dalle mie labbra usciranno sentenze giuste,</p>
<p class="C8 V7">perché la mia bocca proclama la verità e abominio per le mie labbra è l'empietà.</p>
<p class="C8 V8">Tutte le parole della mia bocca sono giuste; niente vi è in esse di fallace o perverso;</p>
<p class="C8 V9">tutte sono leali per chi le comprende e rette per chi possiede la scienza.</p>
<p class="C8 V10">Accettate la mia istruzione e non l'argento, la scienza anziché l'oro fino,</p>
<p class="C8 V11">perché la scienza vale più delle perle e nessuna cosa preziosa l'uguaglia.</p>
<p class="C8 V12">Io, la Sapienza, possiedo la prudenza e ho la scienza e la riflessione.</p>
<p class="C8 V13">Temere il Signore è odiare il male: io detesto la superbia, l'arroganza, la cattiva condotta e la bocca perversa.</p>
<p class="C8 V14">A me appartiene il consiglio e il buon senso, io sono l'intelligenza, a me appartiene la potenza.</p>
<p class="C8 V15">Per mezzo mio regnano i re e i magistrati emettono giusti decreti;</p>
<p class="C8 V16">per mezzo mio i capi comandano e i grandi governano con giustizia.</p>
<p class="C8 V17">Io amo coloro che mi amano e quelli che mi cercano mi troveranno.</p>
<p class="C8 V18">Presso di me c'è ricchezza e onore, sicuro benessere ed equità.</p>
<p class="C8 V19">Il mio frutto val più dell'oro, dell'oro fino, il mio provento più dell'argento scelto.</p>
<p class="C8 V20">Io cammino sulla via della giustizia e per i sentieri dell'equità,</p>
<p class="C8 V21">per dotare di beni quanti mi amano e riempire i loro forzieri.</p>
<p class="C8 V22">Il Signore mi ha creato all'inizio della sua attività, prima di ogni sua opera, fin d'allora.</p>
<p class="C8 V23">Dall'eternità sono stata costituita, fin dal principio, dagli inizi della terra.</p>
<p class="C8 V24">Quando non esistevano gli abissi, io fui generata; quando ancora non vi erano le sorgenti cariche d'acqua;</p>
<p class="C8 V25">prima che fossero fissate le basi dei monti, prima delle colline, io sono stata generata.</p>
<p class="C8 V26">Quando ancora non aveva fatto la terra e i campi, né le prime zolle del mondo;</p>
<p class="C8 V27">quando egli fissava i cieli, io ero là; quando tracciava un cerchio sull'abisso;</p>
<p class="C8 V28">quando condensava le nubi in alto, quando fissava le sorgenti dell'abisso;</p>
<p class="C8 V29">quando stabiliva al mare i suoi limiti, sicché le acque non ne oltrepassassero la spiaggia; quando disponeva le fondamenta della terra,</p>
<p class="C8 V30">allora io ero con lui come architetto ed ero la sua delizia ogni giorno, dilettandomi davanti a lui in ogni istante;</p>
<p class="C8 V31">dilettandomi sul globo terrestre, ponendo le mie delizie tra i figli dell'uomo.</p>
<p class="C8 V32">Ora, figli, ascoltatemi: beati quelli che seguono le mie vie!</p>
<p class="C8 V33">Ascoltate l'esortazione e siate saggi, non trascuratela!</p>
<p class="C8 V34">Beato l'uomo che mi ascolta, vegliando ogni giorno alle mie porte, per custodire attentamente la soglia.</p>
<p class="C8 V35">Infatti, chi trova me trova la vita, e ottiene favore dal Signore;</p>
<p class="C8 V36">ma chi pecca contro di me, danneggia se stesso; quanti mi odiano amano la morte».</p>
<p class="C9 V1">La Sapienza si è costruita la casa, ha intagliato le sue sette colonne.</p>
<p class="C9 V2">Ha ucciso gli animali, ha preparato il vino e ha imbandito la tavola.</p>
<p class="C9 V3">Ha mandato le sue ancelle a proclamare sui punti più alti della città:</p>
<p class="C9 V4">«Chi è inesperto accorra qui!». A chi è privo di senno essa dice:</p>
<p class="C9 V5">«Venite, mangiate il mio pane, bevete il vino che io ho preparato.</p>
<p class="C9 V6">Abbandonate la stoltezza e vivrete, andate diritti per la via dell'intelligenza».</p>
<p class="C9 V7">Chi corregge il beffardo se ne attira il disprezzo, chi rimprovera l'empio se ne attira l'insulto.</p>
<p class="C9 V8">Non rimproverare il beffardo per non farti odiare; rimprovera il saggio ed egli ti amerà.</p>
<p class="C9 V9">Dà consigli al saggio e diventerà ancora più saggio; istruisci il giusto ed egli aumenterà la dottrina.</p>
<p class="C9 V10">Fondamento della sapienza è il timore di Dio, la scienza del Santo è intelligenza.</p>
<p class="C9 V11">Per mezzo mio si moltiplicano i tuoi giorni, ti saranno aggiunti anni di vita.</p>
<p class="C9 V12">Se sei sapiente, lo sei a tuo vantaggio, se sei beffardo, tu solo ne porterai la pena.</p>
<p class="C9 V13">Donna irrequieta è follia, una sciocca che non sa nulla.</p>
<p class="C9 V14">Sta seduta alla porta di casa, su un trono, in un luogo alto della città,</p>
<p class="C9 V15">per invitare i passanti che vanno diritti per la loro strada:</p>
<p class="C9 V16">«Chi è inesperto venga qua!». E a chi è privo di senno essa dice:</p>
<p class="C9 V17">«Le acque furtive sono dolci, il pane preso di nascosto è gustoso».</p>
<p class="C9 V18">Egli non si accorge che là ci sono le ombre e che i suoi invitati se ne vanno nel profondo degli inferi.</p>
<p class="C10 V1">Proverbi di Salomone. Il figlio saggio rende lieto il padre; il figlio stolto contrista la madre.</p>
<p class="C10 V2">Non giovano i tesori male acquistati, mentre la giustizia libera dalla morte.</p>
<p class="C10 V3">Il Signore non lascia patir la fame al giusto, ma delude la cupidigia degli empi.</p>
<p class="C10 V4">La mano pigra fa impoverire, la mano operosa arricchisce.</p>
<p class="C10 V5">Chi raccoglie d'estate è previdente; chi dorme al tempo della mietitura si disonora.</p>
<p class="C10 V6">Le benedizioni del Signore sul capo del giusto, la bocca degli empi nasconde il sopruso.</p>
<p class="C10 V7">La memoria del giusto è in benedizione, il nome degli empi svanisce.</p>
<p class="C10 V8">L'assennato accetta i comandi, il linguacciuto va in rovina.</p>
<p class="C10 V9">Chi cammina nell'integrità va sicuro, chi rende tortuose le sue vie sarà scoperto.</p>
<p class="C10 V10">Chi chiude un occhio causa dolore, chi riprende a viso aperto procura pace.</p>
<p class="C10 V11">Fonte di vita è la bocca del giusto, la bocca degli empi nasconde violenza.</p>
<p class="C10 V12">L'odio suscita litigi, l'amore ricopre ogni colpa.</p>
<p class="C10 V13">Sulle labbra dell'assennato si trova la sapienza, per la schiena di chi è privo di senno il bastone.</p>
<p class="C10 V14">I saggi fanno tesoro della scienza, ma la bocca dello stolto è un pericolo imminente.</p>
<p class="C10 V15">I beni del ricco sono la sua roccaforte, la rovina dei poveri è la loro miseria.</p>
<p class="C10 V16">Il salario del giusto serve per la vita, il guadagno dell'empio è per i vizi.</p>
<p class="C10 V17">È sulla via della vita chi osserva la disciplina, chi trascura la correzione si smarrisce.</p>
<p class="C10 V18">Placano l'odio le labbra sincere, chi diffonde la calunnia è uno stolto.</p>
<p class="C10 V19">Nel molto parlare non manca la colpa, chi frena le labbra è prudente.</p>
<p class="C10 V20">Argento pregiato è la lingua del giusto, il cuore degli empi vale ben poco.</p>
<p class="C10 V21">Le labbra del giusto nutriscono molti, gli stolti muoiono in miseria.</p>
<p class="C10 V22">La benedizione del Signore arricchisce, non le aggiunge nulla la fatica.</p>
<p class="C10 V23">È un divertimento per lo stolto compiere il male, come il coltivar la sapienza per l'uomo prudente.</p>
<p class="C10 V24">Al malvagio sopraggiunge il male che teme, il desiderio dei giusti invece è soddisfatto.</p>
<p class="C10 V25">Al passaggio della bufera l'empio cessa di essere, ma il giusto resterà saldo per sempre.</p>
<p class="C10 V26">Come l'aceto ai denti e il fumo agli occhi così è il pigro per chi gli affida una missione.</p>
<p class="C10 V27">Il timore del Signore prolunga i giorni, ma gli anni dei malvagi sono accorciati.</p>
<p class="C10 V28">L'attesa dei giusti finirà in gioia, ma la speranza degli empi svanirà.</p>
<p class="C10 V29">La via del Signore è una fortezza per l'uomo retto, mentre è una rovina per i malfattori.</p>
<p class="C10 V30">Il giusto non vacillerà mai, ma gli empi non dureranno sulla terra.</p>
<p class="C10 V31">La bocca del giusto esprime la sapienza, la lingua perversa sarà tagliata.</p>
<p class="C10 V32">Le labbra del giusto stillano benevolenza, la bocca degli empi perversità.</p>
<p class="C11 V1">La bilancia falsa è in abominio al Signore, ma del peso esatto egli si compiace.</p>
<p class="C11 V2">Viene la superbia, verrà anche l'obbrobrio, mentre la saggezza è presso gli umili.</p>
<p class="C11 V3">L'integrità degli uomini retti li guida, la perversità dei perfidi li rovina.</p>
<p class="C11 V4">Non serve la ricchezza nel giorno della collera, ma la giustizia libera dalla morte.</p>
<p class="C11 V5">La giustizia dell'uomo onesto gli spiana la via; per la sua empietà cade l'empio.</p>
<p class="C11 V6">La giustizia degli uomini retti li salva, nella cupidigia restano presi i perfidi.</p>
<p class="C11 V7">Con la morte dell'empio svanisce ogni sua speranza, la fiducia dei malvagi scompare.</p>
<p class="C11 V8">Il giusto sfugge all'angoscia, al suo posto subentra l'empio.</p>
<p class="C11 V9">Con la bocca l'empio rovina il suo prossimo, ma i giusti si salvano con la scienza.</p>
<p class="C11 V10">Della prosperità dei giusti la città si rallegra, per la scomparsa degli empi si fa festa.</p>
<p class="C11 V11">Con la benedizione degli uomini retti si innalza una città, la bocca degli empi la demolisce.</p>
<p class="C11 V12">Chi disprezza il suo prossimo è privo di senno, l'uomo prudente invece tace.</p>
<p class="C11 V13">Chi va in giro sparlando svela il segreto, lo spirito fidato nasconde ogni cosa.</p>
<p class="C11 V14">Senza una direzione un popolo decade, il successo sta nel buon numero di consiglieri.</p>
<p class="C11 V15">Chi garantisce per un estraneo si troverà male, chi avversa le strette di mano a garanzia, vive tranquillo.</p>
<p class="C11 V16">Una donna graziosa ottiene gloria, ma gli uomini laboriosi acquistano ricchezza.</p>
<p class="C11 V17">Benefica se stesso l'uomo misericordioso, il crudele invece tormenta la sua stessa carne.</p>
<p class="C11 V18">L'empio realizza profitti fallaci, ma per chi semina la giustizia il salario è sicuro.</p>
<p class="C11 V19">Chi pratica la giustizia si procura la vita, chi segue il male va verso la morte.</p>
<p class="C11 V20">I cuori depravati sono in abominio al Signore che si compiace di chi ha una condotta integra.</p>
<p class="C11 V21">Certo non resterà impunito il malvagio, ma la discendenza dei giusti si salverà.</p>
<p class="C11 V22">Un anello d'oro al naso d'un porco, tale è la donna bella ma priva di senno.</p>
<p class="C11 V23">La brama dei giusti è solo il bene, la speranza degli empi svanisce.</p>
<p class="C11 V24">C'è chi largheggia e la sua ricchezza aumenta, c'è chi risparmia oltre misura e finisce nella miseria.</p>
<p class="C11 V25">La persona benefica avrà successo e chi disseta sarà dissetato.</p>
<p class="C11 V26">Chi accaparra il grano è maledetto dal popolo, la benedizione è invocata sul capo di chi lo vende.</p>
<p class="C11 V27">Chi è sollecito del bene trova il favore, chi ricerca il male, male avrà.</p>
<p class="C11 V28">Chi confida nella propria ricchezza cadrà; i giusti invece verdeggeranno come foglie.</p>
<p class="C11 V29">Chi crea disordine in casa erediterà vento e lo stolto sarà schiavo dell'uomo saggio.</p>
<p class="C11 V30">Il frutto del giusto è un albero di vita, il saggio conquista gli animi.</p>
<p class="C11 V31">Ecco, il giusto è ripagato sulla terra, tanto più lo saranno l'empio e il peccatore.</p>
<p class="C12 V1">Chi ama la disciplina ama la scienza, chi odia la correzione è stolto.</p>
<p class="C12 V2">Il buono si attira il favore del Signore, ma egli condanna l'intrigante.</p>
<p class="C12 V3">Non resta saldo l'uomo con l'empietà, ma la radice dei giusti non sarà smossa.</p>
<p class="C12 V4">La donna perfetta è la corona del marito, ma quella che lo disonora è come carie nelle sue ossa.</p>
<p class="C12 V5">I pensieri dei giusti sono equità, i propositi degli empi sono frode.</p>
<p class="C12 V6">Le parole degli empi sono agguati sanguinari, ma la bocca degli uomini retti vi si sottrarrà.</p>
<p class="C12 V7">Gli empi, una volta abbattuti, più non sono, ma la casa dei giusti sta salda.</p>
<p class="C12 V8">Un uomo è lodato per il senno, chi ha un cuore perverso è disprezzato.</p>
<p class="C12 V9">Un uomo di poco conto che basta a se stesso vale più di un uomo esaltato a cui manca il pane.</p>
<p class="C12 V10">Il giusto ha cura del suo bestiame, ma i sentimenti degli empi sono spietati.</p>
<p class="C12 V11">Chi coltiva la sua terra si sazia di pane, chi insegue chimere è privo di senno.</p>
<p class="C12 V12">Le brame dell'empio sono una rete di mali, la radice dei giusti produce frutti.</p>
<p class="C12 V13">Nel peccato delle sue labbra si impiglia il malvagio, ma il giusto sfuggirà a tale angoscia.</p>
<p class="C12 V14">Ognuno si sazia del frutto della sua bocca, ma ciascuno sarà ripagato secondo le sue opere.</p>
<p class="C12 V15">Lo stolto giudica diritta la sua condotta, il saggio, invece, ascolta il consiglio.</p>
<p class="C12 V16">Lo stolto manifesta subito la sua collera, l'accorto dissimula l'offesa.</p>
<p class="C12 V17">Chi aspira alla verità proclama la giustizia, il falso testimone proclama l'inganno.</p>
<p class="C12 V18">V'è chi parla senza riflettere: trafigge come una spada; ma la lingua dei saggi risana.</p>
<p class="C12 V19">La bocca verace resta ferma per sempre, la lingua bugiarda per un istante solo.</p>
<p class="C12 V20">Amarezza è nel cuore di chi trama il male, gioia hanno i consiglieri di pace.</p>
<p class="C12 V21">Al giusto non può capitare alcun danno, gli empi saranno pieni di mali.</p>
<p class="C12 V22">Le labbra menzognere sono un abominio per il Signore che si compiace di quanti agiscono con sincerità.</p>
<p class="C12 V23">L'uomo accorto cela il sapere, il cuore degli stolti proclama la stoltezza.</p>
<p class="C12 V24">La mano operosa ottiene il comando, quella pigra sarà per il lavoro forzato.</p>
<p class="C12 V25">L'affanno deprime il cuore dell'uomo, una parola buona lo allieta.</p>
<p class="C12 V26">Il giusto è guida per il suo prossimo, ma la via degli empi fa smarrire.</p>
<p class="C12 V27">Il pigro non troverà selvaggina; la diligenza è per l'uomo un bene prezioso.</p>
<p class="C12 V28">Nella strada della giustizia è la vita, il sentiero dei perversi conduce alla morte.</p>
<p class="C13 V1">Il figlio saggio ama la disciplina, lo spavaldo non ascolta il rimprovero.</p>
<p class="C13 V2">Del frutto della sua bocca l'uomo mangia ciò che è buono; l'appetito dei perfidi si soddisfa con i soprusi.</p>
<p class="C13 V3">Chi sorveglia la sua bocca conserva la vita, chi apre troppo le labbra incontra la rovina.</p>
<p class="C13 V4">Il pigro brama, ma non c'è nulla per il suo appetito; l'appetito dei diligenti sarà soddisfatto.</p>
<p class="C13 V5">Il giusto odia la parola falsa, l'empio calunnia e disonora.</p>
<p class="C13 V6">La giustizia custodisce chi ha una condotta integra, il peccato manda in rovina l'empio.</p>
<p class="C13 V7">C'è chi fa il ricco e non ha nulla; c'è chi fa il povero e ha molti beni.</p>
<p class="C13 V8">Riscatto della vita d'un uomo è la sua ricchezza, ma il povero non si accorge della minaccia.</p>
<p class="C13 V9">La luce dei giusti allieta, la lucerna degli empi si spegne.</p>
<p class="C13 V10">L'insolenza provoca soltanto contese, la sapienza si trova presso coloro che prendono consiglio.</p>
<p class="C13 V11">Le ricchezze accumulate in fretta diminuiscono, chi le raduna a poco a poco le accresce.</p>
<p class="C13 V12">Un'attesa troppo prolungata fa male al cuore, un desiderio soddisfatto è albero di vita.</p>
<p class="C13 V13">Chi disprezza la parola si rovinerà, chi rispetta un comando ne avrà premio.</p>
<p class="C13 V14">L'insegnamento del saggio è fonte di vita per evitare i lacci della morte.</p>
<p class="C13 V15">Un aspetto buono procura favore, ma il contegno dei perfidi è rude.</p>
<p class="C13 V16">L'accorto agisce sempre con riflessione, lo stolto mette in mostra la stoltezza.</p>
<p class="C13 V17">Un cattivo messaggero causa sciagure, un inviato fedele apporta salute.</p>
<p class="C13 V18">Povertà e ignominia a chi rifiuta l'istruzione, chi tien conto del rimprovero sarà onorato.</p>
<p class="C13 V19">Desiderio soddisfatto è una dolcezza al cuore, ma è abominio per gli stolti staccarsi dal male.</p>
<p class="C13 V20">Va' con i saggi e saggio diventerai, chi pratica gli stolti ne subirà danno.</p>
<p class="C13 V21">La sventura perseguita i peccatori, il benessere ripagherà i giusti.</p>
<p class="C13 V22">L'uomo dabbene lascia eredi i nipoti, la proprietà del peccatore è riservata al giusto.</p>
<p class="C13 V23">Il potente distrugge il podere dei poveri e c'è chi è eliminato senza processo.</p>
<p class="C13 V24">Chi risparmia il bastone odia suo figlio, chi lo ama è pronto a correggerlo.</p>
<p class="C13 V25">Il giusto mangia a sazietà, ma il ventre degli empi soffre la fame.</p>
<p class="C14 V1">La sapienza di una massaia costruisce la casa, la stoltezza la demolisce con le mani.</p>
<p class="C14 V2">Chi procede con rettitudine teme il Signore, chi si scosta dalle sue vie lo disprezza.</p>
<p class="C14 V3">Nella bocca dello stolto c'è il germoglio della superbia, ma le labbra dei saggi sono la loro salvaguardia.</p>
<p class="C14 V4">Senza buoi, niente grano, l'abbondanza del raccolto sta nel vigore del toro.</p>
<p class="C14 V5">Il testimone vero non mentisce, quello falso spira menzogne.</p>
<p class="C14 V6">Il beffardo ricerca la sapienza ma invano, la scienza è cosa facile per il prudente.</p>
<p class="C14 V7">Allontànati dall'uomo stolto, e non ignorerai le labbra sapienti.</p>
<p class="C14 V8">La sapienza dell'accorto sta nel capire la sua via, ma la stoltezza degli sciocchi è inganno.</p>
<p class="C14 V9">Fra gli stolti risiede la colpa, fra gli uomini retti la benevolenza.</p>
<p class="C14 V10">Il cuore conosce la propria amarezza e alla sua gioia non partecipa l'estraneo.</p>
<p class="C14 V11">La casa degli empi rovinerà, ma la tenda degli uomini retti avrà successo.</p>
<p class="C14 V12">C'è una via che sembra diritta a qualcuno, ma sbocca in sentieri di morte.</p>
<p class="C14 V13">Anche fra il riso il cuore prova dolore e la gioia può finire in pena.</p>
<p class="C14 V14">Chi è instabile si sazierà dei frutti della sua condotta, l'uomo dabbene si sazierà delle sue opere.</p>
<p class="C14 V15">L'ingenuo crede quanto gli dici, l'accorto controlla i propri passi.</p>
<p class="C14 V16">Il saggio teme e sta lontano dal male, lo stolto è insolente e presuntuoso.</p>
<p class="C14 V17">L'iracondo commette sciocchezze, il riflessivo sopporta.</p>
<p class="C14 V18">Gli inesperti erediteranno la stoltezza, i prudenti si coroneranno di scienza.</p>
<p class="C14 V19">I malvagi si inchinano davanti ai buoni, gli empi davanti alle porte del giusto.</p>
<p class="C14 V20">Il povero è odioso anche al suo amico, numerosi sono gli amici del ricco.</p>
<p class="C14 V21">Chi disprezza il prossimo pecca, beato chi ha pietà degli umili.</p>
<p class="C14 V22">Non errano forse quelli che compiono il male? Benevolenza e favore per quanti compiono il bene.</p>
<p class="C14 V23">In ogni fatica c'è un vantaggio, ma la loquacità produce solo miseria.</p>
<p class="C14 V24">Corona dei saggi è la loro accortezza, corona degli stolti la loro stoltezza.</p>
<p class="C14 V25">Salvatore di vite è un testimone vero; chi spaccia menzogne è un impostore.</p>
<p class="C14 V26">Nel timore del Signore è la fiducia del forte; per i suoi figli egli sarà un rifugio.</p>
<p class="C14 V27">Il timore del Signore è fonte di vita, per evitare i lacci della morte.</p>
<p class="C14 V28">Un popolo numeroso è la gloria del re; la scarsità di gente è la rovina del principe.</p>
<p class="C14 V29">Il paziente ha grande prudenza, l'iracondo mostra stoltezza.</p>
<p class="C14 V30">Un cuore tranquillo è la vita di tutto il corpo, l'invidia è la carie delle ossa.</p>
<p class="C14 V31">Chi opprime il povero offende il suo creatore, chi ha pietà del misero lo onora.</p>
<p class="C14 V32">Dalla propria malvagità è travolto l'empio, il giusto ha un rifugio nella propria integrità.</p>
<p class="C14 V33">In un cuore assennato risiede la sapienza, ma in seno agli stolti può scoprirsi?</p>
<p class="C14 V34">La giustizia fa onore a una nazione, ma il peccato segna il declino dei popoli.</p>
<p class="C14 V35">Il favore del re è per il ministro intelligente, il suo sdegno è per chi lo disonora.</p>
<p class="C15 V1">Una risposta gentile calma la collera, una parola pungente eccita l'ira.</p>
<p class="C15 V2">La lingua dei saggi fa gustare la scienza, la bocca degli stolti esprime sciocchezze.</p>
<p class="C15 V3">In ogni luogo sono gli occhi del Signore, scrutano i malvagi e i buoni.</p>
<p class="C15 V4">Una lingua dolce è un albero di vita, quella malevola è una ferita al cuore.</p>
<p class="C15 V5">Lo stolto disprezza la correzione paterna; chi tiene conto dell'ammonizione diventa prudente.</p>
<p class="C15 V6">Nella casa del giusto c'è abbondanza di beni, sulla rendita dell'empio incombe il dissesto.</p>
<p class="C15 V7">Le labbra dei saggi diffondono la scienza, non così il cuore degli stolti.</p>
<p class="C15 V8">Il sacrificio degli empi è in abominio al Signore, la supplica degli uomini retti gli è gradita.</p>
<p class="C15 V9">La condotta perversa è in abominio al Signore; egli ama chi pratica la giustizia.</p>
<p class="C15 V10">Punizione severa per chi abbandona il retto sentiero, chi odia la correzione morirà.</p>
<p class="C15 V11">Gl'inferi e l'abisso sono davanti al Signore, tanto più i cuori dei figli dell'uomo.</p>
<p class="C15 V12">Lo spavaldo non vuol essere corretto, egli non si accompagna con i saggi.</p>
<p class="C15 V13">Un cuore lieto rende ilare il volto, ma, quando il cuore è triste, lo spirito è depresso.</p>
<p class="C15 V14">Una mente retta ricerca il sapere, la bocca degli stolti si pasce di stoltezza.</p>
<p class="C15 V15">Tutti i giorni son brutti per l'afflitto, per un cuore felice è sempre festa.</p>
<p class="C15 V16">Poco con il timore di Dio è meglio di un gran tesoro con l'inquietudine.</p>
<p class="C15 V17">Un piatto di verdura con l'amore è meglio di un bue grasso con l'odio.</p>
<p class="C15 V18">L'uomo collerico suscita litigi, il lento all'ira seda le contese.</p>
<p class="C15 V19">La via del pigro è come una siepe di spine, la strada degli uomini retti è una strada appianata.</p>
<p class="C15 V20">Il figlio saggio allieta il padre, l'uomo stolto disprezza la madre.</p>
<p class="C15 V21">La stoltezza è una gioia per chi è privo di senno; l'uomo prudente cammina diritto.</p>
<p class="C15 V22">Falliscono le decisioni prese senza consultazione, riescono quelle prese da molti consiglieri.</p>
<p class="C15 V23">È una gioia per l'uomo saper dare una risposta; quanto è gradita una parola detta a suo tempo!</p>
<p class="C15 V24">Per l'uomo assennato la strada della vita è verso l'alto, per salvarlo dagli inferni che sono in basso.</p>
<p class="C15 V25">Il Signore abbatte la casa dei superbi e rende saldi i confini della vedova.</p>
<p class="C15 V26">Sono in abominio al Signore i pensieri malvagi, ma gli sono gradite le parole benevole.</p>
<p class="C15 V27">Sconvolge la sua casa chi è avido di guadagni disonesti; ma chi detesta i regali vivrà.</p>
<p class="C15 V28">La mente del giusto medita prima di rispondere, la bocca degli empi esprime malvagità.</p>
<p class="C15 V29">Il Signore è lontano dagli empi, ma egli ascolta la preghiera dei giusti.</p>
<p class="C15 V30">Uno sguardo luminoso allieta il cuore; una notizia lieta rianima le ossa.</p>
<p class="C15 V31">L'orecchio che ascolta un rimprovero salutare avrà la dimora in mezzo ai saggi.</p>
<p class="C15 V32">Chi rifiuta la correzione disprezza se stesso, chi ascolta il rimprovero acquista senno.</p>
<p class="C15 V33">Il timore di Dio è una scuola di sapienza, prima della gloria c'è l'umiltà.</p>
<p class="C16 V1">All'uomo appartengono i progetti della mente, ma dal Signore viene la risposta.</p>
<p class="C16 V2">Tutte le vie dell'uomo sembrano pure ai suoi occhi, ma chi scruta gli spiriti è il Signore.</p>
<p class="C16 V3">Affida al Signore la tua attività e i tuoi progetti riusciranno.</p>
<p class="C16 V4">Il Signore ha fatto tutto per un fine, anche l'empio per il giorno della sventura.</p>
<p class="C16 V5">È un abominio per il Signore ogni cuore superbo, certamente non resterà impunito.</p>
<p class="C16 V6">Con la bontà e la fedeltà si espia la colpa, con il timore del Signore si evita il male.</p>
<p class="C16 V7">Quando il Signore si compiace della condotta di un uomo, riconcilia con lui anche i suoi nemici.</p>
<p class="C16 V8">Poco con onestà è meglio di molte rendite senza giustizia.</p>
<p class="C16 V9">La mente dell'uomo pensa molto alla sua via, ma il Signore dirige i suoi passi.</p>
<p class="C16 V10">Un oracolo è sulle labbra del re, in giudizio la sua bocca non sbaglia.</p>
<p class="C16 V11">La stadera e le bilance giuste appartengono al Signore, sono opera sua tutti i pesi del sacchetto.</p>
<p class="C16 V12">È in abominio ai re commettere un'azione iniqua, poiché il trono si consolida con la giustizia.</p>
<p class="C16 V13">Delle labbra giuste si compiace il re e ama chi parla con rettitudine.</p>
<p class="C16 V14">L'ira del re è messaggera di morte, ma l'uomo saggio la placherà.</p>
<p class="C16 V15">Nello splendore del volto del re è la vita, il suo favore è come nube di primavera.</p>
<p class="C16 V16">È molto meglio possedere la sapienza che l'oro, il possesso dell'intelligenza è preferibile all'argento.</p>
<p class="C16 V17">La strada degli uomini retti è evitare il male, conserva la vita chi controlla la sua via.</p>
<p class="C16 V18">Prima della rovina viene l'orgoglio e prima della caduta lo spirito altero.</p>
<p class="C16 V19">È meglio abbassarsi con gli umili che spartire la preda con i superbi.</p>
<p class="C16 V20">Chi è prudente nella parola troverà il bene e chi confida nel Signore è beato.</p>
<p class="C16 V21">Sarà chiamato intelligente chi è saggio di mente; il linguaggio dolce aumenta la dottrina.</p>
<p class="C16 V22">Fonte di vita è la prudenza per chi la possiede, castigo degli stolti è la stoltezza.</p>
<p class="C16 V23">Una mente saggia rende prudente la bocca e sulle sue labbra aumenta la dottrina.</p>
<p class="C16 V24">Favo di miele sono le parole gentili, dolcezza per l'anima e refrigerio per il corpo.</p>
<p class="C16 V25">C'è una via che pare diritta a qualcuno, ma sbocca in sentieri di morte.</p>
<p class="C16 V26">L'appetito del lavoratore lavora per lui, perché la sua bocca lo stimola.</p>
<p class="C16 V27">L'uomo perverso produce la sciagura, sulle sue labbra c'è come un fuoco ardente.</p>
<p class="C16 V28">L'uomo ambiguo provoca litigi, chi calunnia divide gli amici.</p>
<p class="C16 V29">L'uomo violento seduce il prossimo e lo spinge per una via non buona.</p>
<p class="C16 V30">Chi socchiude gli occhi medita inganni, chi stringe le labbra ha già commesso il male.</p>
<p class="C16 V31">Corona magnifica è la canizie, ed essa si trova sulla via della giustizia.</p>
<p class="C16 V32">Il paziente val più di un eroe, chi domina se stesso val più di chi conquista una città.</p>
<p class="C16 V33">Nel grembo si getta la sorte, ma la decisione dipende tutta dal Signore.</p>
<p class="C17 V1">Un tozzo di pane secco con tranquillità è meglio di una casa piena di banchetti festosi e di discordia.</p>
<p class="C17 V2">Lo schiavo intelligente prevarrà su un figlio disonorato e avrà parte con i fratelli all'eredità.</p>
<p class="C17 V3">Il crogiuolo è per l'argento e il forno per l'oro, ma chi prova i cuori è il Signore.</p>
<p class="C17 V4">Il maligno presta attenzione a un labbro maledico, il bugiardo ascolta una lingua nociva.</p>
<p class="C17 V5">Chi deride il povero offende il suo creatore, chi gioisce della sciagura altrui non resterà impunito.</p>
<p class="C17 V6">Corona dei vecchi sono i figli dei figli, onore dei figli i loro padri.</p>
<p class="C17 V7">Non conviene all'insensato un linguaggio elevato, ancor meno al principe un linguaggio falso.</p>
<p class="C17 V8">Il dono è come un talismano per il proprietario: dovunque si volga ha successo.</p>
<p class="C17 V9">Chi copre la colpa si concilia l'amicizia, ma chi la divulga divide gli amici.</p>
<p class="C17 V10">Fa più una minaccia all'assennato che cento percosse allo stolto.</p>
<p class="C17 V11">Il malvagio non cerca altro che la ribellione, ma gli sarà mandato contro un messaggero senza pietà.</p>
<p class="C17 V12">Meglio incontrare un'orsa privata dei figli che uno stolto in preda alla follia.</p>
<p class="C17 V13">Chi rende male per bene vedrà sempre la sventura in casa.</p>
<p class="C17 V14">Iniziare un litigio è come aprire una diga, prima che la lite si esasperi, troncala.</p>
<p class="C17 V15">Assolvere il reo e condannare il giusto sono due cose in abominio al Signore.</p>
<p class="C17 V16">A che serve il denaro in mano allo stolto? Forse a comprar la sapienza, se egli non ha senno?</p>
<p class="C17 V17">Un amico vuol bene sempre, è nato per essere un fratello nella sventura.</p>
<p class="C17 V18">È privo di senno l'uomo che offre garanzie e si dà come garante per il suo prossimo.</p>
<p class="C17 V19">Chi ama la rissa ama il delitto, chi alza troppo l'uscio cerca la rovina.</p>
<p class="C17 V20">Un cuore perverso non troverà mai felicità, una lingua tortuosa andrà in malora.</p>
<p class="C17 V21">Chi genera uno stolto ne avrà afflizione; non può certo gioire il padre di uno sciocco.</p>
<p class="C17 V22">Un cuore lieto fa bene al corpo, uno spirito abbattuto inaridisce le ossa.</p>
<p class="C17 V23">L'iniquo accetta regali di sotto il mantello per deviare il corso della giustizia.</p>
<p class="C17 V24">L'uomo prudente ha la sapienza davanti a sé, ma gli occhi dello stolto vagano in capo al mondo.</p>
<p class="C17 V25">Un figlio stolto è un tormento per il padre e un'amarezza per colei che lo ha partorito.</p>
<p class="C17 V26">Non sta bene multare chi ha ragione e peggio ancora colpire gli innocenti.</p>
<p class="C17 V27">Chi è parco di parole possiede la scienza; uno spirito calmo è un uomo intelligente.</p>
<p class="C17 V28">Anche lo stolto, se tace, passa per saggio e, se tien chiuse le labbra, per intelligente.</p>
<p class="C18 V1">Chi si tiene appartato cerca pretesti e con ogni mezzo attacca brighe.</p>
<p class="C18 V2">Lo stolto non ama la prudenza, ma vuol solo far mostra dei suoi sentimenti.</p>
<p class="C18 V3">Con l'empietà viene il disprezzo, con il disonore anche l'ignominia.</p>
<p class="C18 V4">Le parole della bocca dell'uomo sono acqua profonda, la fonte della sapienza è un torrente che straripa.</p>
<p class="C18 V5">Non è bene usar riguardi all'empio per far torto al giusto in un giudizio.</p>
<p class="C18 V6">Le labbra dello stolto provocano liti e la sua bocca gli provoca percosse.</p>
<p class="C18 V7">La bocca dello stolto è la sua rovina e le sue labbra sono un laccio per la sua vita.</p>
<p class="C18 V8">Le parole del calunniatore sono come ghiotti bocconi che scendono in fondo alle viscere.</p>
<p class="C18 V9">Chi è indolente nel lavoro è fratello del dissipatore.</p>
<p class="C18 V10">Torre fortissima è il nome del Signore: il giusto vi si rifugia ed è al sicuro.</p>
<p class="C18 V11">I beni del ricco sono la sua roccaforte, come un'alta muraglia, a suo parere.</p>
<p class="C18 V12">Prima della caduta il cuore dell'uomo si esalta, ma l'umiltà viene prima della gloria.</p>
<p class="C18 V13">Chi risponde prima di avere ascoltato mostra stoltezza a propria confusione.</p>
<p class="C18 V14">Lo spirito dell'uomo lo sostiene nella malattia, ma uno spirito afflitto chi lo solleverà?</p>
<p class="C18 V15">La mente intelligente acquista la scienza, l'orecchio dei saggi ricerca il sapere.</p>
<p class="C18 V16">Il dono fa largo all'uomo e lo introduce alla presenza dei grandi.</p>
<p class="C18 V17">Il primo a parlare in una lite sembra aver ragione, ma viene il suo avversario e lo confuta.</p>
<p class="C18 V18">La sorte fa cessar le discussioni e decide fra i potenti.</p>
<p class="C18 V19">Un fratello offeso è più irriducibile d'una roccaforte, le liti sono come le sbarre di un castello.</p>
<p class="C18 V20">Con la bocca l'uomo sazia il suo stomaco, egli si sazia con il prodotto delle labbra.</p>
<p class="C18 V21">Morte e vita sono in potere della lingua e chi l'accarezza ne mangerà i frutti.</p>
<p class="C18 V22">Chi ha trovato una moglie ha trovato una fortuna, ha ottenuto il favore del Signore.</p>
<p class="C18 V23">Il povero parla con suppliche, il ricco risponde con durezza.</p>
<p class="C18 V24">Ci sono compagni che conducono alla rovina, ma anche amici più affezionati di un fratello.</p>
<p class="C19 V1">Meglio un povero di condotta integra che un ricco di costumi perversi.</p>
<p class="C19 V2">Lo zelo senza riflessione non è cosa buona, e chi va a passi frettolosi inciampa.</p>
<p class="C19 V3">La stoltezza intralcia il cammino dell'uomo e poi egli si adira contro il Signore.</p>
<p class="C19 V4">Le ricchezze moltiplicano gli amici, ma il povero è abbandonato anche dall'amico che ha.</p>
<p class="C19 V5">Il falso testimone non resterà impunito, chi diffonde menzogne non avrà scampo.</p>
<p class="C19 V6">Molti sono gli adulatori dell'uomo generoso e tutti sono amici di chi fa doni.</p>
<p class="C19 V7">Il povero è disprezzato dai suoi stessi fratelli, tanto più si allontanano da lui i suoi amici. Egli va in cerca di parole, ma non ci sono.</p>
<p class="C19 V8">Chi acquista senno ama se stesso e chi agisce con prudenza trova fortuna.</p>
<p class="C19 V9">Il falso testimone non resterà impunito, chi diffonde menzogne perirà.</p>
<p class="C19 V10">Allo stolto non conviene una vita agiata, ancor meno a un servo comandare ai prìncipi.</p>
<p class="C19 V11">È avvedutezza per l'uomo rimandare lo sdegno ed è sua gloria passar sopra alle offese.</p>
<p class="C19 V12">Lo sdegno del re è simile al ruggito del leone e il suo favore è come la rugiada sull'erba.</p>
<p class="C19 V13">Un figlio stolto è una calamità per il padre e i litigi della moglie sono come stillicidio incessante.</p>
<p class="C19 V14">La casa e il patrimonio si ereditano dai padri, ma una moglie assennata è dono del Signore.</p>
<p class="C19 V15">La pigrizia fa cadere in torpore, l'indolente patirà la fame.</p>
<p class="C19 V16">Chi custodisce il comando custodisce se stesso, chi trascura la propria condotta morirà.</p>
<p class="C19 V17">Chi fa la carità al povero fa un prestito al Signore che gli ripagherà la buona azione.</p>
<p class="C19 V18">Correggi tuo figlio finché c'è speranza, ma non ti trasporti l'ira fino a ucciderlo.</p>
<p class="C19 V19">Il violento deve essere punito, se lo risparmi, lo diventerà ancora di più.</p>
<p class="C19 V20">Ascolta il consiglio e accetta la correzione, per essere saggio in avvenire.</p>
<p class="C19 V21">Molte sono le idee nella mente dell'uomo, ma solo il disegno del Signore resta saldo.</p>
<p class="C19 V22">Il pregio dell'uomo è la sua bontà, meglio un povero che un bugiardo.</p>
<p class="C19 V23">Il timore di Dio conduce alla vita e chi ne è pieno riposerà non visitato dalla sventura.</p>
<p class="C19 V24">Il pigro tuffa la mano nel piatto, ma stenta persino a riportarla alla bocca.</p>
<p class="C19 V25">Percuoti il beffardo e l'ingenuo diventerà accorto, rimprovera l'intelligente e imparerà la lezione.</p>
<p class="C19 V26">Chi rovina il padre e fa fuggire la madre è un figlio disonorato e infame.</p>
<p class="C19 V27">Figlio mio, cessa pure di ascoltare l'istruzione, se vuoi allontanarti dalle parole della sapienza.</p>
<p class="C19 V28">Il testimone iniquo si beffa della giustizia e la bocca degli empi ingoia l'iniquità.</p>
<p class="C19 V29">Per i beffardi sono pronte le verghe e il bastone per le spalle degli stolti.</p>
<p class="C20 V1">Il vino è rissoso, il liquore è tumultuoso; chiunque se ne inebria non è saggio.</p>
<p class="C20 V2">La collera del re è simile al ruggito del leone; chiunque lo eccita rischia la vita.</p>
<p class="C20 V3">È una gloria per l'uomo astenersi dalle contese, attaccar briga è proprio degli stolti.</p>
<p class="C20 V4">Il pigro non ara d'autunno, e alla mietitura cerca, ma non trova nulla.</p>
<p class="C20 V5">Come acque profonde sono i consigli nel cuore umano, l'uomo accorto le sa attingere.</p>
<p class="C20 V6">Molti si proclamano gente per bene, ma una persona fidata chi la trova?</p>
<p class="C20 V7">Il giusto si regola secondo la sua integrità; beati i figli che lascia dietro di sé!</p>
<p class="C20 V8">Il re che siede in tribunale dissipa ogni male con il suo sguardo.</p>
<p class="C20 V9">Chi può dire: «Ho purificato il cuore, sono mondo dal mio peccato?».</p>
<p class="C20 V10">Doppio peso e doppia misura sono due cose in abominio al Signore.</p>
<p class="C20 V11">Già con i suoi giochi il fanciullo dimostra se le sue azioni saranno pure e rette.</p>
<p class="C20 V12">L'orecchio che ascolta e l'occhio che vede: l'uno e l'altro ha fatto il Signore.</p>
<p class="C20 V13">Non amare il sonno per non diventare povero, tieni gli occhi aperti e avrai pane a sazietà.</p>
<p class="C20 V14">«Robaccia, robaccia» dice chi compra: ma mentre se ne va, allora se ne vanta.</p>
<p class="C20 V15">C'è oro e ci sono molte perle, ma la cosa più preziosa sono le labbra istruite.</p>
<p class="C20 V16">Prendigli il vestito perché si è fatto garante per un altro e tienilo in pegno per gli estranei.</p>
<p class="C20 V17">È piacevole all'uomo il pane procurato con frode, ma poi la sua bocca sarà piena di granelli di sabbia.</p>
<p class="C20 V18">Pondera bene i tuoi disegni, consigliandoti, e fa' la guerra con molta riflessione.</p>
<p class="C20 V19">Chi va in giro sparlando rivela un segreto, non associarti a chi ha sempre aperte le labbra.</p>
<p class="C20 V20">Chi maledice il padre e la madre vedrà spegnersi la sua lucerna nel cuore delle tenebre.</p>
<p class="C20 V21">I guadagni accumulati in fretta da principio non saranno benedetti alla fine.</p>
<p class="C20 V22">Non dire: «Voglio ricambiare il male», confida nel Signore ed egli ti libererà.</p>
<p class="C20 V23">Il doppio peso è in abominio al Signore e le bilance false non sono un bene.</p>
<p class="C20 V24">Dal Signore sono diretti i passi dell'uomo e come può l'uomo comprender la propria via?</p>
<p class="C20 V25">È un laccio per l'uomo esclamare subito: «Sacro!» e riflettere solo dopo aver fatto il voto.</p>
<p class="C20 V26">Un re saggio passa al vaglio i malvagi e ritorna su di loro con la ruota.</p>
<p class="C20 V27">Lo spirito dell'uomo è una fiaccola del Signore che scruta tutti i segreti recessi del cuore.</p>
<p class="C20 V28">Bontà e fedeltà vegliano sul re, sulla bontà è basato il suo trono.</p>
<p class="C20 V29">Vanto dei giovani è la loro forza, ornamento dei vecchi è la canizie.</p>
<p class="C20 V30">Le ferite sanguinanti spurgano il male, le percosse purificano i recessi del cuore.</p>
<p class="C21 V1">Il cuore del re è un canale d'acqua in mano al Signore: lo dirige dovunque egli vuole.</p>
<p class="C21 V2">Agli occhi dell'uomo tutte le sue vie sono rette, ma chi pesa i cuori è il Signore.</p>
<p class="C21 V3">Praticare la giustizia e l'equità per il Signore vale più di un sacrificio.</p>
<p class="C21 V4">Occhi alteri e cuore superbo, lucerna degli empi, è il peccato.</p>
<p class="C21 V5">I piani dell'uomo diligente si risolvono in profitto, ma chi è precipitoso va verso l'indigenza.</p>
<p class="C21 V6">Accumular tesori a forza di menzogne è vanità effimera di chi cerca la morte.</p>
<p class="C21 V7">La violenza degli empi li travolge, perché rifiutano di praticare la giustizia.</p>
<p class="C21 V8">La via dell'uomo criminale è tortuosa, ma l'innocente è retto nel suo agire.</p>
<p class="C21 V9">È meglio abitare su un angolo del tetto che avere una moglie litigiosa e casa in comune.</p>
<p class="C21 V10">L'anima del malvagio desidera far il male e ai suoi occhi il prossimo non trova pietà.</p>
<p class="C21 V11">Quando il beffardo vien punito, l'inesperto diventa saggio e quando il saggio viene istruito, accresce il sapere.</p>
<p class="C21 V12">Il Giusto osserva la casa dell'empio e precipita gli empi nella sventura.</p>
<p class="C21 V13">Chi chiude l'orecchio al grido del povero invocherà a sua volta e non otterrà risposta.</p>
<p class="C21 V14">Un regalo fatto in segreto calma la collera, un dono di sotto mano placa il furore violento.</p>
<p class="C21 V15">È una gioia per il giusto che sia fatta giustizia, mentre è un terrore per i malfattori.</p>
<p class="C21 V16">L'uomo che si scosta dalla via della saggezza, riposerà nell'assemblea delle ombre dei morti.</p>
<p class="C21 V17">Diventerà indigente chi ama i piaceri e chi ama vino e profumi non arricchirà.</p>
<p class="C21 V18">Il malvagio serve da riscatto per il giusto e il perfido per gli uomini retti.</p>
<p class="C21 V19">Meglio abitare in un deserto che con una moglie litigiosa e irritabile.</p>
<p class="C21 V20">Tesori preziosi e profumi sono nella dimora del saggio, ma lo stolto dilapida tutto.</p>
<p class="C21 V21">Chi segue la giustizia e la misericordia troverà vita e gloria.</p>
<p class="C21 V22">Il saggio assale una città di guerrieri e abbatte la fortezza in cui essa confidava.</p>
<p class="C21 V23">Chi custodisce la bocca e la lingua preserva se stesso dai dispiaceri.</p>
<p class="C21 V24">Il superbo arrogante si chiama beffardo, egli agisce nell'eccesso dell'insolenza.</p>
<p class="C21 V25">I desideri del pigro lo portano alla morte, perché le sue mani rifiutano di lavorare.</p>
<p class="C21 V26">Tutta la vita l'empio indulge alla cupidigia, mentre il giusto dona senza risparmiare.</p>
<p class="C21 V27">Il sacrificio degli empi è un abominio, tanto più se offerto con cattiva intenzione.</p>
<p class="C21 V28">Il falso testimone perirà, ma l'uomo che ascolta potrà parlare sempre.</p>
<p class="C21 V29">L'empio assume un'aria sfrontata, l'uomo retto controlla la propria condotta.</p>
<p class="C21 V30">Non c'è sapienza, non c'è prudenza, non c'è consiglio di fronte al Signore.</p>
<p class="C21 V31">Il cavallo è pronto per il giorno della battaglia, ma al Signore appartiene la vittoria.</p>
<p class="C22 V1">Un buon nome val più di grandi ricchezze e la benevolenza altrui più dell'argento e dell'oro.</p>
<p class="C22 V2">Il ricco e il povero si incontrano, il Signore ha creato l'uno e l'altro.</p>
<p class="C22 V3">L'accorto vede il pericolo e si nasconde, gli inesperti vanno avanti e la pagano.</p>
<p class="C22 V4">Frutti dell'umiltà sono il timore di Dio, la ricchezza, l'onore e la vita.</p>
<p class="C22 V5">Spine e tranelli sono sulla via del perverso; chi ha cura di se stesso sta lontano.</p>
<p class="C22 V6">Abitua il giovane secondo la via da seguire; neppure da vecchio se ne allontanerà.</p>
<p class="C22 V7">Il ricco domina sul povero e chi riceve prestiti è schiavo del suo creditore.</p>
<p class="C22 V8">Chi semina l'ingiustizia raccoglie la miseria e il bastone a servizio della sua collera svanirà.</p>
<p class="C22 V9">Chi ha l'occhio generoso sarà benedetto, perché egli dona del suo pane al povero.</p>
<p class="C22 V10">Scaccia il beffardo e la discordia se ne andrà e cesseranno i litigi e gli insulti.</p>
<p class="C22 V11">Il Signore ama chi è puro di cuore e chi ha la grazia sulle labbra è amico del re.</p>
<p class="C22 V12">Gli occhi del Signore proteggono la scienza ed egli confonde le parole del perfido.</p>
<p class="C22 V13">Il pigro dice: «C'è un leone là fuori: sarei ucciso in mezzo alla strada».</p>
<p class="C22 V14">La bocca delle straniere è una fossa profonda, chi è in ira al Signore vi cade.</p>
<p class="C22 V15">La stoltezza è legata al cuore del fanciullo, ma il bastone della correzione l'allontanerà da lui.</p>
<p class="C22 V16">Opprimere il povero non fa che arricchirlo, dare a un ricco non fa che impoverirlo.</p>
<p class="C22 V17">Porgi l'orecchio e ascolta le parole dei sapienti e applica la tua mente alla mia istruzione,</p>
<p class="C22 V18">perché ti sarà piacevole custodirle nel tuo intimo e averle tutte insieme pronte sulle labbra.</p>
<p class="C22 V19">Perché la tua fiducia sia riposta nel Signore, voglio indicarti oggi la tua strada.</p>
<p class="C22 V20">Non ti ho scritto forse trenta tra consigli e istruzioni,</p>
<p class="C22 V21">perché tu sappia esprimere una parola giusta e rispondere con parole sicure a chi ti interroga?</p>
<p class="C22 V22">Non depredare il povero, perché egli è povero, e non affliggere il misero in tribunale,</p>
<p class="C22 V23">perché il Signore difenderà la loro causa e spoglierà della vita coloro che li hanno spogliati.</p>
<p class="C22 V24">Non ti associare a un collerico e non praticare un uomo iracondo,</p>
<p class="C22 V25">per non imparare i suoi costumi e procurarti una trappola per la tua vita.</p>
<p class="C22 V26">Non essere di quelli che si fanno garanti o che s'impegnano per debiti altrui,</p>
<p class="C22 V27">perché, se poi non avrai da pagare, ti si toglierà il letto di sotto a te.</p>
<p class="C22 V28">Non spostare il confine antico, posto dai tuoi padri.</p>
<p class="C22 V29">Hai visto un uomo sollecito nel lavoro? Egli si sistemerà al servizio del re, non resterà al servizio di persone oscure.</p>
<p class="C23 V1">Quando siedi a mangiare con un potente, considera bene che cosa hai davanti;</p>
<p class="C23 V2">mettiti un coltello alla gola, se hai molto appetito.</p>
<p class="C23 V3">Non desiderare le sue ghiottonerie, sono un cibo fallace.</p>
<p class="C23 V4">Non affannarti per arricchire, rinunzia a un simile pensiero;</p>
<p class="C23 V5">appena vi fai volare gli occhi sopra, essa già non è più: perché mette ali come aquila e vola verso il cielo.</p>
<p class="C23 V6">Non mangiare il pane di chi ha l'occhio cattivo e non desiderare le sue ghiottonerie,</p>
<p class="C23 V7">perché come chi calcola fra di sé, così è costui; ti dirà: «Mangia e bevi», ma il suo cuore non è con te.</p>
<p class="C23 V8">Il boccone che hai mangiato rigetterai e avrai sprecato le tue parole gentili.</p>
<p class="C23 V9">Non parlare agli orecchi di uno stolto, perché egli disprezzerà le tue sagge parole.</p>
<p class="C23 V10">Non spostare il confine antico, e non invadere il campo degli orfani,</p>
<p class="C23 V11">perché il loro vendicatore è forte, egli difenderà la loro causa contro di te.</p>
<p class="C23 V12">Piega il cuore alla correzione e l'orecchio ai discorsi sapienti.</p>
<p class="C23 V13">Non risparmiare al giovane la correzione, anche se tu lo batti con la verga, non morirà;</p>
<p class="C23 V14">anzi, se lo batti con la verga, lo salverai dagli inferi.</p>
<p class="C23 V15">Figlio mio, se il tuo cuore sarà saggio, anche il mio cuore gioirà.</p>
<p class="C23 V16">Esulteranno le mie viscere, quando le tue labbra diranno parole rette.</p>
<p class="C23 V17">Il tuo cuore non invidi i peccatori, ma resti sempre nel timore del Signore,</p>
<p class="C23 V18">perché così avrai un avvenire e la tua speranza non sarà delusa.</p>
<p class="C23 V19">Ascolta, figlio mio, e sii saggio e indirizza il cuore per la via retta.</p>
<p class="C23 V20">Non essere fra quelli che s'inebriano di vino, né fra coloro che son ghiotti di carne,</p>
<p class="C23 V21">perché l'ubriacone e il ghiottone impoveriranno e il dormiglione si vestirà di stracci.</p>
<p class="C23 V22">Ascolta tuo padre che ti ha generato, non disprezzare tua madre quando è vecchia.</p>
<p class="C23 V23">Acquista il vero bene e non cederlo, la sapienza, l'istruzione e l'intelligenza.</p>
<p class="C23 V24">Il padre del giusto gioirà pienamente e chi ha generato un saggio se ne compiacerà.</p>
<p class="C23 V25">Gioisca tuo padre e tua madre e si rallegri colei che ti ha generato.</p>
<p class="C23 V26">Fa' bene attenzione a me, figlio mio, e tieni fisso lo sguardo ai miei consigli:</p>
<p class="C23 V27">una fossa profonda è la prostituta, e un pozzo stretto la straniera.</p>
<p class="C23 V28">Essa si apposta come un ladro e aumenta fra gli uomini il numero dei perfidi.</p>
<p class="C23 V29">Per chi i guai? Per chi i lamenti? Per chi i litigi? Per chi i gemiti? A chi le percosse per futili motivi? A chi gli occhi rossi?</p>
<p class="C23 V30">Per quelli che si perdono dietro al vino e vanno a gustare vino puro.</p>
<p class="C23 V31">Non guardare il vino quando rosseggia, quando scintilla nella coppa e scende giù piano piano;</p>
<p class="C23 V32">finirà con il morderti come un serpente e pungerti come una vipera.</p>
<p class="C23 V33">Allora i tuoi occhi vedranno cose strane e la tua mente dirà cose sconnesse.</p>
<p class="C23 V34">Ti parrà di giacere in alto mare o di dormire in cima all'albero maestro.</p>
<p class="C23 V35">«Mi hanno picchiato, ma non sento male. Mi hanno bastonato, ma non me ne sono accorto. Quando mi sveglierò? Ne chiederò dell'altro».</p>
<p class="C24 V1">Non invidiare gli uomini malvagi, non desiderare di stare con loro;</p>
<p class="C24 V2">poiché il loro cuore trama rovine e le loro labbra non esprimono che malanni.</p>
<p class="C24 V3">Con la sapienza si costruisce la casa e con la prudenza la si rende salda;</p>
<p class="C24 V4">con la scienza si riempiono le sue stanze di tutti i beni preziosi e deliziosi.</p>
<p class="C24 V5">Un uomo saggio vale più di uno forte, un uomo sapiente più di uno pieno di vigore,</p>
<p class="C24 V6">perché con le decisioni prudenti si fa la guerra e la vittoria sta nel numero dei consiglieri.</p>
<p class="C24 V7">È troppo alta la sapienza per lo stolto, alla porta della città egli non potrà aprir bocca.</p>
<p class="C24 V8">Chi trama per fare il male si chiama mestatore.</p>
<p class="C24 V9">Il proposito dello stolto è il peccato e lo spavaldo è l'abominio degli uomini.</p>
<p class="C24 V10">Se ti avvilisci nel giorno della sventura, ben poca è la tua forza.</p>
<p class="C24 V11">Libera quelli che sono condotti alla morte e salva quelli che sono trascinati al supplizio.</p>
<p class="C24 V12">Se dici: «Ecco, io non ne so nulla», forse colui che pesa i cuori non lo comprende? Colui che veglia sulla tua vita lo sa; egli renderà a ciascuno secondo le sue opere.</p>
<p class="C24 V13">Mangia, figlio mio, il miele, perché è buono e dolce sarà il favo al tuo palato.</p>
<p class="C24 V14">Sappi che tale è la sapienza per te: se l'acquisti, avrai un avvenire e la tua speranza non sarà stroncata.</p>
<p class="C24 V15">Non insidiare, o malvagio, la dimora del giusto, non distruggere la sua abitazione,</p>
<p class="C24 V16">perché se il giusto cade sette volte, egli si rialza, ma gli empi soccombono nella sventura.</p>
<p class="C24 V17">Non ti rallegrare per la caduta del tuo nemico e non gioisca il tuo cuore, quando egli soccombe,</p>
<p class="C24 V18">perché il Signore non veda e se ne dispiaccia e allontani da lui la collera.</p>
<p class="C24 V19">Non irritarti per i malvagi e non invidiare gli empi,</p>
<p class="C24 V20">perché non ci sarà avvenire per il malvagio e la lucerna degli empi si estinguerà.</p>
<p class="C24 V21">Temi il Signore, figlio mio, e il re; non ribellarti né all'uno né all'altro,</p>
<p class="C24 V22">perché improvvisa sorgerà la loro vendetta e chi sa quale scempio faranno l'uno e l'altro?</p>
<p class="C24 V23">Anche queste sono parole dei saggi. Aver preferenze personali in giudizio non è bene.</p>
<p class="C24 V24">Se uno dice all'empio: «Tu sei innocente», i popoli lo malediranno, le genti lo esecreranno,</p>
<p class="C24 V25">mentre tutto andrà bene a coloro che rendono giustizia, su di loro si riverserà la benedizione.</p>
<p class="C24 V26">Dà un bacio sulle labbra colui che risponde con parole rette.</p>
<p class="C24 V27">Sistema i tuoi affari di fuori e fatti i lavori dei campi e poi costruisciti la casa.</p>
<p class="C24 V28">Non testimoniare alla leggera contro il tuo prossimo e non ingannare con le labbra.</p>
<p class="C24 V29">Non dire: «Come ha fatto a me così io farò a lui, renderò a ciascuno come si merita».</p>
<p class="C24 V30">Sono passato vicino al campo di un pigro, alla vigna di un uomo insensato:</p>
<p class="C24 V31">ecco, ovunque erano cresciute le erbacce, il terreno era coperto di cardi e il recinto di pietre era in rovina.</p>
<p class="C24 V32">Osservando, riflettevo e, vedendo, ho tratto questa lezione:</p>
<p class="C24 V33">un po' dormire, un po' sonnecchiare, un po' incrociare le braccia per riposare</p>
<p class="C24 V34">e intanto viene passeggiando la miseria e l'indigenza come un accattone.</p>
<p class="C25 V1">Anche questi sono proverbi di Salomone, trascritti dagli uomini di Ezechia, re di Giuda.</p>
<p class="C25 V2">È gloria di Dio nascondere le cose, è gloria dei re investigarle.</p>
<p class="C25 V3">I cieli per la loro altezza, la terra per la sua profondità e il cuore dei re sono inesplorabili.</p>
<p class="C25 V4">Togli le scorie dall'argento e l'orafo ne farà un bel vaso;</p>
<p class="C25 V5">togli il malvagio dalla presenza del re e il suo trono si stabilirà sulla giustizia.</p>
<p class="C25 V6">Non darti arie davanti al re e non metterti al posto dei grandi,</p>
<p class="C25 V7">perché è meglio sentirsi dire: «Sali quassù» piuttosto che essere umiliato davanti a uno superiore. Quanto i tuoi occhi hanno visto</p>
<p class="C25 V8">non metterlo subito fuori in un processo; altrimenti che farai alla fine, quando il tuo prossimo ti svergognerà?</p>
<p class="C25 V9">Discuti la tua causa con il tuo vicino, ma non rivelare il segreto altrui;</p>
<p class="C25 V10">altrimenti chi ti ascolta ti biasimerebbe e il tuo discredito sarebbe irreparabile.</p>
<p class="C25 V11">Come frutti d'oro su vassoio d'argento così è una parola detta a suo tempo.</p>
<p class="C25 V12">Come anello d'oro e collana d'oro fino è un saggio che ammonisce un orecchio attento.</p>
<p class="C25 V13">Come fresco di neve al tempo della mietitura, è un messaggero verace per chi lo manda; egli rinfranca l'animo del suo signore.</p>
<p class="C25 V14">Nuvole e vento, ma senza pioggia, tale è l'uomo che si vanta di regali che non fa.</p>
<p class="C25 V15">Con la pazienza il giudice si lascia persuadere, una lingua dolce spezza le ossa.</p>
<p class="C25 V16">Se hai trovato il miele, mangiane quanto ti basta, per non esserne nauseato e poi vomitarlo.</p>
<p class="C25 V17">Metti di rado il piede in casa del tuo vicino, perché non si stanchi di te e ti prenda in odio.</p>
<p class="C25 V18">Mazza, spada e freccia acuta è colui che depone il falso contro il suo prossimo.</p>
<p class="C25 V19">Qual dente cariato e piede slogato tale è la fiducia dell'uomo sleale nel giorno della sventura,</p>
<p class="C25 V20">è togliersi le vesti in un giorno rigido. Aceto su una piaga viva, tali sono i canti per un cuore afflitto.</p>
<p class="C25 V21">Se il tuo nemico ha fame, dagli pane da mangiare, se ha sete, dagli acqua da bere;</p>
<p class="C25 V22">perché così ammasserai carboni ardenti sul suo capo e il Signore ti ricompenserà.</p>
<p class="C25 V23">La tramontana porta la pioggia, un parlare in segreto provoca lo sdegno sul volto.</p>
<p class="C25 V24">Abitare su un angolo del tetto è meglio di una moglie litigiosa e una casa in comune.</p>
<p class="C25 V25">Come acqua fresca per una gola riarsa è una buona notizia da un paese lontano.</p>
<p class="C25 V26">Fontana torbida e sorgente inquinata, tale è il giusto che vacilla di fronte all'empio.</p>
<p class="C25 V27">Mangiare troppo miele non è bene, né lasciarsi prendere da parole adulatrici.</p>
<p class="C25 V28">Una città smantellata o senza mura tale è l'uomo che non sa dominare la collera.</p>
<p class="C26 V1">Come la neve d'estate e la pioggia alla mietitura, così l'onore non conviene allo stolto.</p>
<p class="C26 V2">Come il passero che svolazza, come la rondine che vola, così una maledizione senza motivo non avverrà.</p>
<p class="C26 V3">La frusta per il cavallo, la cavezza per l'asino e il bastone per la schiena degli stolti.</p>
<p class="C26 V4">Non rispondere allo stolto secondo la sua stoltezza per non divenire anche tu simile a lui.</p>
<p class="C26 V5">Rispondi allo stolto secondo la sua stoltezza perché egli non si creda saggio.</p>
<p class="C26 V6">Si taglia i piedi e beve amarezze chi invia messaggi per mezzo di uno stolto.</p>
<p class="C26 V7">Malferme sono le gambe dello zoppo, così una massima sulla bocca degli stolti.</p>
<p class="C26 V8">Come chi lega il sasso alla fionda, così chi attribuisce onori a uno stolto.</p>
<p class="C26 V9">Una spina penetrata nella mano d'un ubriaco, tale è una massima sulla bocca degli stolti.</p>
<p class="C26 V10">Arciere che ferisce tutti i passanti, tale è chi assume uno stolto o un ubriaco.</p>
<p class="C26 V11">Come il cane torna al suo vomito, così lo stolto ripete le sue stoltezze.</p>
<p class="C26 V12">Hai visto un uomo che si crede saggio? È meglio sperare in uno stolto che in lui.</p>
<p class="C26 V13">Il pigro dice: «C'è una belva per la strada, un leone si aggira per le piazze».</p>
<p class="C26 V14">La porta gira sui cardini, così il pigro sul suo letto.</p>
<p class="C26 V15">Il pigro tuffa la mano nel piatto, ma dura fatica a portarla alla bocca.</p>
<p class="C26 V16">Il pigro si crede saggio più di sette persone che rispondono con senno.</p>
<p class="C26 V17">Prende un cane per le orecchie chi si intromette in una lite che non lo riguarda.</p>
<p class="C26 V18">Come un pazzo che scaglia tizzoni e frecce di morte,</p>
<p class="C26 V19">così è quell'uomo che inganna il suo prossimo e poi dice: «Ma sì, è stato uno scherzo!».</p>
<p class="C26 V20">Per mancanza di legna il fuoco si spegne; se non c'è il delatore, il litigio si calma.</p>
<p class="C26 V21">Mantice per il carbone e legna per il fuoco, tale è l'attaccabrighe per rattizzar le liti.</p>
<p class="C26 V22">Le parole del sussurrone sono come ghiotti bocconi, esse scendono in fondo alle viscere.</p>
<p class="C26 V23">Come vernice d'argento sopra un coccio di creta sono le labbra lusinghiere con un cuore maligno.</p>
<p class="C26 V24">Chi odia si maschera con le labbra, ma nel suo intimo cova il tradimento;</p>
<p class="C26 V25">anche se usa espressioni melliflue, non ti fidare, perché egli ha sette abomini nel cuore.</p>
<p class="C26 V26">L'odio si copre di simulazione, ma la sua malizia apparirà pubblicamente.</p>
<p class="C26 V27">Chi scava una fossa vi cadrà dentro e chi rotola una pietra, gli ricadrà addosso.</p>
<p class="C26 V28">Una lingua bugiarda odia la verità, una bocca adulatrice produce rovina.</p>
<p class="C27 V1">Non ti vantare del domani, perché non sai neppure che cosa genera l'oggi.</p>
<p class="C27 V2">Ti lodi un altro e non la tua bocca, un estraneo e non le tue labbra.</p>
<p class="C27 V3">La pietra è greve, la sabbia è pesante, ma più dell'una e dell'altra lo è il fastidio dello stolto.</p>
<p class="C27 V4">La collera è crudele, l'ira è impetuosa; ma chi può resistere alla gelosia?</p>
<p class="C27 V5">Meglio un rimprovero aperto che un amore celato.</p>
<p class="C27 V6">Leali sono le ferite di un amico, fallaci i baci di un nemico.</p>
<p class="C27 V7">Gola sazia disprezza il miele; per chi ha fame anche l'amaro è dolce.</p>
<p class="C27 V8">Come un uccello che vola lontano dal nido così è l'uomo che va errando lontano dalla dimora.</p>
<p class="C27 V9">Il profumo e l'incenso allietano il cuore, la dolcezza di un amico rassicura l'anima.</p>
<p class="C27 V10">Non abbandonare il tuo amico né quello di tuo padre, non entrare nella casa di tuo fratello nel giorno della tua disgrazia. Meglio un amico vicino che un fratello lontano.</p>
<p class="C27 V11">Sii saggio, figlio mio, e allieterai il mio cuore e avrò di che rispondere a colui che mi insulta.</p>
<p class="C27 V12">L'accorto vede il pericolo e si nasconde, gli inesperti vanno avanti e la pagano.</p>
<p class="C27 V13">Prendigli il vestito perché si è fatto garante per uno straniero e tienilo in pegno per gli sconosciuti.</p>
<p class="C27 V14">Benedire il prossimo di buon mattino ad alta voce gli sarà imputato come una maledizione.</p>
<p class="C27 V15">Il gocciolar continuo in tempo di pioggia e una moglie litigiosa, si rassomigliano:</p>
<p class="C27 V16">chi la vuol trattenere, trattiene il vento e raccoglie l'olio con la mano destra.</p>
<p class="C27 V17">Il ferro si aguzza con il ferro e l'uomo aguzza l'ingegno del suo compagno.</p>
<p class="C27 V18">Il guardiano di un fico ne mangia i frutti, chi ha cura del suo padrone ne riceverà onori.</p>
<p class="C27 V19">Come un volto differisce da un altro, così i cuori degli uomini differiscono fra di loro.</p>
<p class="C27 V20">Come gli inferi e l'abisso non si saziano mai, così non si saziano mai gli occhi dell'uomo.</p>
<p class="C27 V21">Come il crogiuolo è per l'argento e il fornello per l'oro, così l'uomo rispetto alla bocca di chi lo loda.</p>
<p class="C27 V22">Anche se tu pestassi lo stolto nel mortaio tra i grani con il pestello, non scuoteresti da lui la sua stoltezza.</p>
<p class="C27 V23">Preòccupati del tuo gregge, abbi cura delle tue mandrie,</p>
<p class="C27 V24">perché non sono perenni le ricchezze, né un tesoro si trasmette di generazione in generazione.</p>
<p class="C27 V25">Si toglie il fieno, apparisce l'erba nuova e si raccolgono i foraggi dei monti;</p>
<p class="C27 V26">gli agnelli ti danno le vesti e i capretti il prezzo per comprare un campo,</p>
<p class="C27 V27">le capre latte abbondante per il cibo e per vitto della tua famiglia. e per mantenere le tue schiave.</p>
<p class="C28 V1">L'empio fugge anche se nessuno lo insegue, mentre il giusto è sicuro come un giovane leone.</p>
<p class="C28 V2">Per i delitti di un paese molti sono i suoi tiranni, ma con un uomo intelligente e saggio l'ordine si mantiene.</p>
<p class="C28 V3">Un uomo empio che opprime i miseri è una pioggia torrenziale che non porta pane.</p>
<p class="C28 V4">Quelli che violano la legge lodano l'empio, ma quanti osservano la legge gli muovono guerra.</p>
<p class="C28 V5">I malvagi non comprendono la giustizia, ma quelli che cercano il Signore comprendono tutto.</p>
<p class="C28 V6">Meglio un povero dalla condotta integra che uno dai costumi perversi, anche se ricco.</p>
<p class="C28 V7">Chi osserva la legge è un figlio intelligente, chi frequenta i crapuloni disonora suo padre.</p>
<p class="C28 V8">Chi accresce il patrimonio con l'usura e l'interesse, lo accumula per chi ha pietà dei miseri.</p>
<p class="C28 V9">Chi volge altrove l'orecchio per non ascoltare la legge, anche la sua preghiera è in abominio.</p>
<p class="C28 V10">Chi fa traviare gli uomini retti per una cattiva strada, cadrà egli stesso nella fossa, mentre gli integri possederanno fortune.</p>
<p class="C28 V11">Il ricco si crede saggio, ma il povero intelligente lo scruta bene.</p>
<p class="C28 V12">Grande è la gioia quando trionfano i giusti, ma se prevalgono gli empi ognuno si nasconde.</p>
<p class="C28 V13">Chi nasconde le proprie colpe non avrà successo; chi le confessa e cessa di farle troverà indulgenza.</p>
<p class="C28 V14">Beato l'uomo che teme sempre, chi indurisce il cuore cadrà nel male.</p>
<p class="C28 V15">Leone ruggente e orso affamato, tale è il malvagio che domina su un popolo povero.</p>
<p class="C28 V16">Un principe privo di senno moltiplica le vessazioni, ma chi odia la rapina prolungherà i suoi giorni.</p>
<p class="C28 V17">Un uomo perseguitato per omicidio fuggirà fino alla tomba: nessuno lo soccorre.</p>
<p class="C28 V18">Chi procede con rettitudine sarà salvato, chi va per vie tortuose cadrà ad un tratto.</p>
<p class="C28 V19">Chi lavora la sua terra si sazierà di pane, chi insegue chimere si sazierà di miseria.</p>
<p class="C28 V20">L'uomo leale sarà colmo di benedizioni, chi si arricchisce in fretta non sarà esente da colpa.</p>
<p class="C28 V21">Non è bene essere parziali, per un pezzo di pane si pecca.</p>
<p class="C28 V22">L'uomo dall'occhio cupido è impaziente di arricchire e non pensa che gli piomberà addosso la miseria.</p>
<p class="C28 V23">Chi corregge un altro troverà in fine più favore di chi ha una lingua adulatrice.</p>
<p class="C28 V24">Chi deruba il padre o la madre e dice: «Non è peccato», è compagno dell'assassino.</p>
<p class="C28 V25">L'uomo avido suscita litigi, ma chi confida nel Signore avrà successo.</p>
<p class="C28 V26">Chi confida nel suo senno è uno stolto, chi si comporta con saggezza sarà salvato.</p>
<p class="C28 V27">Per chi dà al povero non c'è indigenza, ma chi chiude gli occhi avrà grandi maledizioni.</p>
<p class="C28 V28">Se prevalgono gli empi, tutti si nascondono, se essi periscono, sono potenti i giusti.</p>
<p class="C29 V1">L'uomo che, rimproverato, resta di dura cervice sarà spezzato all'improvviso e senza rimedio.</p>
<p class="C29 V2">Quando comandano i giusti, il popolo gioisce, quando governano gli empi, il popolo geme.</p>
<p class="C29 V3">Chi ama la sapienza allieta il padre, ma chi frequenta prostitute dissipa il patrimonio.</p>
<p class="C29 V4">Il re con la giustizia rende prospero il paese, l'uomo che fa esazioni eccessive lo rovina.</p>
<p class="C29 V5">L'uomo che adula il suo prossimo gli tende una rete per i suoi passi.</p>
<p class="C29 V6">Sotto i passi del malvagio c'è un trabocchetto, mentre il giusto corre ed è contento.</p>
<p class="C29 V7">Il giusto si prende a cuore la causa dei miseri, ma l'empio non intende ragione.</p>
<p class="C29 V8">I beffardi mettono sottosopra una città, mentre i saggi placano la collera.</p>
<p class="C29 V9">Se un saggio discute con uno stolto, si agiti o rida, non vi sarà conclusione.</p>
<p class="C29 V10">Gli uomini sanguinari odiano l'onesto, mentre i giusti hanno cura di lui.</p>
<p class="C29 V11">Lo stolto dà sfogo a tutto il suo malanimo, il saggio alla fine lo sa calmare.</p>
<p class="C29 V12">Se un principe dà ascolto alle menzogne, tutti i suoi ministri sono malvagi.</p>
<p class="C29 V13">Il povero e l'usuraio si incontrano; è il Signore che illumina gli occhi di tutti e due.</p>
<p class="C29 V14">Un re che giudichi i poveri con equità rende saldo il suo trono per sempre.</p>
<p class="C29 V15">La verga e la correzione danno sapienza, ma il giovane lasciato a se stesso disonora sua madre.</p>
<p class="C29 V16">Quando governano i malvagi, i delitti abbondano, ma i giusti ne vedranno la rovina.</p>
<p class="C29 V17">Correggi il figlio e ti farà contento e ti procurerà consolazioni.</p>
<p class="C29 V18">Senza la rivelazione il popolo diventa sfrenato; beato chi osserva la legge.</p>
<p class="C29 V19">Lo schiavo non si corregge a parole, comprende, infatti, ma non obbedisce.</p>
<p class="C29 V20">Hai visto un uomo precipitoso nel parlare? C'è più da sperare in uno stolto che in lui.</p>
<p class="C29 V21">Chi accarezza lo schiavo fin dall'infanzia, alla fine costui diventerà insolente.</p>
<p class="C29 V22">Un uomo collerico suscita litigi e l'iracondo commette molte colpe.</p>
<p class="C29 V23">L'orgoglio dell'uomo ne provoca l'umiliazione, l'umile di cuore ottiene onori.</p>
<p class="C29 V24">Chi è complice del ladro, odia se stesso, egli sente l'imprecazione, ma non denuncia nulla.</p>
<p class="C29 V25">Il temere gli uomini pone in una trappola; ma chi confida nel Signore è al sicuro.</p>
<p class="C29 V26">Molti ricercano il favore del principe, ma è il Signore che giudica ognuno.</p>
<p class="C29 V27">L'iniquo è un abominio per i giusti e gli uomini retti sono in abominio ai malvagi.</p>
<p class="C30 V1">Detti di Agùr figlio di Iakè, da Massa. Dice quest'uomo: Sono stanco, o Dio, sono stanco, o Dio, e vengo meno,</p>
<p class="C30 V2">perché io sono il più ignorante degli uomini e non ho intelligenza umana;</p>
<p class="C30 V3">non ho imparato la sapienza e ignoro la scienza del Santo.</p>
<p class="C30 V4">Chi è salito al cielo e ne è sceso? Chi ha raccolto il vento nel suo pugno? Chi ha racchiuso le acque nel suo mantello? Chi ha fissato tutti i confini della terra? Come si chiama? Qual è il nome di suo figlio, se lo sai?</p>
<p class="C30 V5">Ogni parola di Dio è appurata; egli è uno scudo per chi ricorre a lui.</p>
<p class="C30 V6">Non aggiungere nulla alle sue parole, perché non ti riprenda e tu sia trovato bugiardo.</p>
<p class="C30 V7">Io ti domando due cose, non negarmele prima che io muoia:</p>
<p class="C30 V8">tieni lontano da me falsità e menzogna, non darmi né povertà né ricchezza; ma fammi avere il cibo necessario,</p>
<p class="C30 V9">perché, una volta sazio, io non ti rinneghi e dica: «Chi è il Signore?», oppure, ridotto all'indigenza, non rubi e profani il nome del mio Dio.</p>
<p class="C30 V10">Non calunniare lo schiavo presso il padrone, perché egli non ti maledica e tu non ne porti la pena.</p>
<p class="C30 V11">C'è gente che maledice suo padre e non benedice sua madre.</p>
<p class="C30 V12">C'è gente che si crede pura, ma non si è lavata della sua lordura.</p>
<p class="C30 V13">C'è gente dagli occhi così alteri e dalle ciglia così altezzose!</p>
<p class="C30 V14">C'è gente i cui denti sono spade e i cui molari sono coltelli, per divorare gli umili eliminandoli dalla terra e i poveri in mezzo agli uomini.</p>
<p class="C30 V15">La sanguisuga ha due figlie: «Dammi! Dammi!». Tre cose non si saziano mai, anzi quattro non dicono mai: «Basta!»:</p>
<p class="C30 V16">gli inferi, il grembo sterile, la terra mai sazia d'acqua e il fuoco che mai dice: «Basta!».</p>
<p class="C30 V17">L'occhio che guarda con scherno il padre e disprezza l'obbedienza alla madre sia cavato dai corvi della valle e divorato dagli aquilotti.</p>
<p class="C30 V18">Tre cose mi sono difficili, anzi quattro, che io non comprendo:</p>
<p class="C30 V19">il sentiero dell'aquila nell'aria, il sentiero del serpente sulla roccia, il sentiero della nave in alto mare, il sentiero dell'uomo in una giovane.</p>
<p class="C30 V20">Tale è la condotta della donna adultera: mangia e si pulisce la bocca e dice: «Non ho fatto niente di male!».</p>
<p class="C30 V21">Per tre cose freme la terra, anzi quattro cose non può sopportare:</p>
<p class="C30 V22">uno schiavo che diventi re, uno stolto che abbia viveri in abbondanza,</p>
<p class="C30 V23">una donna già trascurata da tutti che trovi marito e una schiava che prenda il posto della padrona.</p>
<p class="C30 V24">Quattro esseri sono fra le cose più piccole della terra, eppure sono i più saggi dei saggi:</p>
<p class="C30 V25">le formiche, popolo senza forza, che si provvedono il cibo durante l'estate;</p>
<p class="C30 V26">gli iràci, popolo imbelle, ma che hanno la tana sulle rupi;</p>
<p class="C30 V27">le cavallette, che non hanno un re, eppure marciano tutte insieme schierate;</p>
<p class="C30 V28">la lucertola, che si può prender con le mani, ma penetra anche nei palazzi dei re.</p>
<p class="C30 V29">Tre esseri hanno un portamento maestoso, anzi quattro sono eleganti nel camminare:</p>
<p class="C30 V30">il leone, il più forte degli animali, che non indietreggia davanti a nessuno;</p>
<p class="C30 V31">il gallo pettoruto e il caprone e un re alla testa del suo popolo.</p>
<p class="C30 V32">Se ti sei esaltato per stoltezza e se poi hai riflettuto, mettiti una mano sulla bocca,</p>
<p class="C30 V33">poiché, sbattendo il latte ne esce la panna, premendo il naso ne esce il sangue, spremendo la collera ne esce la lite.</p>
<p class="C31 V1">Parole di Lemuèl, re di Massa, che sua madre gli insegnò.</p>
<p class="C31 V2">E che, figlio mio! E che, figlio delle mie viscere! E che, figlio dei miei voti!</p>
<p class="C31 V3">Non dare il tuo vigore alle donne, né i tuoi costumi a quelle che corrompono i re.</p>
<p class="C31 V4">Non conviene ai re, Lemuèl, non conviene ai re bere il vino, né ai principi bramare bevande inebrianti,</p>
<p class="C31 V5">per paura che, bevendo, dimentichino i loro decreti e tradiscano il diritto di tutti gli afflitti.</p>
<p class="C31 V6">Date bevande inebrianti a chi sta per perire e il vino a chi ha l'amarezza nel cuore.</p>
<p class="C31 V7">Beva e dimentichi la sua povertà e non si ricordi più delle sue pene.</p>
<p class="C31 V8">Apri la bocca in favore del muto, in difesa di tutti gli sventurati.</p>
<p class="C31 V9">Apri la bocca e giudica con equità e rendi giustizia all'infelice e al povero.</p>
<p class="C31 V10">Alef Una donna perfetta chi potrà trovarla? Ben superiore alle perle è il suo valore.</p>
<p class="C31 V11">Bet In lei confida il cuore del marito e non verrà a mancargli il profitto.</p>
<p class="C31 V12">Ghimel Essa gli dà felicità e non dispiacere per tutti i giorni della sua vita.</p>
<p class="C31 V13">Dalet Si procura lana e lino e li lavora volentieri con le mani.</p>
<p class="C31 V14">He Ella è simile alle navi di un mercante, fa venire da lontano le provviste.</p>
<p class="C31 V15">Vau Si alza quando ancora è notte e prepara il cibo alla sua famiglia e dà ordini alle sue domestiche.</p>
<p class="C31 V16">Zain Pensa ad un campo e lo compra e con il frutto delle sue mani pianta una vigna.</p>
<p class="C31 V17">Het Si cinge con energia i fianchi e spiega la forza delle sue braccia.</p>
<p class="C31 V18">Tet È soddisfatta, perché il suo traffico va bene, neppure di notte si spegne la sua lucerna.</p>
<p class="C31 V19">Iod Stende la sua mano alla conocchia e mena il fuso con le dita.</p>
<p class="C31 V20">Caf Apre le sue mani al misero, stende la mano al povero.</p>
<p class="C31 V21">Lamed Non teme la neve per la sua famiglia, perché tutti i suoi di casa hanno doppia veste.</p>
<p class="C31 V22">Mem Si fa delle coperte, di lino e di porpora sono le sue vesti.</p>
<p class="C31 V23">Nun Suo marito è stimato alle porte della città dove siede con gli anziani del paese.</p>
<p class="C31 V24">Samech Confeziona tele di lino e le vende e fornisce cinture al mercante.</p>
<p class="C31 V25">Ain Forza e decoro sono il suo vestito e se la ride dell'avvenire.</p>
<p class="C31 V26">Pe Apre la bocca con saggezza e sulla sua lingua c'è dottrina di bontà.</p>
<p class="C31 V27">Sade Sorveglia l'andamento della casa; il pane che mangia non è frutto di pigrizia.</p>
<p class="C31 V28">Kof I suoi figli sorgono a proclamarla beata e suo marito a farne l'elogio:</p>
<p class="C31 V29">Res «Molte figlie hanno compiuto cose eccellenti, ma tu le hai superate tutte!».</p>
<p class="C31 V30">Sin Fallace è la grazia e vana è la bellezza, ma la donna che teme Dio è da lodare.</p>
<p class="C31 V31">Tau Datele del frutto delle sue mani e le sue stesse opere la lodino alle porte della città.</p>
</div>
</div>
<div class="edizione DIODATI">
<div class="libro Pr">
<p class="CCAPITOLO VVERSO">TESTO</p>
<p class="C1 V1">I Proverbi di Salomone, figlio di Davide, re d'Israele,</p>
<p class="C1 V2">per conoscere sapienza e ammaestramento per intendere i detti di senno;</p>
<p class="C1 V3">per ricevere ammaestramento circa l'agire saggiamente, la giustizia, il giudizio e la dirittura</p>
<p class="C1 V4">per dare accorgimento ai semplici, conoscenza e riflessione al giovane.</p>
<p class="C1 V5">Il savio ascolterà e accrescerà il suo sapere; l'uomo con intendimento ne otterrà saggi consigli,</p>
<p class="C1 V6">per comprendere una sentenza e un enigma, le parole dei savi e i loro detti oscuri</p>
<p class="C1 V7">Il timore dell'Eterno è il principio della conoscenza, ma gli stolti disprezzano la sapienza e l'ammaestramento.</p>
<p class="C1 V8">Ascolta, figlio mio, l'ammaestramento di tuo padre e non trascurare l'insegnamento di tua madre,</p>
<p class="C1 V9">perché saranno un fregio di grazia al tuo capo e monili al tuo collo.</p>
<p class="C1 V10">Figlio mio, se i peccatori ti vogliono sedurre, non acconsentire.</p>
<p class="C1 V11">Se dicono: «Vieni con noi; stiamo in agguato per spargere sangue, tendiamo insidie senza motivo all'innocente,</p>
<p class="C1 V12">inghiottiamoli vivi, come lo Sceol tutt'interi come quelli che scendono nella fossa;</p>
<p class="C1 V13">noi troveremo ogni sorta di beni preziosi, riempiremo le nostre case di bottino;</p>
<p class="C1 V14">tu trarrai a sorte la tua parte con noi, e fra noi tutti ci sarà una sola borsa»</p>
<p class="C1 V15">figlio mio, non incamminarti con loro, trattieni il tuo piede dal loro sentiero,</p>
<p class="C1 V16">perché i loro piedi corrono al male e si affrettano a versare sangue.</p>
<p class="C1 V17">Si tende invano la rete davanti a ogni sorta di uccelli;</p>
<p class="C1 V18">ma costoro pongono agguati al loro proprio sangue e tendono insidie alla loro stessa vita.</p>
<p class="C1 V19">Tali sono le vie di ogni uomo avido di guadagno; esso toglie la vita del suo proprietario.</p>
<p class="C1 V20">La sapienza grida per le vie, fa sentire la sua voce per le piazze;</p>
<p class="C1 V21">essa chiama nei luoghi affollati e pronuncia i suoi discorsi all'ingresso delle porte in città:</p>
<p class="C1 V22">«Fino a quando, o semplici, amerete la semplicioneria, e gli schernitori prenderanno gusto a schernire e gli stolti avranno in odio la conoscenza?</p>
<p class="C1 V23">Volgetevi alla mia riprensione; ecco, io verserò il mio Spirito su di voi e vi farò conoscere le mie parole.</p>
<p class="C1 V24">Poiché ho chiamato e voi avete rifiutato, ho steso la mia mano e nessuno vi ha fatto attenzione,</p>
<p class="C1 V25">anzi avete respinto ogni mio consiglio e non avete accettato la mia correzione,</p>
<p class="C1 V26">anch'io riderò della vostra sventura, mi farò beffe quando verrà ciò che temete,</p>
<p class="C1 V27">quando ciò che temete verrà come una tempesta, e la vostra sventura arriverà come un uragano, quando verranno su di voi l'avversità e l'angoscia.</p>
<p class="C1 V28">Allora essi grideranno a me, ma io non risponderò, mi cercheranno con premura, ma non mi troveranno.</p>
<p class="C1 V29">Poiché hanno odiato la conoscenza e non hanno scelto il timore dell'Eterno,</p>
<p class="C1 V30">non hanno voluto accettare il mio consiglio e hanno disprezzato ogni mia riprensione.</p>
<p class="C1 V31">Perciò si ciberanno del frutto della loro condotta e si sazieranno dei loro propri consigli.</p>
<p class="C1 V32">Poiché lo sviamento dei semplici li uccide e la falsa tranquillità degli stolti li fa perire;</p>
<p class="C1 V33">ma chi mi ascolta abiterà al sicuro, sarà veramente tranquillo, senza paura di alcun male».</p>
<p class="C2 V1">Figlio mio, se ricevi le mie parole e fai tesoro dei miei comandamenti,</p>
<p class="C2 V2">prestando orecchio alla sapienza e inclinando il cuore all'intendimento;</p>
<p class="C2 V3">sí se chiedi con forza il discernimento e alzi la tua voce per ottenere intendimento,</p>
<p class="C2 V4">se lo cerchi come l'argento e ti dai a scavarlo come un tesoro nascosto,</p>
<p class="C2 V5">allora intenderai il timore dell'Eterno, e troverai la conoscenza di DIO.</p>
<p class="C2 V6">Poiché l'Eterno dà la sapienza; dalla sua bocca procedono la conoscenza e l'intendimento.</p>
<p class="C2 V7">Egli tiene in serbo per gli uomini retti un aiuto potente, uno scudo per quelli che camminano rettamente,</p>
<p class="C2 V8">per proteggere i sentieri della equità e custodire la via dei suoi santi.</p>
<p class="C2 V9">Allora intenderai la giustizia, l'equità, la rettitudine e tutte le vie del bene.</p>
<p class="C2 V10">Quando la sapienza entrerà nel tuo cuore e la conoscenza sarà gradevole alla tua anima,</p>
<p class="C2 V11">la riflessione veglierà su di te e l'intendimento ti proteggerà,</p>
<p class="C2 V12">per liberarti dalla via malvagia, dalla gente che parla di cose perverse,</p>
<p class="C2 V13">da quelli che lasciano i sentieri della rettitudine per camminare nelle vie delle tenebre,</p>
<p class="C2 V14">che godono a fare il male e provano piacere nelle perversità del malvagio,</p>
<p class="C2 V15">i cui sentieri sono storti e le cui vie sono tortuose,</p>
<p class="C2 V16">per scamparti dalla donna adultera, dalla straniera che usa parole lusinghevoli,</p>
<p class="C2 V17">che ha abbandonato il compagno della sua giovinezza e ha dimenticato il patto del suo DIO.</p>
<p class="C2 V18">Poiché la sua casa scende verso la morte e i suoi sentieri verso i defunti.</p>
<p class="C2 V19">Nessuno di quelli che vanno da lei ritorna, nessuno raggiunge i sentieri della vita.</p>
<p class="C2 V20">Cosí potrai camminare per la via dei buoni e rimarrai nei sentieri dei giusti.</p>
<p class="C2 V21">Poiché gli uomini retti abiteranno la terra e quelli integri vi rimarranno;</p>
<p class="C2 V22">ma gli empi saranno sterminati dalla terra e i trasgressori saranno da essa strappati.</p>
<p class="C3 V1">Figlio mio, non dimenticare il mio insegnamento e il tuo cuore custodisca i miei comandamenti,</p>
<p class="C3 V2">perché ti aggiungeranno lunghi giorni, anni di vita e pace.</p>
<p class="C3 V3">Benignità e verità non ti abbandonino; legale intorno al tuo collo, scrivile sulla tavola del tuo cuore.</p>
<p class="C3 V4">troverai cosí grazia e intendimento agli occhi di DIO e degli uomini.</p>
<p class="C3 V5">Confida nell'Eterno con tutto il tuo cuore e non appoggiarti sul tuo intendimento;</p>
<p class="C3 V6">riconoscilo in tutte le tue vie, ed egli raddrizzerà i tuoi sentieri.</p>
<p class="C3 V7">Non ritenerti savio ai tuoi occhi, temi l'Eterno e ritirati dal male;</p>
<p class="C3 V8">questo sarà guarigione per i tuoi nervi e un refrigerio per le tue ossa.</p>
<p class="C3 V9">Onora l'Eterno con i tuoi beni e con le primizie di ogni tua rendita;</p>
<p class="C3 V10">i tuoi granai saranno strapieni e i tuoi tini traboccheranno di mosto.</p>
<p class="C3 V11">Figlio mio, non disprezzare la punizione dell'Eterno e non detestare la sua correzione</p>
<p class="C3 V12">perché l'Eterno corregge colui che egli ama, come un padre il figlio che gradisce.</p>
<p class="C3 V13">Beato l'uomo che ha trovato la sapienza e l'uomo che ottiene l'intendimento.</p>
<p class="C3 V14">Poiché il suo guadagno è migliore del guadagno dell'argento e il suo frutto vale piú dell'oro fino.</p>
<p class="C3 V15">Essa è piú preziosa delle perle e tutte le cose piú deliziose non la possono eguagliare.</p>
<p class="C3 V16">Lunghezza di vita è nella sua destra, ricchezza e gloria nella sua sinistra.</p>
<p class="C3 V17">Le sue vie sono vie dilettevoli e tutti i suoi sentieri sono pace.</p>
<p class="C3 V18">Essa è un albero di vita per quelli che l'afferrano, e quelli che la tengono saldamente sono beati.</p>
<p class="C3 V19">Con la sapienza l'Eterno fondò la terra e con l'intelligenza rese stabili i cieli.</p>
<p class="C3 V20">Per la sua conoscenza gli abissi furono aperti e le nubi stillano rugiada.</p>
<p class="C3 V21">Figlio mio, queste cose non si allontanino mai dai tuoi occhi. Ritieni la sapienza e la riflessione.</p>
<p class="C3 V22">Esse saranno vita per l'anima tua e un ornamento al tuo collo.</p>
<p class="C3 V23">Allora camminerai sicuro per la tua via e il tuo piede non inciamperà.</p>
<p class="C3 V24">Quando ti coricherai non avrai paura; sí, ti coricherai e il sonno tuo sarà dolce.</p>
<p class="C3 V25">Non temerai lo spavento improvviso né la rovina degli empi quando verrà,</p>
<p class="C3 V26">perché l'Eterno sarà al tuo fianco e impedirà che il tuo piede sia preso in alcun laccio.</p>
<p class="C3 V27">Non rifiutare il bene a chi è dovuto quando è in tuo potere il farlo.</p>
<p class="C3 V28">Non dire al tuo prossimo: «Va' e ritorna; te lo darò domani», quando hai la cosa con te.</p>
<p class="C3 V29">Non macchinare alcun male contro il tuo prossimo, mentre abita fiducioso con te.</p>
<p class="C3 V30">Non intentare causa contro nessuno senza motivo, se non ti ha fatto alcun male.</p>
<p class="C3 V31">Non portare invidia all'uomo violento e non scegliere alcuna delle sue vie,</p>
<p class="C3 V32">perché l'Eterno ha in abominio l'uomo perverso, ma il suo consiglio è per gli uomini retti.</p>
<p class="C3 V33">La maledizione dell'Eterno è nella casa dell'empio, ma egli benedice la dimora dei giusti.</p>
<p class="C3 V34">Certamente egli schernisce gli schernitori, ma fa grazia agli umili</p>
<p class="C3 V35">I saggi erediteranno la gloria, ma l'ignominia sarà il retaggio degli stolti.</p>
<p class="C4 V1">Ascoltate, o figli, l'ammaestramento di un padre, e fate attenzione a imparare il discernimento,</p>
<p class="C4 V2">perché vi do una buona dottrina; non abbandonate la mia legge.</p>
<p class="C4 V3">Quand'ero ancora fanciullo presso mio padre, tenero e caro agli occhi di mia madre,</p>
<p class="C4 V4">egli mi ammaestrava e mi diceva: «Il tuo cuore ritenga le mie parole; custodisci i miei comandamenti e vivrai.</p>
<p class="C4 V5">Acquista sapienza, acquista intendimento; non dimenticare le parole della mia bocca e non allontanartene;</p>
<p class="C4 V6">non abbandonare la sapienza, ed essa ti custodirà; amala, ed essa ti proteggerà.</p>
<p class="C4 V7">La sapienza è la cosa piú importante; perciò acquista la sapienza. A costo di tutto ciò che possiedi, acquista l'intelligenza.</p>
<p class="C4 V8">Esaltala ed essa ti innalzerà; ti otterrà gloria, se l'abbraccerai.</p>
<p class="C4 V9">Essa metterà sul tuo capo un ornamento di grazia, ti circonderà di una corona di gloria».</p>
<p class="C4 V10">Ascolta, figlio mio, ricevi le mie parole, e gli anni della tua vita si moltiplicheranno.</p>
<p class="C4 V11">Ti ho ammaestrato nella via della sapienza, ti ho guidato per i sentieri della rettitudine.</p>
<p class="C4 V12">Quando camminerai, i tuoi passi non saranno intralciati; quando correrai, non inciamperai.</p>
<p class="C4 V13">Afferra saldamente l'ammaestramento, non lasciarlo andare; custodiscilo, perché esso è la tua vita.</p>
<p class="C4 V14">Non entrare nel sentiero degli empi e non camminare per la via dei malvagi;</p>
<p class="C4 V15">evitala, non passarvi; allontanati da essa e va' oltre.</p>
<p class="C4 V16">Poiché essi non possono dormire se non hanno fatto del male; il loro sonno svanisce, se non hanno fatto cadere qualcuno;</p>
<p class="C4 V17">essi mangiano il pane dell'empietà e bevono il vino della violenza.</p>
<p class="C4 V18">Ma il sentiero dei giusti è come la luce dell'aurora, che risplende sempre piú radiosa fino a giorno pieno.</p>
<p class="C4 V19">La via degli empi è come l'oscurità; essi non scorgono ciò che li farà cadere.</p>
<p class="C4 V20">Figlio mio, fa' attenzione alle mie parole, porgi l'orecchio ai miei detti</p>
<p class="C4 V21">non si allontanino mai dai tuoi occhi, custodiscili nel centro del tuo cuore</p>
<p class="C4 V22">perché sono vita per quelli che li trovano, guarigione per tutto il loro corpo.</p>
<p class="C4 V23">Custodisci il tuo cuore con ogni cura, perché da esso sgorgano le sorgenti della vita.</p>
<p class="C4 V24">Rimuovi da te il parlare fraudolento e allontana da te le labbra perverse.</p>
<p class="C4 V25">I tuoi occhi guardino diritto e le tue palpebre mirino diritto davanti a te.</p>
<p class="C4 V26">Appiana il sentiero dei tuoi piedi, e tutte le tue vie siano ben stabilite.</p>
<p class="C4 V27">Non deviare né a destra né a sinistra; ritira il tuo piede dal male.</p>
<p class="C5 V1">Figlio mio, fa' attenzione alla mia sapienza, porgi l'orecchio al mio intendimento</p>
<p class="C5 V2">affinché tu custodisca la riflessione e le tue labbra ritengano la conoscenza.</p>
<p class="C5 V3">Poiché le labbra della donna adultera stillano miele e la sua bocca è piú morbida dell'olio;</p>
<p class="C5 V4">ma alla fine ella è amara come l'assenzio, tagliente come una spada a due tagli.</p>
<p class="C5 V5">I suoi piedi scendono alla morte, i suoi passi portano direttamente allo Sceol.</p>
<p class="C5 V6">Essa non cammina sul sentiero della vita, ma tu non dai peso alla cosa, le sue vie sono erranti, ma tu non ti rendi conto.</p>
<p class="C5 V7">Perciò ora, figli miei, ascoltatemi e non allontanatevi dalle parole della mia bocca.</p>
<p class="C5 V8">Tieni lontana da lei la tua via, e non avvicinarti alla porta della sua casa</p>
<p class="C5 V9">per non dare ad altri il tuo vigore, e i tuoi anni a uno senza pietà.</p>
<p class="C5 V10">Perché gli estranei non si sazino dei tuoi beni, e le tue fatiche non vadano in casa di uno straniero,</p>
<p class="C5 V11">e non gema quando verrà la tua fine, quando la tua carne e il tuo corpo saranno consumati,</p>
<p class="C5 V12">e debba dire: «Come mai ho odiato l'ammaestramento, e il mio cuore ha disprezzato la correzione?</p>
<p class="C5 V13">Non ho ascoltato la voce di quelli che mi ammaestravano e non ho prestato orecchio a quelli che mi insegnavano.</p>
<p class="C5 V14">Mi sono trovato quasi nel male totale in mezzo alla folla e all'assemblea».</p>
<p class="C5 V15">Bevi l'acqua della tua cisterna e l'acqua corrente del tuo pozzo.</p>
<p class="C5 V16">Dovrebbero le tue fonti spargersi al di fuori, come ruscelli d'acqua per le strade?</p>
<p class="C5 V17">Siano per te solo e non per gli estranei insieme a te.</p>
<p class="C5 V18">Sia benedetta la tua fonte e rallegrati con la sposa della tua gioventú.</p>
<p class="C5 V19">Cerva amabile e gazzella graziosa, le sue mammelle ti soddisfino in ogni tempo, e sii continuamente rapito nel suo amore.</p>
<p class="C5 V20">Perché mai, figlio mio, invaghirti di una donna adultera e abbracciare il seno di un'estranea?</p>
<p class="C5 V21">Poiché le vie dell'uomo stanno davanti agli occhi dell'Eterno, ed egli scruta tutti i suoi sentieri.</p>
<p class="C5 V22">L'empio è preso nelle sue stesse iniquità e trattenuto dalle funi del suo peccato.</p>
<p class="C5 V23">Egli morrà per mancanza di correzione e perirà per la grandezza della sua follia.</p>
<p class="C6 V1">Figlio mio se ti sei fatto garante per il tuo vicino, se hai dato la mano come garanzia per un estraneo,</p>
<p class="C6 V2">sei colto nel laccio dalle parole della tua bocca, sei preso dalle parole della tua bocca.</p>
<p class="C6 V3">Fa' questo dunque, figlio mio, e disimpegnati, perché sei caduto in mano del tuo vicino. Va' gettati ai suoi piedi e insisti con forza il tuo vicino.</p>
<p class="C6 V4">Non dar sonno ai tuoi occhi né riposo alle tue palpebre;</p>
<p class="C6 V5">disimpegnati come la gazzella dalla mano del cacciatore, come l'uccello dalla mano dell'uccellatore.</p>
<p class="C6 V6">Va' dalla formica, o pigro, considera le sue abitudini e diventa saggio.</p>
<p class="C6 V7">Essa non ha né capo né sorvegliante né padrone;</p>
<p class="C6 V8">si procura il cibo nell'estate e raduna le sue provviste durante la mietitura.</p>
<p class="C6 V9">Fino a quando, o pigro, rimarrai a dormire? Quando ti scuoterai dal tuo sonno?</p>
<p class="C6 V10">Dormire un po' sonnecchiare un po' incrociare un po' le braccia per riposare,</p>
<p class="C6 V11">cosí la tua povertà verrà come un ladro, e la tua indigenza come un uomo armato.</p>
<p class="C6 V12">La persona da nulla, l'uomo malvagio, cammina con una bocca perversa;</p>
<p class="C6 V13">ammicca con gli occhi, parla con i piedi fa cenni con le dita;</p>
<p class="C6 V14">ha la perversità nel cuore, macchina del male continuamente, e semina discordie.</p>
<p class="C6 V15">Perciò la sua rovina verrà improvvisamente, in un attimo sarà distrutto senza rimedio.</p>
<p class="C6 V16">L'Eterno odia queste sei cose, anzi sette sono per lui un abominio:</p>
<p class="C6 V17">gli occhi alteri, la lingua bugiarda, le mani che versano sangue innocente,</p>
<p class="C6 V18">il cuore che escogita progetti malvagi, i piedi che sono veloci nel correre al male,</p>
<p class="C6 V19">il falso testimone che proferisce menzogne e chi semina discordie tra fratelli.</p>
<p class="C6 V20">Figlio mio, custodisci il comandamento di tuo padre e non dimenticare l'insegnamento di tua madre.</p>
<p class="C6 V21">Tienili del continuo legati sul tuo cuore e fissali intorno al tuo collo.</p>
<p class="C6 V22">Quando camminerai, ti guideranno; quando riposerai, veglieranno su di te; quando ti risveglierai, parleranno con te.</p>
<p class="C6 V23">Poiché il comandamento è una lampada, l'insegnamento una luce, e le correzioni dell'ammaestramento sono la via della vita,</p>
<p class="C6 V24">per proteggerti dalla donna malvagia, dalle lusinghe della lingua della straniera.</p>
<p class="C6 V25">Non desiderare in cuor tuo la sua bellezza e non lasciarti avvincere dalle sue palpebre.</p>
<p class="C6 V26">Poiché per una prostituta uno si riduce a un tozzo di pane, e la moglie di un altro dà la caccia all'anima preziosa di un uomo.</p>
<p class="C6 V27">Può un uomo portare fuoco nel suo seno senza bruciarsi gli abiti?</p>
<p class="C6 V28">0 può un uomo camminare su carboni accesi senza bruciarsi i piedi?</p>
<p class="C6 V29">Cosí è di chi va dalla moglie di un altro; chi la tocca non rimarrà impunito.</p>
<p class="C6 V30">Non si disprezza il ladro se ruba per soddisfare l'appetito quando ha fame;</p>
<p class="C6 V31">ma se viene colto in fallo, dovrà restituire sette volte, e dare tutti i beni della sua casa.</p>
<p class="C6 V32">Ma chi commette adulterio con una donna è privo di senno; chi fa questo distrugge la sua stessa vita.</p>
<p class="C6 V33">Troverà ferite e disprezzo, e la sua vergogna non sarà mai cancellata,</p>
<p class="C6 V34">perché la gelosia rende furioso il marito, che sarà senza pietà nel giorno della vendetta.</p>
<p class="C6 V35">Egli non accetterà alcun riscatto e non sarà soddisfatto, anche se dovesse fare molti regali.</p>
<p class="C7 V1">Figlio mio, custodisci le mie parole e conserva dentro di te i miei comandamenti.</p>
<p class="C7 V2">Custodisci i miei comandamenti e vivrai, custodisci il mio insegnamento come la pupilla dei tuoi occhi.</p>
<p class="C7 V3">Legateli alle dita, scrivili sulla tavola del tuo cuore.</p>
<p class="C7 V4">Di' alla sapienza: «Tu sei mia sorella», e chiama «amico» l'intendimento</p>
<p class="C7 V5">affinché ti custodiscano dalla donna altrui, dalla straniera che usa parole lusinghevoli.</p>
<p class="C7 V6">Dalla finestra della mia casa guardavo attraverso la grata</p>
<p class="C7 V7">e vidi tra gli sciocchi; scorsi tra i giovani un ragazzo privo di senno,</p>
<p class="C7 V8">che passava per la strada presso l'angolo della straniera e si dirigeva verso la sua casa</p>
<p class="C7 V9">al crepuscolo, sul declinare del giorno, mentre scendeva la notte nera ed oscura.</p>
<p class="C7 V10">Ecco farglisi incontro una donna in vesti da prostituta e astuta di cuore;</p>
<p class="C7 V11">ella è turbolenta e provocante, e non sa tenere i piedi in casa sua;</p>
<p class="C7 V12">ora sulla strada, ora per le piazze sta in agguato ad ogni angolo.</p>
<p class="C7 V13">Cosi essa lo prese e lo baciò, poi sfacciatamente gli disse:</p>
<p class="C7 V14">«Dovevo fare sacrifici di ringraziamento; proprio oggi ho adempiuto i miei voti;</p>
<p class="C7 V15">per questo sono uscita incontro a te per cercarti, e ti ho trovato.</p>
<p class="C7 V16">Ho adornato il mio letto con coperte di arazzo, con lino colorato d'Egitto</p>
<p class="C7 V17">ho profumato il mio letto di mirra, di aloe e di cinnamomo.</p>
<p class="C7 V18">Vieni, inebriamoci d'amore fino al mattino, deliziamoci in amorosi piaceri</p>
<p class="C7 V19">perché mio marito non è in casa, ma è partito per un lungo viaggio;</p>
<p class="C7 V20">ha preso con sé un sacchetto di denaro e tornerà a casa soltanto al plenilunio».</p>
<p class="C7 V21">Ella lo sedusse con parole persuasive, lo trascinò con la dolcezza delle sue labbra.</p>
<p class="C7 V22">Egli la seguí senza indugio, come un bue va al macello, come un incatenato alla punizione dello stolto,</p>
<p class="C7 V23">finché una freccia non gli trafigge il fegato; come un uccello si affretta, senza sapere che un laccio è teso contro la sua vita.</p>
<p class="C7 V24">Or dunque, figli miei, ascoltatemi, fate attenzione alle parole della mia bocca.</p>
<p class="C7 V25">Il tuo cuore non si volga dietro le sue vie, non sviarti per i suoi sentieri;</p>
<p class="C7 V26">perché ne ha fatti cadere molti feriti a morte, e tutti quelli da lei uccisi erano uomini forti.</p>
<p class="C7 V27">La sua casa è la via dello Sceol, che scende ai penetrali della morte.</p>
<p class="C8 V1">Non grida forse la sapienza, e la prudenza non fa sentire la sua voce?</p>
<p class="C8 V2">Essa sta in piedi in cima alle alture, lungo la strada, agli incroci delle vie;</p>
<p class="C8 V3">grida presso le porte, all'ingresso della città, sulla soglia delle porte:</p>
<p class="C8 V4">«Mi rivolgo a voi, o uomini, e la mia voce è indirizzata ai figli dell'uomo.</p>
<p class="C8 V5">Intendete, o semplici, la prudenza e voi stolti, abbiate un cuore assennato.</p>
<p class="C8 V6">Ascoltate, perché parlerò di cose importanti, e le mie labbra si apriranno per dire cose giuste.</p>
<p class="C8 V7">Poiche la mia bocca proclamerà la verità; l'empietà è un abominio alle mie labbra,</p>
<p class="C8 V8">Tutte le parole della mia bocca sono giuste, in esse non c'è niente di tortuoso e perverso,</p>
<p class="C8 V9">Sono tutte rette per chi ha intendimento e giuste per quelli che hanno trovato la conoscenza,</p>
<p class="C8 V10">Ricevete il mio ammaestramento e non l'argento, la conoscenza invece dell'oro scelto,</p>
<p class="C8 V11">perchè la sapienza vale piú delle perle, e tutte le cose che uno può desiderare non l'eguagliano.</p>
<p class="C8 V12">Io, la sapienza, sto con la prudenza e trovo la conoscenza della riflessione.</p>
<p class="C8 V13">Il timore dell'Eterno è odiare il male; io odio la superbia, l'arroganza, la via malvagia e la bocca perversa.</p>
<p class="C8 V14">A me appartiene il consiglio e la vera sapienza; io sono l'intelligenza, a me appartiene la forza.</p>
<p class="C8 V15">Per mio mezzo regnano i re e i principi deliberano la giustizia.</p>
<p class="C8 V16">Per mio mezzo governano i capi, i nobili tutti i giudici della terra.</p>
<p class="C8 V17">Io amo quelli che mi amano, e quelli che mi cercano diligentemente mi trovano,</p>
<p class="C8 V18">Con me sono ricchezze e gloria, la ricchezza che dura e la giustizia.</p>
<p class="C8 V19">Il mio frutto è migliore dell'oro, sí, dell'oro fino e il mio prodotto piú dell'argento scelto.</p>
<p class="C8 V20">Io cammino nella via della giustizia in mezzo ai sentieri dell'equità,</p>
<p class="C8 V21">per far ereditare la vera ricchezza a quelli che mi amano e per riempire i loro tesori.</p>
<p class="C8 V22">L'Eterno mi possedette al principio della sua via, prima delle sue opere piú antiche.</p>
<p class="C8 V23">Fui stabilita dall'eternità, dal principio, prima che la terra fosse.</p>
<p class="C8 V24">Fui prodotta quando non c'erano ancora gli abissi, quando non c'erano sorgenti rigurgitanti d'acqua.</p>
<p class="C8 V25">Fui prodotta prima che le fondamenta dei monti fossero consolidate prima delle colline,</p>
<p class="C8 V26">quando non aveva ancora fatto né la terra né i campi né le prime zolle della terra.</p>
<p class="C8 V27">Quando egli fissava i cieli, io ero là; quando tracciava un cerchio sulla superficie dell'abisso,</p>
<p class="C8 V28">quando rendeva stabili i cieli di sopra, quando rafforzava le fonti dell'abisso,</p>
<p class="C8 V29">quando assegnava al mare il suo limite perché le acque non oltrepassassero il suo comando, quando stabiliva le fondamenta della terra,</p>
<p class="C8 V30">Io ero presso di lui come un architetto, ero ogni giorno la sua delizia, rallegrandomi ogni momento davanti a lui</p>
<p class="C8 V31">mi rallegravo nella parte abitabile del mondo e trovavo il mio diletto con i figli degli uomini.</p>
<p class="C8 V32">Ora dunque, figli, ascoltatemi; beati quelli che osservano le mie vie!</p>
<p class="C8 V33">Ascoltate l'ammaestramento e siate saggi, e non respingetelo!</p>
<p class="C8 V34">Beato l'uomo che mi ascolta, vegliando ogni giorno alle mie porte e custodendo gli stipiti delle mie porte.</p>
<p class="C8 V35">Poiché chi mi trova, trova la vita, e ottiene favore dall'Eterno.</p>
<p class="C8 V36">Ma chi pecca contro di me, fa male a se stesso; tutti quelli che mi odiano amano la morte».</p>
<p class="C9 V1">La sapienza ha costruito la sua casa, ha intagliato le sue sette colonne.</p>
<p class="C9 V2">Ha ammazzato i suoi animali, ha mescolato il suo vino e ha imbandito la sua tavola.</p>
<p class="C9 V3">Ha mandato fuori le sue ancelle; dai luoghi piú elevati della città essa grida:</p>
<p class="C9 V4">«Chi è sciocco venga qui!». A chi è privo di senno dice:</p>
<p class="C9 V5">«Venite, mangiate del mio pane e bevete del vino che ho mescolato.</p>
<p class="C9 V6">Lasciate la stoltezza e vivrete, e camminate per la via dell'intendimento».</p>
<p class="C9 V7">Chi corregge lo schernitore si attira vituperio, e chi riprende l'empio riceve ingiuria.</p>
<p class="C9 V8">Non riprendere lo schernitore, perché ti odierà; riprendi il saggio, ed egli ti amerà.</p>
<p class="C9 V9">Insegna al saggio e diventerà ancor piú saggio. Ammaestra il giusto e accrescerà il suo sapere,</p>
<p class="C9 V10">Il timore dell'Eterno è il principio della sapienza, e la conoscenza del Santo è l'intelligenza.</p>
<p class="C9 V11">Poiché per mio mezzo saranno moltiplicati i tuoi giorni e ti saranno aggiunti anni di vita,</p>
<p class="C9 V12">Se sei saggio, sei saggio per te stesso se sei schernitore, tu solo ne porterai la pena.</p>
<p class="C9 V13">La donna stolta è turbolenta, è sciocca e non sa nulla.</p>
<p class="C9 V14">Siede alla porta della sua casa, su un seggio nei luoghi elevati della città,</p>
<p class="C9 V15">per invitare quelli che passano per la via, che vanno diritti per la loro strada:</p>
<p class="C9 V16">«Chi è sciocco venga qui!». E a chi è privo di senno dice:</p>
<p class="C9 V17">«Le acque rubate sono dolci, il pane mangiato di nascosto è gustoso».</p>
<p class="C9 V18">Ma egli non sa che là ci sono i morti, che i suoi invitati sono nel profondo dello Sceol.</p>
<p class="C10 V1">Proverbi di Salomone. Un figlio saggio rallegrerà il padre, ma un figlio stolto è causa di dolore per sua madre.</p>
<p class="C10 V2">I tesori d'iniquità non giovano, ma la giustizia libera dalla morte.</p>
<p class="C10 V3">L'Eterno non permetterà che il giusto soffra la fame, ma respinge il desiderio degli empi.</p>
<p class="C10 V4">Chi lavora con mano pigra impoverisce, ma la mano degli uomini solerti fa arricchire.</p>
<p class="C10 V5">chi raccoglie nell'estate è un figlio prudente, ma chi dorme al tempo della mietitura è un figlio che fa vergogna.</p>
<p class="C10 V6">Ci sono benedizioni sul capo del giusto, ma la violenza copre la bocca degli empi.</p>
<p class="C10 V7">La memoria del giusto è in benedizione, ma il nome degli empi marcirà.</p>
<p class="C10 V8">Il saggio di cuore accetta i comandamenti, ma il chiacchierone stolto cadrà.</p>
<p class="C10 V9">Chi cammina nell'integrità cammina sicuro, ma chi segue vie tortuose sarà scoperta.</p>
<p class="C10 V10">Chi ammicca con l'occhio causa dolore, ma il chiacchierone stolto cadrà.</p>
<p class="C10 V11">La bocca del giusto è una fonte di vita, ma la violenza copre la bocca degli empi.</p>
<p class="C10 V12">L'odio provoca liti, ma l'amore copre tutte le colpe.</p>
<p class="C10 V13">La sapienza si trova sulle labbra di chi ha intendimento, ma il bastone è per il dorso a di chi è privo di intendimento.</p>
<p class="C10 V14">I saggi accumulano conoscenza, ma la bocca dello stolto è una rovina imminente.</p>
<p class="C10 V15">L'opulenza del ricco è la sua città forte; la rovina dei poveri è la loro povertà.</p>
<p class="C10 V16">Il lavoro del giusto serve per la vita, il guadagno dell'empio per il peccato.</p>
<p class="C10 V17">Chi custodisce l'ammaestramento è sulla via della vita; ma chi rifiuta la riprensione si smarrisce.</p>
<p class="C10 V18">Chi maschera l'odio ha labbra bugiarde, e chi sparge calunnie è uno stolto.</p>
<p class="C10 V19">Nelle molte parole non manca la colpa, ma chi frena le sue labbra è saggio.</p>
<p class="C10 V20">La lingua del giusto è argento scelto, ma il cuore degli empi vale poco.</p>
<p class="C10 V21">Le labbra del giusto nutrono molti, ma gli stolti muoiono per mancanza di senno.</p>
<p class="C10 V22">La benedizione dell'Eterno arricchisce ed egli non vi aggiunge alcun dolore.</p>
<p class="C10 V23">Commettere una scelleratezza per lo stolto è come un divertimento; cosí è la sapienza per l'uomo che ha intendimento.</p>
<p class="C10 V24">All'empio succede ciò che egli teme, ma ai giusti è concesso ciò che desiderano.</p>
<p class="C10 V25">Quando passa la tempesta, l'empio non è piú, ma il giusto ha un fondamento eterno.</p>
<p class="C10 V26">Come l'aceto ai denti e il fumo agli occhi, cosí è il pigro per quelli che lo mandano.</p>
<p class="C10 V27">Il timore dell'Eterno prolunga i giorni, ma gli anni degli empi saranno accorciati.</p>
<p class="C10 V28">La speranza dei giusti è gioia, ma l'attesa degli empi perirà.</p>
<p class="C10 V29">La via dell'Eterno è una fortezza per l'uomo integro, ma è rovina per gli operatori d'iniquità.</p>
<p class="C10 V30">Il giusto non sarà mai smosso, ma gli empi non abiteranno la terra.</p>
<p class="C10 V31">La bocca del giusto produce sapienza, ma la lingua perversa sarà troncata.</p>
<p class="C10 V32">Le labbra del giusto conoscono ciò che è accettevole, ma la bocca degli empi conosce solo cose perverse.</p>
<p class="C11 V1">La bilancia falsa è un abominio per l'Eterno, ma il peso giusto gli è gradito.</p>
<p class="C11 V2">Quando viene la superbia, viene anche il disonore; ma la sapienza è con gli umili.</p>
<p class="C11 V3">L'integrità degli uomini retti li guida, ma la perversità dei perfidi li distruggerà.</p>
<p class="C11 V4">Le ricchezze non giovano affatto nel giorno dell'ira, ma la giustizia salva da morte.</p>
<p class="C11 V5">La giustizia dell'uomo integro gli appiana la via, ma l'empio cade per la sua empietà.</p>
<p class="C11 V6">La giustizia degli uomini retti li libera, ma i perfidi saranno presi nella loro stessa malvagità.</p>
<p class="C11 V7">Quando un empio muore, la sua speranza perisce, e l'attesa degli ingiusti svanisce.</p>
<p class="C11 V8">Il giusto è liberato dall'avversità, ma l'empio ne prende il posto.</p>
<p class="C11 V9">Con la sua bocca l'ipocrita manda in rovina il suo prossimo, ma i giusti sono liberati a motivo della loro conoscenza.</p>
<p class="C11 V10">Quando i giusti prosperano, la città gioisce; ma quando periscono gli empi ci sono grida di gioia.</p>
<p class="C11 V11">Per la benedizione degli uomini retti la città è innalzata, ma per la bocca degli empi va in rovina.</p>
<p class="C11 V12">Chi disprezza il suo prossimo è privo di senno, ma l'uomo prudente tace.</p>
<p class="C11 V13">Chi va in giro sparlando svela i segreti, ma chi ha lo spirito leale cela la cosa.</p>
<p class="C11 V14">Senza una saggia guida il popolo cade, ma nel gran numero di consiglieri c'è salvezza.</p>
<p class="C11 V15">Chi si fa garante per un estraneo ne soffrirà danno, ma chi rifiuta di dar la mano come garanzia è sicuro.</p>
<p class="C11 V16">La donna graziosa ottiene la gloria, e gli uomini violenti ottengono ricchezze.</p>
<p class="C11 V17">L'uomo misericordioso fa bene a se stesso, ma il crudele tormenta la sua stessa carne.</p>
<p class="C11 V18">L'empio realizza un guadagno fallace, ma chi semina giustizia avrà una ricompensa sicura.</p>
<p class="C11 V19">Come la giustizia conduce alla vita così chi va dietro al male si procura la morte.</p>
<p class="C11 V20">I perversi di cuore sono un abominio per l'Eterno, ma quelli che sono integri nella loro condotta gli sono graditi.</p>
<p class="C11 V21">Anche se stringe la mano ad un altro per un'alleanza, il malvagio non rimarrà impunito, ma la progenie dei giusti scamperà.</p>
<p class="C11 V22">Come un anello d'oro nel grugno di un porco, cosí è una bella donna senza senno.</p>
<p class="C11 V23">Il desiderio dei giusti è soltanto il bene, ma la speranza degli empi è l'ira.</p>
<p class="C11 V24">C'è chi spande generosamente e diventa piú ricco, e c'è chi risparmia piú del necessario e diventa sempre piú povero.</p>
<p class="C11 V25">La persona generosa si arricchirà e chi annaffia sarà egli pure annaffiato.</p>
<p class="C11 V26">Il popolo maledice chi si rifiuta di dare il grano, ma la benedizione è sul capo di chi lo vende,</p>
<p class="C11 V27">Chi cerca con diligenza il bene si attira benevolenza, ma chi cerca il male, questo gli verrà addosso.</p>
<p class="C11 V28">Chi confida nelle sue ricchezze cadrà, ma i giusti sbocceranno come foglie.</p>
<p class="C11 V29">Chi getta scompiglio in casa propria erediterà vento, e lo stolto sarà servo di chi è saggio di cuore.</p>
<p class="C11 V30">Il frutto del giusto è un albero di vita, e chi fa conquista di anime è saggio.</p>
<p class="C11 V31">Ecco, il giusto riceve la ricompensa sulla terra, tanto piú l'empio e il peccatore!</p>
<p class="C12 V1">Chi ama la correzione ama la conoscenza, ma chi odia la riprensione è uno stupido.</p>
<p class="C12 V2">L'uomo buono ottiene il favore dell'Eterno, ma egli condannerà l'uomo che escogita disegni malvagi.</p>
<p class="C12 V3">L'uomo non diventa stabile con l'empietà, ma la radice dei giusti non sarà mai smossa.</p>
<p class="C12 V4">La donna virtuosa è la corona di suo marito, ma quella che fa vergogna è come un tarlo nelle sue ossa.</p>
<p class="C12 V5">I pensieri dei giusti sono equità, ma i disegni degli empi sono inganno.</p>
<p class="C12 V6">Le parole degli empi stanno in agguato per spargere sangue, ma la bocca degli uomini retti li libererà.</p>
<p class="C12 V7">Gli empi sono rovesciati e non sono piú, ma la casa dei giusti rimarrà in piedi.</p>
<p class="C12 V8">Un uomo è lodato per il suo senno, ma chi ha un cuore perverso sarà disprezzato.</p>
<p class="C12 V9">E' meglio essere poco stimato ma avere un servo, che essere onorato ma mancar di pane.</p>
<p class="C12 V10">Il giusto ha cura della vita del suo bestiame, ma le viscere degli empi sono crudeli.</p>
<p class="C12 V11">Chi coltiva la sua terra si sazierà di pane ma chi va dietro le frivolezze è privo di senno.</p>
<p class="C12 V12">L'empio desidera la preda dei malvagi, ma la radice dei giusti porta frutto.</p>
<p class="C12 V13">Il malvagio è preso in trappola dal peccato delle sue labbra, ma il giusto sfuggirà all'avversità.</p>
<p class="C12 V14">L'uomo sarà saziato di beni per il frutto della sua bocca, e ognuno riceverà la ricompensa secondo l'opera delle sue mani.</p>
<p class="C12 V15">La via dello stolto è diritta ai suoi occhi, ma chi ascolta i consigli è saggio.</p>
<p class="C12 V16">Lo stolto fa vedere subito la sua irritazione, ma l'uomo prudente nasconde il disonore.</p>
<p class="C12 V17">Chi dice la verità proclama ciò che è giusto, ma il falso testimone proferisce inganno.</p>
<p class="C12 V18">Chi parla sconsideratamente è come se trafiggesse con la spada, ma la lingua dei saggi reca guarigione.</p>
<p class="C12 V19">Il labbro verace sarà reso stabile per sempre, ma la lingua bugiarda dura solo un istante.</p>
<p class="C12 V20">L'inganno è nel cuore di quelli che macchinano il male, ma per quelli che consigliano pace e gioia.</p>
<p class="C12 V21">Nessun male accadrà al giusto, ma gli empi saranno pieni di guai.</p>
<p class="C12 V22">Le labbra bugiarde sono un abominio per l'Eterno, ma quelli che agiscono lealmente gli sono graditi.</p>
<p class="C12 V23">L'uomo prudente nasconde la sua conoscenza, ma il cuore degli stolti proclama stoltezza.</p>
<p class="C12 V24">La mano degli uomini solerti dominerà, ma quella dei pigri cadrà sotto lavoro forzato.</p>
<p class="C12 V25">La preoccupazione nel cuore dell'uomo l'abbatte, ma una buona parola lo rallegra.</p>
<p class="C12 V26">Il giusto sceglie attentamente il suo compagno, ma la via degli empi li fa smarrire.</p>
<p class="C12 V27">Il pigro non arrostisce la sua selvaggina, ma la solerzia è per l'uomo un bene prezioso.</p>
<p class="C12 V28">Sul sentiero della giustizia vi è vita, e su quel sentiero non vi è morte.</p>
<p class="C13 V1">Un figlio saggio ascolta l'ammaestramento di suo padre, ma lo schernitore non dà ascolto al rimprovero.</p>
<p class="C13 V2">Dal frutto della sua bocca l'uomo mangerà ciò che è buono, ma l'anima dei perfidi si ciberà di violenza.</p>
<p class="C13 V3">Chi custodisce la sua bocca protegge la propria vita, ma chi apre troppo le labbra va incontro alla rovina,</p>
<p class="C13 V4">L'anima del pigro desidera e non ha nulla, ma l'anima dei solerti sarà pienamente soddisfatta.</p>
<p class="C13 V5">Il giusto odia la menzogna, ma l'empio è disgustoso e verrà svergognato.</p>
<p class="C13 V6">La giustizia custodisce colui la cui via è integra, ma l'empietà fa cadere il peccatore.</p>
<p class="C13 V7">C'è chi si comporta come un ricco, ma non ha nulla, c'è invece chi si comporta come un povero, ma ha molti beni.</p>
<p class="C13 V8">Le ricchezze di un uomo servono per il riscatto della sua vita, ma il povero non sente alcuna minaccia.</p>
<p class="C13 V9">La luce dei giusti risplende luminosa ma la lampada degli empi si spegnerà.</p>
<p class="C13 V10">Dall'orgoglio viene solamente contesa, ma la sapienza è con quelli che danno ascolto ai consigli.</p>
<p class="C13 V11">La ricchezza ottenuta disonestamente si ridurrà a ben poco, ma chi accumula con fatica l'aumenterà.</p>
<p class="C13 V12">L'attesa differita fa languire il cuore, ma il desiderio adempiuto è un albero di vita.</p>
<p class="C13 V13">Chi disprezza la parola sarà distrutto, ma chi rispetta il comandamento sarà ricompensato.</p>
<p class="C13 V14">L'insegnamento del saggio è una fonte di vita per far evitare a uno i lacci della morte.</p>
<p class="C13 V15">Buon senno procura favore, ma il procedere dei perfidi è nocivo.</p>
<p class="C13 V16">Ogni uomo prudente agisce con conoscenza, ma lo stolto fa sfoggio di follia.</p>
<p class="C13 V17">Il messaggero malvagio cade nei guai, ma l'ambasciatore fedele reca guarigione.</p>
<p class="C13 V18">Miseria e vergogna verranno su chi rifiuta la correzione, ma chi dà ascolto alla riprensione sarà onorato.</p>
<p class="C13 V19">Il desiderio realizzato è dolce all'anima, ma per gli stolti è cosa abominevole allontanarsi dal male.</p>
<p class="C13 V20">Chi va con i saggi diventa saggio, ma il compagno degli stolti diventerà malvagio.</p>
<p class="C13 V21">Il male perseguita i peccatori, ma il giusto sarà ricompensato col bene.</p>
<p class="C13 V22">L'uomo buono lascia un'eredità ai figli dei suoi figli, ma la ricchezza del peccatore è messa da parte per il giusto.</p>
<p class="C13 V23">Il campo coltivato dei poveri dà cibo in abbondanza, ma c'è chi perisce per mancanza di equità.</p>
<p class="C13 V24">Chi risparmia la verga odia il proprio figlio, ma chi lo ama lo corregge per tempo.</p>
<p class="C13 V25">Il giusto mangia fino a saziarsi, ma il ventre degli empi patisce la fame.</p>
<p class="C14 V1">La donna saggia edifica la sua casa, ma la stolta la demolisce con le proprie mani.</p>
<p class="C14 V2">Chi cammina nella sua rettitudine teme l'Eterno, ma chi è pervertito nelle sue vie lo disprezza.</p>
<p class="C14 V3">Nella bocca dello stolto c'è il germoglio della superbia, ma le labbra dei saggi li custodiscono.</p>
<p class="C14 V4">Dove non ci sono buoi la greppia è vuota, ma l'abbondanza del raccolto sta nella forza del bue.</p>
<p class="C14 V5">Il testimone fedele non mentisce, ma il testimone falso proferisce menzogne.</p>
<p class="C14 V6">Lo schernitore cerca la sapienza e non la trova, ma la conoscenza è cosa facile per chi ha intendimento.</p>
<p class="C14 V7">Allontanati dall'uomo stolto perché non troverai conoscenza sulle sue labbra.</p>
<p class="C14 V8">La sapienza dell'uomo prudente sta nel discernere la propria strada, ma la follia degli stolti è inganno.</p>
<p class="C14 V9">Gli stolti ridono del peccato, ma tra gli uomini retti c'è grazia.</p>
<p class="C14 V10">Il cuore conosce la sua propria amarezza, ma un estraneo non può prendere parte alla sua gioia.</p>
<p class="C14 V11">La casa degli empi sarà distrutta, ma la tenda degli uomini retti fiorirà.</p>
<p class="C14 V12">C'è una via che all'uomo sembra diritta ma la sua fine sfocia in vie di morte.</p>
<p class="C14 V13">Anche nel riso il cuore può essere nell'afflizione, e la gioia stessa può finire nel dolore.</p>
<p class="C14 V14">Lo sviato di cuore si sazierà delle sue vie, e l'uomo dabbene si sazierà dei suoi frutti.</p>
<p class="C14 V15">Lo sciocco crede ad ogni parola, ma l'uomo prudente fa bene attenzione ai suoi passi.</p>
<p class="C14 V16">L'uomo saggio teme e si allontana dal male, ma lo stolto si adira ed è presuntuoso.</p>
<p class="C14 V17">Chi è facile all'ira commette follie e l'uomo con intenzioni cattive è odiato.</p>
<p class="C14 V18">Gli sciocchi ereditano stoltezza, ma i prudenti sono coronati di conoscenza.</p>
<p class="C14 V19">I malvagi si inchineranno davanti ai buoni e gli empi alle porte dei giusti.</p>
<p class="C14 V20">Il povero è odiato dal suo stesso amico, ma il ricco ha molti corteggiatori.</p>
<p class="C14 V21">Chi disprezza il suo prossimo pecca, ma chi ha pietà dei poveri è beato.</p>
<p class="C14 V22">Non deviano forse dalla retta via quelli che tramano il male? Ma quelli che pensano il bene troveranno benignità e verità.</p>
<p class="C14 V23">In ogni fatica c'è un guadagno, ma il parlare ozioso porta solo alla povertà.</p>
<p class="C14 V24">La corona dei saggi è la loro ricchezza, ma la follia degli stolti è follia.</p>
<p class="C14 V25">Un testimone verace salva delle vite ma un falso testimone proferisce menzogne.</p>
<p class="C14 V26">Nel timore dell'Eterno c'è una grande sicurezza, e i suoi figli avranno un luogo di rifugio.</p>
<p class="C14 V27">Il timore dell'Eterno è una fonte di vita che fa evitare i lacci della morte.</p>
<p class="C14 V28">La gloria del re è nella moltitudine del popolo, ma la rovina del principe è nella scarsità della gente.</p>
<p class="C14 V29">Chi è lento all'ira ha molta prudenza, ma chi è facile all'ira mette in mostra la sua follia.</p>
<p class="C14 V30">Un cuore sano è vita per il corpo, ma l'invidia è il tarlo delle ossa.</p>
<p class="C14 V31">Chi opprime il povero oltraggia colui che l'ha fatto, ma chi ha pietà del bisognoso lo onora.</p>
<p class="C14 V32">L'empio è travolto dalla sua stessa malvagità, ma il giusto ha speranza nella sua stessa morte.</p>
<p class="C14 V33">La sapienza riposa nel cuore di chi ha intendimento, ma ciò che è nel cuore degli stolti viene reso noto.</p>
<p class="C14 V34">La giustizia innalza una nazione, ma il peccato è la vergogna dei popoli.</p>
<p class="C14 V35">Il favore del re è per il servo che agisce saggiamente, ma la sua ira è contro chi si comporta vergognosamente.</p>
<p class="C15 V1">La risposta dolce calma la collera, ma la parola pungente eccita l'ira.</p>
<p class="C15 V2">La lingua dei saggi usa la conoscenza rettamente, ma la bocca degli stolti riversa follia.</p>
<p class="C15 V3">Gli occhi dell'Eterno sono in ogni luogo, per guardare i cattivi e i buoni.</p>
<p class="C15 V4">Una lingua sana è un albero di vita, ma la lingua perversa strazia lo spirito.</p>
<p class="C15 V5">Lo stolto disprezza la correzione di suo padre, ma chi apprezza la riprensione agisce con accortezza.</p>
<p class="C15 V6">Nella casa del giusto c'è grande abbondanza, ma nella rendita dell'empio ci sono guai.</p>
<p class="C15 V7">Le labbra dei saggi spargono conoscenza, ma non cosí il cuore degli stolti.</p>
<p class="C15 V8">Il sacrificio degli empi è un abominio all'Eterno, ma la preghiera degli uomini retti gli è gradita.</p>
<p class="C15 V9">La via dell'empio è un abominio all'Eterno, ma egli ama chi segue la giustizia.</p>
<p class="C15 V10">Una dura correzione attende chi lascia la diritta via; chi odia la riprensione morirà.</p>
<p class="C15 V11">Lo Sceol e Abaddon sono davanti all'Eterno; tanto piú lo sono i cuori dei figli degli uomini!</p>
<p class="C15 V12">Lo schernitore non ama chi lo riprende; egli non va dai saggi.</p>
<p class="C15 V13">Un cuore gioioso rende il viso raggiante, ma per l'afflizione del cuore lo spirito è abbattuto,</p>
<p class="C15 V14">Il cuore di chi ha intendimento cerca la conoscenza, ma la bocca degli stolti si pasce di follia.</p>
<p class="C15 V15">Tutti i giorni dell'indigente sono cattivi, ma per un cuore contento è sempre festa.</p>
<p class="C15 V16">Meglio poco con il timore dell'Eterno, che un gran tesoro con preoccupazioni.</p>
<p class="C15 V17">Meglio un piatto di verdura dove c'è amore, che un bue ingrassato dove c'è odio.</p>
<p class="C15 V18">L'uomo irascibile fomenta contese, ma chi è lento all'ira acqueta le liti.</p>
<p class="C15 V19">La via del pigro è come una siepe di spine, ma il sentiero degli uomini retti è reso piano.</p>
<p class="C15 V20">Il figlio saggio allieta il padre, ma l'uomo stolto disprezza sua madre.</p>
<p class="C15 V21">La follia è gioia per chi è privo di senno, ma l'uomo che ha intendimento cammina diritto.</p>
<p class="C15 V22">I disegni falliscono dove non c'è consiglio, ma riescono dove c'è una moltitudine di consiglieri.</p>
<p class="C15 V23">Uno prova gioia quando può dare una risposta, e quanto è buona una parola detta al tempo giusto!</p>
<p class="C15 V24">Per l'uomo prudente la via della vita conduce in alto, per fargli evitare lo Sceol in basso.</p>
<p class="C15 V25">L'Eterno distruggerà la casa dei superbi, ma renderà stabili i confini della vedova.</p>
<p class="C15 V26">I pensieri malvagi sono un abominio all'Eterno, ma le parole affabili sono pure.</p>
<p class="C15 V27">Chi è avido di guadagno mette nei guai la sua stessa casa, ma chi odia i regali vivrà.</p>
<p class="C15 V28">Il cuore del giusto medita come deve rispondere, ma la bocca degli empi vomita cose malvagie.</p>
<p class="C15 V29">L'Eterno è lontano dagli empi, ma ascolta la preghiera dei giusti.</p>
<p class="C15 V30">La luminosità degli occhi rallegra il cuore, una buona notizia irrobustisce le ossa.</p>
<p class="C15 V31">L'orecchio che ascolta la riprensione di vita, dimorerà fra i saggi.</p>
<p class="C15 V32">Chi rifiuta la correzione disprezza la sua stessa anima, ma chi dà ascolto alla riprensione acquista senno.</p>
<p class="C15 V33">Il timore dell'Eterno è un ammaestramento di sapienza, e prima della gloria c'è l'umiltà.</p>
<p class="C16 V1">Le disposizioni del cuore appartengono all'uomo, ma la risposta della lingua viene dall'Eterno.</p>
<p class="C16 V2">Tutte le vie dell'uomo sono pure ai suoi occhi, ma l'Eterno pesa gli spiriti.</p>
<p class="C16 V3">Affida all'Eterno le tue attività e i tuoi progetti riusciranno.</p>
<p class="C16 V4">L'Eterno ha fatto ogni cosa per se stesso, anche l'empio per il giorno della sventura.</p>
<p class="C16 V5">Chiunque è superbo di cuore è un abominio per l'Eterno; anche se stringe la mano ad un altro per un'alleanza, non rimarrà impunito.</p>
<p class="C16 V6">Con la bontà e la verità l'iniquità si espia, e con il timore dell'Eterno uno si allontana dal male.</p>
<p class="C16 V7">Quando l'Eterno gradisce le vie di un uomo, fa essere in pace con lui anche i suoi nemici.</p>
<p class="C16 V8">E' meglio poco con giustizia, che grandi rendite senza equità.</p>
<p class="C16 V9">Il cuore dell'uomo programma la sua via, ma l'Eterno dirige i suoi passi.</p>
<p class="C16 V10">Sulle labbra del re sta una sentenza divina; nel giudizio la sua bocca non deve sbagliare.</p>
<p class="C16 V11">La stadera e le bilance giuste sono dell'Eterno, tutti i pesi del sacchetto sono opera sua.</p>
<p class="C16 V12">E' un abominio per i re fare il male, perché il trono è reso stabile con la giustizia.</p>
<p class="C16 V13">Le labbra giuste sono gradite ai re; essi amano chi parla rettamente.</p>
<p class="C16 V14">L'ira del re è come messaggeri di morte, ma l'uomo saggio la placherà.</p>
<p class="C16 V15">Nella luce del volto del re c'è vita, e il suo favore è come nube dell'ultima pioggia.</p>
<p class="C16 V16">Quanto è meglio acquistare sapienza che oro, e acquistare intendimento è preferibile all'argento.</p>
<p class="C16 V17">La strada maestra degli uomini retti è evitare il male; chi vuol custodire la sua anima sorveglia la sua via.</p>
<p class="C16 V18">Prima della rovina viene l'orgoglio, e prima della caduta lo spirito altero.</p>
<p class="C16 V19">Meglio essere umile di spirito con i miseri, che spartire la preda con i superbi.</p>
<p class="C16 V20">Chi presta attenzione alla Parola troverà il bene, e chi confida nell'Eterno è beato.</p>
<p class="C16 V21">Il saggio di cuore sarà chiamato prudente, e la dolcezza delle labbra aumenta il sapere.</p>
<p class="C16 V22">Il senno è una fonte di vita per chi lo possiede, ma la stoltezza è il castigo degli stolti.</p>
<p class="C16 V23">Il cuore del saggio rende assennata la sua bocca, e aumenta il sapere delle sue labbra.</p>
<p class="C16 V24">Le parole soavi sono come un favo di miele, dolcezza all'anima e medicina alle ossa.</p>
<p class="C16 V25">C'è una via che all'uomo sembra diritta, ma la sua fine sfocia in vie di morte.</p>
<p class="C16 V26">La persona che si affatica si affatica per se stessa, perché la sua bocca lo stimola.</p>
<p class="C16 V27">L'uomo malvagio macchina il male e sulle sue labbra c'è come un fuoco ardente.</p>
<p class="C16 V28">L'uomo perverso semina contese, e chi calunnia separa gli amici migliori.</p>
<p class="C16 V29">L'uomo violento adesca il proprio compagno e lo conduce per una via non buona.</p>
<p class="C16 V30">Chi chiude gli occhi per macchinare cose perverse, si morde le labbra quando causa del male.</p>
<p class="C16 V31">I capelli bianchi sono una corona di gloria; la si trova sulla via della giustizia.</p>
<p class="C16 V32">Chi è lento all'ira val piú di un forte guerriero, e chi domina il suo spirito val piú di chi espugna una città.</p>
<p class="C16 V33">Si getta la sorte nel grembo, ma ogni decisione dipende dall'Eterno.</p>
<p class="C17 V1">E' meglio un tozzo di pane secco con la pace, che una casa ricolma di animali ammazzati con la discordia.</p>
<p class="C17 V2">Il servo che agisce saggiamente dominerà sul figlio che fa disonore e riceverà una parte di eredità con i fratelli.</p>
<p class="C17 V3">Il crogiolo è per l'argento e la fornace per l'oro, ma chi prova i cuori è l'Eterno.</p>
<p class="C17 V4">Il malvagio presta attenzione alle labbra inique, il bugiardo dà ascolto alla lingua perversa.</p>
<p class="C17 V5">Chi schernisce il povero oltraggia Colui che l'ha fatto; chi si rallegra della sventura altrui non rimarrà impunito.</p>
<p class="C17 V6">I figli dei figli sono la corona dei vecchi, e la gloria dei figli sono i loro padri.</p>
<p class="C17 V7">Allo stolto non si addice un buon parlare, ancor meno delle labbra bugiarde a un principe.</p>
<p class="C17 V8">Un regalo è una pietra preziosa agli occhi di chi lo possiede; dovunque si volge, egli riesce.</p>
<p class="C17 V9">Chi copre una colpa si procura amore, ma chi vi ritorna sopra divide gli amici migliori.</p>
<p class="C17 V10">Un rimprovero penetra piú profondamente nell'uomo assennato, che cento colpi nello stolto.</p>
<p class="C17 V11">Il malvagio non cerca altro che ribellione, perciò gli sarà mandato contro un messaggero crudele.</p>
<p class="C17 V12">E' meglio incontrare un'orsa derubata dei suoi piccoli, che uno stolto nella sua follia.</p>
<p class="C17 V13">Il male non si allontanerà dalla casa di chi rende il male per il bene.</p>
<p class="C17 V14">Iniziare una contesa è come dar la stura alle acque; perciò tronca la lite prima che si inasprisca.</p>
<p class="C17 V15">Chi assolve il colpevole e chi condanna il giusto sono entrambi un abominio per l'Eterno.</p>
<p class="C17 V16">A che serve il denaro in mano allo stolto? Forse a comprare sapienza, quando egli non ha alcun senno?</p>
<p class="C17 V17">L'amico ama in ogni tempo, ma un fratello è nato per l'avversità.</p>
<p class="C17 V18">L'uomo privo di senno dà la mano come garanzia e s'impegna per il suo vicino.</p>
<p class="C17 V19">Chi ama il peccato ama le liti, e chi innalza la sua porta cerca la rovina.</p>
<p class="C17 V20">L'uomo disonesto di cuore non trova alcun bene, e chi ha la lingua perversa cade nei guai.</p>
<p class="C17 V21">Chi genera uno stolto ne avrà afflizione, e il padre di uno stolto non potrà rallegrarsi.</p>
<p class="C17 V22">Un cuore allegro è una buona medicina, ma uno spirito abbattuto inaridisce le ossa.</p>
<p class="C17 V23">L'empio accetta regali di nascosto per pervertire le vie della giustizia.</p>
<p class="C17 V24">La sapienza sta davanti a chi ha intendimento, ma gli occhi dello stolto vagano fino agli estremi confini della terra.</p>
<p class="C17 V25">Il figlio stolto è causa di dolore per suo padre e amarezza per colei che l'ha partorito.</p>
<p class="C17 V26">Non è bene condannare il giusto né colpire i principi per la loro rettitudine.</p>
<p class="C17 V27">Chi modera le sue parole possiede conoscenza, e chi ha lo spirito calmo è un uomo prudente.</p>
<p class="C17 V28">Anche lo stolto quando tace, è ritenuto saggio e, quando tiene chiuse le labbra, è considerato intelligente.</p>
<p class="C18 V1">Chi si separa cerca la propria soddisfazione e si adira contro tutta la vera sapienza.</p>
<p class="C18 V2">Lo stolto non prende piacere nella prudenza, ma soltanto a mettere in mostra il suo cuore.</p>
<p class="C18 V3">Quando viene l'empio viene anche il disprezzo e con il disonore viene la vergogna.</p>
<p class="C18 V4">Le parole della bocca di un uomo sono acque profonde; la fonte della sapienza è come un corso d'acqua che scorre gorgogliando.</p>
<p class="C18 V5">Non è bene avere preferenze per l'empio, o far cadere il giusto nel giudizio.</p>
<p class="C18 V6">Le labbra dello stolto portano alle liti, e la sua bocca richiede percosse.</p>
<p class="C18 V7">La bocca dello stolto è la sua rovina e le sue labbra sono un laccio per la sua vita.</p>
<p class="C18 V8">Le parole del calunniatore sono come bocconcini prelibati, che scendono fino nell'intimo delle viscere,</p>
<p class="C18 V9">Anche colui che è pigro nel suo lavoro è fratello dell'uomo dissipatore.</p>
<p class="C18 V10">Il nome dell'Eterno è una forte torre; a lui corre il giusto ed è al sicuro.</p>
<p class="C18 V11">I beni del ricco sono la sua città forte, e a suo parere sono come un alto muro.</p>
<p class="C18 V12">Prima della rovina il cuore dell'uomo si innalza, ma prima della gloria viene l'umiltà.</p>
<p class="C18 V13">Chi risponde a un argomento prima di averlo ascoltato, mostra la propria follia a sua vergogna.</p>
<p class="C18 V14">Lo spirito dell'uomo lo sostiene nella sua infermità, ma chi può sollevare uno spirito abbattuto?</p>
<p class="C18 V15">Il cuore dell'uomo prudente acquista conoscenza, anche l'orecchio dei saggi cerca la conoscenza.</p>
<p class="C18 V16">Il regalo dell'uomo gli apre la strada e lo porta alla presenza dei grandi.</p>
<p class="C18 V17">Il primo a perorare la propria causa sembra che abbia ragione; ma viene poi l'altro e lo esamina.</p>
<p class="C18 V18">La sorte fa cessare le liti e mette separazione fra i potenti.</p>
<p class="C18 V19">Un fratello offeso è come una città forte; e le liti come le sbarre di una fortezza.</p>
<p class="C18 V20">L'uomo sazia il ventre col frutto della sua bocca, egli si sazia col prodotto delle sue labbra.</p>
<p class="C18 V21">Morte e vita sono in potere della lingua; quelli che l'amano ne mangeranno i frutti.</p>
<p class="C18 V22">Chi ha trovato moglie ha trovato una buona cosa e ha ottenuto un favore dall'Eterno.</p>
<p class="C18 V23">Il povero parla supplicando, il ricco invece risponde con durezza.</p>
<p class="C18 V24">L'uomo che ha molti amici deve pure mostrarsi amico, ma c'è un amico che sta piú attaccato di un fratello.</p>
<p class="C19 V1">E' meglio un povero che cammina nella sua integrità di uno che è perverso di labbra ed è stolto.</p>
<p class="C19 V2">Inoltre non è bene per un'anima essere senza conoscenza; chi va a passi frettolosi sbaglia strada.</p>
<p class="C19 V3">La stoltezza dell'uomo rende la sua via sdrucciolevole e il suo cuore si irrita contro l'Eterno.</p>
<p class="C19 V4">Le ricchezze procurano gran numero di amici, ma il povero è separato dal suo stesso amico.</p>
<p class="C19 V5">Il falso testimone non resterà impunito, e chi proferisce menzogne non avrà scampo.</p>
<p class="C19 V6">Molti implorano il favore del principe, e tutti sono amici di chi fa doni.</p>
<p class="C19 V7">Tutti i fratelli del povero lo odiano tanto piú si allontanano da lui i suoi amici. Egli può andar loro dietro con parole, ma essi non si trovano piú.</p>
<p class="C19 V8">Chi acquista senno ama la sua stessa vita e chi conserva la prudenza troverà il bene.</p>
<p class="C19 V9">Il falso testimone non rimarrà impunito, e chi proferisce menzogne perirà.</p>
<p class="C19 V10">Vivere in delizie non si addice allo stolto, ancor meno a un servo dominare sui principi.</p>
<p class="C19 V11">Il senno di un uomo lo rende lento all'ira ed è sua gloria passar sopra le offese.</p>
<p class="C19 V12">L'ira del re è come il ruggito di un leone, ma il suo favore è come rugiada sull'erba.</p>
<p class="C19 V13">Un figlio stolto è una calamità per suo padre, e le risse della moglie sono come un gocciolare incessante.</p>
<p class="C19 V14">Casa e ricchezze sono l'eredità dei padri, ma una moglie assennata viene dall'Eterno.</p>
<p class="C19 V15">La pigrizia fa cadere in un profondo sonno e la persona indolente patirà la fame.</p>
<p class="C19 V16">Chi osserva il comandamento custodisce la sua vita, ma chi trascura la propria condotta morirà.</p>
<p class="C19 V17">Chi ha pietà del povero presta all'Eterno, che gli contraccambierà ciò che ha dato.</p>
<p class="C19 V18">Castiga tuo figlio mentre c'è speranza, ma non lasciarti andare fino a farlo morire.</p>
<p class="C19 V19">L'uomo grandemente irascibile deve subirne la punizione, perché risparmiandolo, lo diventerà ancora di piú.</p>
<p class="C19 V20">Ascolta il consiglio e ricevi l'ammaestramento, affinché tu diventi saggio per il resto dei tuoi giorni.</p>
<p class="C19 V21">Ci sono molti disegni nel cuore dell'uomo, ma solo il piano dell'Eterno rimarrà fermo.</p>
<p class="C19 V22">Ciò che si desidera nell'uomo è la bontà, e un povero vale piú di un bugiardo.</p>
<p class="C19 V23">Il timore dell'Eterno conduce alla vita; chi lo possiede dimorerà sazio e non sarà colpito da alcun male.</p>
<p class="C19 V24">Il pigro affonda la sua mano nel piatto, ma non riesce neppure a portarla alla bocca.</p>
<p class="C19 V25">Percuoti lo schernitore e il semplice diventerà accorto; riprendi chi ha intendimento e acquisterà conoscenza.</p>
<p class="C19 V26">Chi usa violenza con suo padre e scaccia sua madre, è un figlio che fa vergogna e porta disonore.</p>
<p class="C19 V27">Figlio mio, cessa di ascoltare l'ammaestramento, e ti allontanerai dalle parole di conoscenza.</p>
<p class="C19 V28">Il testimone malvagio si burla della giustizia, e la bocca degli empi divora l'iniquità.</p>
<p class="C19 V29">Le punizioni sono preparate per gli schernitori, e le percosse per il dorso degli stolti.</p>
<p class="C20 V1">Il vino è schernitore, la bevanda inebriante è turbolenta, e chiunque se ne lascia sopraffare non è saggio.</p>
<p class="C20 V2">La paura del re è come il ruggito di un leone; chi lo provoca ad ira pecca contro la sua stessa vita.</p>
<p class="C20 V3">E' una gloria per l'uomo stare lontano dalle contese, ma ogni stolto vi si immischia.</p>
<p class="C20 V4">Il pigro non ara a causa del freddo; elemosinerà quindi al tempo della raccolta, ma non avrà nulla.</p>
<p class="C20 V5">Il consiglio nel cuore dell'uomo è come acqua profonda, ma l'uomo d'intendimento vi saprà attingere.</p>
<p class="C20 V6">Molti uomini proclamano la propria bontà; ma chi può trovare un uomo fedele?</p>
<p class="C20 V7">Il giusto cammina nella sua integrità; i suoi figli saranno benedetti dopo di lui.</p>
<p class="C20 V8">Un re che siede sul trono di giudizio dissipa col suo sguardo ogni male.</p>
<p class="C20 V9">Chi può dire: «Ho purificato il mio cuore, sono puro dal mio peccato»?</p>
<p class="C20 V10">Doppio peso e doppia misura sono entrambe cose abominevoli per l'Eterno.</p>
<p class="C20 V11">Anche il fanciullo si fa conoscere con i suoi atti se ciò che fa è puro e retto.</p>
<p class="C20 V12">L'orecchio che ode e l'occhio che vede li ha fatti tutt'e due l'Eterno.</p>
<p class="C20 V13">Non amare il sonno, perché non abbia a impoverire; tieni gli occhi aperti e avrai pane a sazietà.</p>
<p class="C20 V14">«E' cattivo, è cattivo», dice il compratore; ma quando se ne è andato, si vanta dell'acquisto.</p>
<p class="C20 V15">C'è oro e abbondanza di perle, ma le labbra ricche di conoscenza sono un gioiello prezioso.</p>
<p class="C20 V16">Prendi il vestito di chi si è reso garante per un estraneo, e tienilo come pegno per la donna straniera.</p>
<p class="C20 V17">Il pane ottenuto con frode è dolce all'uomo, ma dopo la sua bocca sarà piena di ghiaia.</p>
<p class="C20 V18">I disegni sono resi stabili dal consiglio; fa' dunque la guerra con saggi consigli.</p>
<p class="C20 V19">Chi va in giro sparlando rivela i segreti; perciò non associarti con chi parla troppo.</p>
<p class="C20 V20">Chi maledice suo padre e sua madre, la sua lampada si spegnerà nelle tenebre piú fitte.</p>
<p class="C20 V21">L'eredità acquistata in fretta all'inizio, alla fine non sarà benedetta.</p>
<p class="C20 V22">Non dire: «Renderò male per male»; spera nell'Eterno ed egli ti salverà.</p>
<p class="C20 V23">Il peso doppio è un abominio all'Eterno, e la bilancia falsa non è cosa buona.</p>
<p class="C20 V24">I passi dell'uomo sono dall'Eterno; come può quindi l'uomo conoscere la propria via?</p>
<p class="C20 V25">E' un laccio per l'uomo fare un voto sconsideratamente, e dopo aver fatto il voto ripensarci.</p>
<p class="C20 V26">Un re saggio disperde i malvagi e fa passare su di loro la ruota.</p>
<p class="C20 V27">Lo spirito dell'uomo è la lampada dell'Eterno, che scruta tutti i piú reconditi recessi del cuore.</p>
<p class="C20 V28">La bontà e la fedeltà custodiscono il re; egli rende stabile il suo trono con la bontà.</p>
<p class="C20 V29">La gloria dei giovani è la loro forza l'onore dei vecchi è la loro canizie.</p>
<p class="C20 V30">Le battiture che lasciano ferite profonde rimuovono il male, cosí le percosse che giungono nelle parti piú interne delle viscere.</p>
<p class="C21 V1">Il cuore del re in mano all'Eterno è come i corsi d'acqua; lo dirige dovunque egli vuole.</p>
<p class="C21 V2">Ogni via dell'uomo è diritta ai suoi occhi, ma l'Eterno pesa i cuori.</p>
<p class="C21 V3">Praticare la giustizia e l'equità è cosa piú gradita all'Eterno che il sacrificio.</p>
<p class="C21 V4">Gli occhi alteri e un cuore superbo, che sono la lampada degli empi, sono peccato.</p>
<p class="C21 V5">I disegni dell'uomo solerte conducono certamente all'abbondanza, ma chi è frettoloso cadrà certamente nell'indigenza.</p>
<p class="C21 V6">Ottenere tesori con lingua bugiarda è un vapore fugace di chi cerca la morte.</p>
<p class="C21 V7">La violenza degli empi li porta via, perché rifiutano di praticare la giustizia.</p>
<p class="C21 V8">La via dell'uomo colpevole è tortuosa, ma il puro agisce rettamente.</p>
<p class="C21 V9">E' meglio abitare sull'angolo di un tetto, che in una casa condivisa con una donna litigiosa.</p>
<p class="C21 V10">L'anima dell'empio desidera il male neppure il suo amico trova pietà ai suoi occhi.</p>
<p class="C21 V11">Quando lo schernitore è punito, il semplice diventa saggio; ma quando viene istruito il saggio, egli acquista conoscenza.</p>
<p class="C21 V12">Il giusto osserva attentamente la casa dell'empio e rovescia gli empi per la loro malvagità.</p>
<p class="C21 V13">Chi chiude l'orecchio al grido del povero, griderà anch'egli, ma non avrà risposta.</p>
<p class="C21 V14">Un dono fatto in segreto placa la collera e un regalo sottomano calma l'ira violenta.</p>
<p class="C21 V15">Fare ciò che è retto è una gioia per il giusto, ma è una rovina per gli operatori d'iniquità.</p>
<p class="C21 V16">L'uomo che si allontana dalla via della prudenza, abiterà nell'assemblea dei morti.</p>
<p class="C21 V17">Chi ama il piacere sarà nell'indigenza, chi ama il vino e l'olio non arricchirà.</p>
<p class="C21 V18">L'empio servirà di riscatto al giusto; e il perfido al posto degli uomini retti.</p>
<p class="C21 V19">E' meglio abitare in un deserto, che con una donna litigiosa e irritante.</p>
<p class="C21 V20">Nella casa del saggio c'è un tesoro prezioso e olio, ma l'uomo stolto sperpera tutto questo.</p>
<p class="C21 V21">Chi persegue giustizia e misericordia troverà vita, giustizia e gloria.</p>
<p class="C21 V22">Il saggio dà la scalata alla città dei forti e abbatte la forza in cui confidava.</p>
<p class="C21 V23">Chi custodisce la sua bocca e la sua lingua preserva la sua vita dalle avversità.</p>
<p class="C21 V24">Il nome del superbo insolente è; «Schernitore» egli fa ogni cosa con superbia smisurata.</p>
<p class="C21 V25">I desideri del pigro lo uccidono, perché le sue mani rifiutano di lavorare.</p>
<p class="C21 V26">Egli desidera ardentemente tutto il giorno, ma il giusto dona senza mai rifiutare.</p>
<p class="C21 V27">Il sacrificio dell'empio è cosa abominevole, tanto più se lo offre con intento malvagio.</p>
<p class="C21 V28">Il testimone bugiardo perirà, ma l'uomo che lo ascolta potrà sempre parlare.</p>
<p class="C21 V29">L'empio indurisce la sua faccia, ma l'uomo retto rende ferma la sua via.</p>
<p class="C21 V30">Non c'è sapienza né intelligenza né consiglio contro l'Eterno.</p>
<p class="C21 V31">Il cavallo è pronto per il giorno della battaglia, ma la vittoria appartiene all'Eterno.</p>
<p class="C22 V1">Una buona reputazione è preferibile a grandi ricchezze, e la grazia all'argento e all'oro.</p>
<p class="C22 V2">Il ricco e il povero hanno questo in comune: l'Eterno li ha fatti entrambi.</p>
<p class="C22 V3">L'uomo accorto vede il male e si nasconde; ma i semplici vanno oltre e sono puniti.</p>
<p class="C22 V4">Il premio dell'umiltà è il timore dell'Eterno, la ricchezza, la gloria e la vita.</p>
<p class="C22 V5">Spine e lacci sono sulla via del perverso; chi ha cura della propria vita se ne sta lontano.</p>
<p class="C22 V6">Ammaestra il fanciullo sulla via da seguire, ed egli non se ne allontanerà neppure quando sarà vecchio.</p>
<p class="C22 V7">Il ricco signoreggia sui poveri, e chi prende in prestito è schiavo di chi presta.</p>
<p class="C22 V8">Chi semina iniquità raccoglierà guai, e la verga della sua collera sarà annientata.</p>
<p class="C22 V9">L'uomo dallo sguardo benevolo sarà benedetto, perché dà del suo pane al povero.</p>
<p class="C22 V10">Caccia via lo schernitore e se ne andranno pure le contese; sí, le liti e gli insulti cesseranno.</p>
<p class="C22 V11">Chi ama la purezza di cuore e ha grazia sulle labbra avrà il re per amico.</p>
<p class="C22 V12">Gli occhi dell'Eterno custodiscono la conoscenza, ma egli rende vane le parole del perfido.</p>
<p class="C22 V13">Il pigro dice «Fuori c'è un leone sarò ucciso per la strada».</p>
<p class="C22 V14">La bocca della donna adultera è una fossa profonda, colui che è in ira all'Eterno vi cadrà.</p>
<p class="C22 V15">La follia è legata al cuore del fanciullo, ma la verga della correzione l'allontanerà da lui.</p>
<p class="C22 V16">Chi opprime il povero per arricchirsi e chi dà al ricco, certamente impoverirà.</p>
<p class="C22 V17">Porgi l'orecchio e ascolta le parole dei saggi, e applica il cuore alla mia conoscenza,</p>
<p class="C22 V18">perché ti sarà dolce custodirle nel tuo intimo e averle tutte pronte sulle tue labbra.</p>
<p class="C22 V19">Affinché la tua fiducia sia riposta nell'Eterno, oggi ti ho ammaestrato, sí, proprio te.</p>
<p class="C22 V20">Non ti ho in passato scritto detti di consiglio e conoscenza,</p>
<p class="C22 V21">per farti conoscere la certezza delle parole di verità, affinché tu possa rispondere con parole di verità a quelli che ti mandano?</p>
<p class="C22 V22">Non derubare il povero, perché è povero, e non opprimere il misero alla porta,</p>
<p class="C22 V23">perché l'Eterno difenderà la loro causa e spoglierà della vita quelli che li hanno spogliati.</p>
<p class="C22 V24">Non fare amicizia con l'uomo iracondo e non andare con l'uomo collerico,</p>
<p class="C22 V25">per non imparare le sue vie e procurarti un laccio per la tua anima.</p>
<p class="C22 V26">Non essere di quelli che danno la mano come garanzia, che si fanno garanti per debiti altrui.</p>
<p class="C22 V27">Se non hai nulla con cui pagare perché dovrebbe portarti via il letto sotto a te?</p>
<p class="C22 V28">Non spostare il confine antico, posto dai tuoi padri.</p>
<p class="C22 V29">Hai visto un uomo sollecito nel suo lavoro? Egli comparirà alla presenza dei re e non resterà davanti a gente oscura.</p>
<p class="C23 V1">Quando ti siedi a mangiare con un sovrano, considera attentamente ciò che hai davanti;</p>
<p class="C23 V2">e mettiti un coltello alla gola, se hai molto appetito.</p>
<p class="C23 V3">Non desiderare le sue pietanze squisite, perché sono un cibo ingannatore.</p>
<p class="C23 V4">Non affaticarti per diventare ricco, rinuncia al tuo intendimento.</p>
<p class="C23 V5">Vuoi fissare i tuoi occhi su ciò che scompare? Poiché la ricchezza metterà certamente le ali, come un'aquila che vola verso il cielo.</p>
<p class="C23 V6">Non mangiare il pane di chi ha l'occhio malvagio e non desiderare i suoi cibi squisiti</p>
<p class="C23 V7">poiché, come pensa nel suo cuore, cosí egli è; «Mangia e bevi!», ti dirà, ma il suo cuore non è con te.</p>
<p class="C23 V8">Vomiterai il boccone che hai mangiato e sprecherai le tue dolci parole.</p>
<p class="C23 V9">Non rivolgere la parola allo stolto, perché disprezzerà il senno dei tuoi discorsi.</p>
<p class="C23 V10">Non spostare il confine antico e non entrare nei campi degli orfani,</p>
<p class="C23 V11">perché il loro vendicatore, è potente; egli difenderà la loro causa contro di te.</p>
<p class="C23 V12">Applica il tuo cuore all'ammaestramento e i tuoi orecchi a parole di conoscenza.</p>
<p class="C23 V13">Non risparmiare la correzione al fanciullo; anche se lo batti con la verga, non morrà;</p>
<p class="C23 V14">lo batterai con la verga, ma libererai l'anima sua dallo Sceol.</p>
<p class="C23 V15">Figlio mio, se il tuo cuore è saggio, anche il mio cuore si rallegrerà;</p>
<p class="C23 V16">il mio cuore esulterà, quando le tue labbra diranno cose rette.</p>
<p class="C23 V17">Il tuo cuore non porti invidia ai peccatori, ma continui sempre nel timore dell'Eterno;</p>
<p class="C23 V18">poiché c'è un futuro, e la tua speranza non sarà distrutta.</p>
<p class="C23 V19">Ascolta, figlio mio, sii saggio, e dirigi il cuore per la diritta via.</p>
<p class="C23 V20">Non stare con i bevitori di vino né con i ghiotti e mangiatori di carne;</p>
<p class="C23 V21">perché l'ubriacone e il ghiottone impoveriranno e il dormiglione si vestirà di stracci.</p>
<p class="C23 V22">Ascolta tuo padre che ti ha generato e non disprezzare tua madre quando sarà vecchia.</p>
<p class="C23 V23">Acquista verità e non venderla, acquista sapienza, ammaestramento e intendimento.</p>
<p class="C23 V24">Il padre del giusto gioirà grandemente; chi ha generato un savio ne avrà gioia.</p>
<p class="C23 V25">Si rallegri tuo padre e tua madre e gioisca colei che ti ha partorito.</p>
<p class="C23 V26">Figlio mio, dammi il tuo cuore, e i tuoi occhi prendano piacere nelle mie vie.</p>
<p class="C23 V27">Perché la prostituta è una fossa profonda e la donna altrui un pozzo stretto.</p>
<p class="C23 V28">Anch'essa sta in agguato come un ladro e aumenta fra gli uomini il numero di quelli infedeli.</p>
<p class="C23 V29">Per chi sono gli «ahi», per chi gli «ahimè»? Per chi le liti, per chi i lamenti? Per chi le ferite senza ragione? Per chi gli occhi rossi?</p>
<p class="C23 V30">Per quelli che si soffermano a lungo presso il vino, per quelli che vanno in cerca di vino drogato.</p>
<p class="C23 V31">Non guardare il vino quando rosseggia, quando scintilla nella coppa e va giú cosí facilmente!</p>
<p class="C23 V32">Alla fine esso morde come un serpente e punge come un basilisco.</p>
<p class="C23 V33">I tuoi occhi vedranno cose strane e il tuo cuore proferirà cose perverse.</p>
<p class="C23 V34">Sarai come chi si trova in mezzo al mare, come chi si corica in cima all'albero della nave.</p>
<p class="C23 V35">Dirai: «Mi hanno picchiato, ma non mi hanno fatto male; mi hanno percosso, ma non me ne sono accorto. Quando mi sveglierò tornerò a cercarne ancora!».</p>
<p class="C24 V1">Non portare invidia ai malvagi e non desiderare di stare con loro,</p>
<p class="C24 V2">perché il loro cuore medita rapine e le loro labbra parlano di fare del male.</p>
<p class="C24 V3">La casa si edifica con la sapienza e si rende stabile con la prudenza.</p>
<p class="C24 V4">Con la conoscenza si riempiono le stanze di ogni sorta di beni preziosi e gradevoli.</p>
<p class="C24 V5">L'uomo saggio è pieno di forza, e l'uomo che ha conoscenza accresce la sua potenza.</p>
<p class="C24 V6">Perché con saggi consigli potrai fare la tua guerra, e nel gran numero di consiglieri c'è vittoria.</p>
<p class="C24 V7">La sapienza è troppo alta per lo stolto, egli non apre mai la bocca alla porta della città.</p>
<p class="C24 V8">Chi pensa di fare il male sarà chiamato maestro di intrighi.</p>
<p class="C24 V9">Il pensiero di stoltezza è peccato e lo schernitore è un abominio per gli uomini.</p>
<p class="C24 V10">Se vieni meno nel giorno dell'avversità, la tua forza è molto poca.</p>
<p class="C24 V11">Libera quelli che sono trascinati verso la morte e trattieni quelli che sono portati al macello.</p>
<p class="C24 V12">Se dici: «Ecco, noi non lo sapevamo». Colui che pesa i cuori non lo vede? Colui che custodisce la tua anima non lo sa forse? Egli renderà a ciascuno secondo le sue opere</p>
<p class="C24 V13">Figlio mio, mangia il miele perché è buono; un favo di miele sarà dolce al tuo palato.</p>
<p class="C24 V14">Cosí sarà la conoscenza della sapienza per la tua anima. Se la trovi, ci sarà un futuro e la tua speranza non sarà distrutta.</p>
<p class="C24 V15">O empio, non insidiare la dimora del giusto, non devastare il suo luogo di riposo,</p>
<p class="C24 V16">perché il giusto cade sette volte e si rialza, ma gli empi sono travolti nella sventura.</p>
<p class="C24 V17">Quando il tuo nemico cade, non rallegrarti; quando è atterrato, il tuo cuore non gioisca,</p>
<p class="C24 V18">perché l'Eterno non veda e gli dispiaccia e non allontani da lui la sua ira.</p>
<p class="C24 V19">Non irritarti a motivo di chi fa il male e non portare invidia agli empi,</p>
<p class="C24 V20">perché non ci sarà avvenire per il malvagio; la lampada degli empi sarà spenta.</p>
<p class="C24 V21">Figlio mio, temi l'Eterno e il re, non associarti con quelli che vogliono cambiare;</p>
<p class="C24 V22">la loro calamità sopraggiungerà improvvisa, e la rovina di entrambi chi la conosce?</p>
<p class="C24 V23">Anche queste cose sono per i saggi. Non è bene usare preferenze personali in giudizio.</p>
<p class="C24 V24">Chi dice all'empio: «Tu sei giusto» i popoli lo malediranno e le nazioni lo esecreranno.</p>
<p class="C24 V25">Ma quelli che rimproverano l'empio troveranno delizie, e su di loro scenderanno le migliori benedizioni.</p>
<p class="C24 V26">Chi dà una risposta giusta dà un bacio sulle labbra.</p>
<p class="C24 V27">Metti in ordine i tuoi affari di fuori metti a posto i tuoi campi e poi costruirai la tua casa.</p>
<p class="C24 V28">Non testimoniare senza motivo contro il tuo prossimo e non ingannare con le tue labbra.</p>
<p class="C24 V29">Non dire: «Come ha fatto a me, cosí farò a lui; gli renderò secondo l'opera sua».</p>
<p class="C24 V30">Son passato presso il campo del pigro e presso la vigna dell'uomo privo di senno;</p>
<p class="C24 V31">ed ecco, dovunque crescevano le spine, i rovi ne coprivano il suolo e il muro di pietre era crollato.</p>
<p class="C24 V32">Osservando ciò, riflettei attentamente; da quel che vidi ne ricavai una lezione:</p>
<p class="C24 V33">dormire un po' sonnecchiare un po' incrociare un po' le braccia per riposare;</p>
<p class="C24 V34">cosí la tua povertà verrà come un ladro e la tua indigenza come un uomo armato.</p>
<p class="C25 V1">Anche questi sono Proverbi di Salomone, trascritti dagli uomini di Ezechia, re di Giuda.</p>
<p class="C25 V2">E' gloria di DIO nascondere una cosa, ma è gloria dei re investigarla.</p>
<p class="C25 V3">I cieli per la loro altezza, la terra per la sua profondità e il cuore dei re sono imperscrutabili.</p>
<p class="C25 V4">Togli le scorie dall'argento e ne uscirà un vaso per l'orefice.</p>
<p class="C25 V5">Togli l'empio dalla presenza del re e il suo trono sarà reso stabile nella giustizia,</p>
<p class="C25 V6">Non esaltarti alla presenza del re e non metterti al posto dei grandi uomini,</p>
<p class="C25 V7">perché è meglio che ti si dica: «Sali quassú», piuttosto che essere abbassato davanti al principe, che i tuoi occhi hanno visto.</p>
<p class="C25 V8">Non muovere causa troppo in fretta, perché alla fine tu non sappia cosa fare, quando il tuo prossimo ti avrà svergognato.</p>
<p class="C25 V9">Discuti la tua causa contro il tuo prossimo, ma non rivelare il segreto di un altro,</p>
<p class="C25 V10">affinché chi ti ascolta non getti discredito su di te e la tua reputazione venga per sempre macchiata.</p>
<p class="C25 V11">Una parola detta al tempo giusto è come dei pomi d'oro su un vassoio d'argento.</p>
<p class="C25 V12">Per un orecchio obbediente, un saggio che rimprovera è come un orecchino d'oro, un ornamento d'oro fino.</p>
<p class="C25 V13">Un messaggero fedele è per quelli che lo mandano, come il fresco della neve al tempo della mietitura, perché egli rinfresca l'anima del suo padrone.</p>
<p class="C25 V14">Chi si vanta falsamente di aver fatto un dono è come nuvole e vento senza pioggia.</p>
<p class="C25 V15">Con la pazienza si persuade un principe, e la lingua dolce spezza le ossa.</p>
<p class="C25 V16">Se trovi del miele, mangiane quanto ti basta, perché non ti rimpinzi per poi vomitarlo.</p>
<p class="C25 V17">Metti di rado il piede in casa del tuo vicino, perché non si stanchi di te fino a odiarti.</p>
<p class="C25 V18">L'uomo che depone il falso contro il suo prossimo è come una mazza, una spada e una freccia acuta.</p>
<p class="C25 V19">La fiducia in un uomo sleale nel giorno dell'avversità è come un dente rotto e un piede slogato.</p>
<p class="C25 V20">Chi canta canzoni a un cuore afflitto è come chi si toglie il vestito in un giorno di freddo e come aceto sulla soda.</p>
<p class="C25 V21">Se il tuo nemico ha fame, dagli pane da mangiare, e se ha sete, dagli acqua da bere,</p>
<p class="C25 V22">perche cosí accumulerai carboni ardenti sul suo capo, e l'Eterno ti ricompenserà.</p>
<p class="C25 V23">La tramontana porta la pioggia, e la lingua che calunnia di nascosto rende un volto indignato.</p>
<p class="C25 V24">E' meglio abitare sull'angolo di un tetto che in una casa condivisa con una moglie litigiosa.</p>
<p class="C25 V25">Una buona notizia da paese lontano è come acqua fresca a una persona stanca e assetata.</p>
<p class="C25 V26">Il giusto che vacilla davanti all'empio è come una sorgente torbida e un pozzo inquinato.</p>
<p class="C25 V27">Mangiare troppo miele non è bene, e ricercare la propria gloria non è gloria.</p>
<p class="C25 V28">L'uomo che non sa dominare la propria ira è come una città smantellata senza mura.</p>
<p class="C26 V1">Come la neve non conviene all'estate né la pioggia alla mietitura, cosí non conviene la gloria allo stolto.</p>
<p class="C26 V2">Come il passero svolazza e la rondine vola, cosí la maledizione senza motivo non ha effetto.</p>
<p class="C26 V3">La frusta per il cavallo, la briglia per l'asino e il bastone per il dorso degli stolti.</p>
<p class="C26 V4">Non rispondere allo stolto secondo la sua stoltezza, per non diventare anche tu come lui.</p>
<p class="C26 V5">Rispondi allo stolto secondo la sua stoltezza, perché non creda di essere saggio.</p>
<p class="C26 V6">Chi manda un messaggio per mezzo di uno stolto si taglia i piedi e beve violenza.</p>
<p class="C26 V7">Come le gambe dello zoppo sono malferme, cosí è un proverbio sulla bocca degli stolti.</p>
<p class="C26 V8">Chi dà gloria a uno stolto è come chi lega una pietra a una fionda.</p>
<p class="C26 V9">Un proverbio sulla bocca degli stolti è come una spina che penetra nella mano di un ubriaco.</p>
<p class="C26 V10">Il grande Dio che ha formato tutte le cose è colui che dà la retribuzione allo stolto e ai trasgressori.</p>
<p class="C26 V11">Come un cane ritorna al suo vomito, cosí lo stolto ripete la sua stoltezza.</p>
<p class="C26 V12">Hai visto un uomo che si crede saggio? C'è maggiore speranza per uno stolto che per lui,</p>
<p class="C26 V13">Il pigro dice: «C'è un leone nella strada, c'è un leone per le vie!».</p>
<p class="C26 V14">Come la porta gira sui suoi cardini, cosí il pigro sul suo letto.</p>
<p class="C26 V15">Il pigro affonda la sua mano nel piatto, ma si stanca persino a portarla alla bocca,</p>
<p class="C26 V16">Il pigro si crede piú saggio di sette persone che danno risposte assennate.</p>
<p class="C26 V17">Il passante che si immischia in una lite che non lo riguarda, è come chi prende un cane per le orecchie.</p>
<p class="C26 V18">Come un pazzo che scaglia tizzoni, frecce e morte,</p>
<p class="C26 V19">cosí è colui che inganna il prossimo e dice: «Ho fatto per scherzo!».</p>
<p class="C26 V20">Quando manca la legna, il fuoco si spegne; e quando non c'è maldicente, la disputa cessa.</p>
<p class="C26 V21">Come il carbone dà la brace e la legna il fuoco, cosí l'uomo rissoso attizza le liti.</p>
<p class="C26 V22">Le parole del maldicente sono come cibi squisiti e penetrano fino nell'intimo delle viscere.</p>
<p class="C26 V23">Labbra ardenti e un cuore malvagio sono come scoria d'argento spalmata sopra un vaso di terra.</p>
<p class="C26 V24">Chi odia finge con le sue labbra, ma nel suo intimo cova inganno.</p>
<p class="C26 V25">Quando parla cortesemente non fidarti di lui, perché ha sette abominazioni in cuore.</p>
<p class="C26 V26">Anche se l'odio è nascosto con dissimulazione, la sua malvagità sarà palesata nell'assemblea.</p>
<p class="C26 V27">Chi scava una fossa vi cadrà dentro, e chi rotola una pietra gli ricadrà addosso.</p>
<p class="C26 V28">La lingua bugiarda odia quelli che ha ferito, e la bocca adulatrice produce rovina.</p>
<p class="C27 V1">Non vantarti del domani, perché non sai che cosa può produrre un giorno.</p>
<p class="C27 V2">Ti lodi un altro e non la tua bocca, un estraneo e non le tue labbra.</p>
<p class="C27 V3">La pietra è grave e la sabbia pesante, ma l'ira dello stolto pesa piú di tutt'e due.</p>
<p class="C27 V4">L'ira è crudele e la collera impetuosa, ma chi può resistere alla gelosia?</p>
<p class="C27 V5">Meglio una riprensione aperta che un amore nascosto.</p>
<p class="C27 V6">Fedeli sono le ferite di un amico, ma ingannevoli sono i baci di un nemico.</p>
<p class="C27 V7">Chi è sazio disprezza il favo di miele ma per chi ha fame ogni cosa amara è dolce.</p>
<p class="C27 V8">Come l'uccello che erra lontano dal nido, cosí è l'uomo che erra lontano da casa sua.</p>
<p class="C27 V9">L'olio e il profumo rallegrano il cuore, cosí fa la dolcezza di un amico con i suoi consigli cordiali.</p>
<p class="C27 V10">Non abbandonare il tuo amico né l'amico di tuo padre e non andare in casa di tuo fratello nel giorno della tua sventura; è meglio uno che abita vicino che un fratello lontano.</p>
<p class="C27 V11">Figlio mio, sii saggio e rallegra il mio cuore, cosí potrò rispondere a chi inveisce contro di me.</p>
<p class="C27 V12">L'uomo accorto vede il male e si nasconde, ma i semplici vanno oltre e sono puniti.</p>
<p class="C27 V13">Prendi il vestito di chi si è reso garante per un estraneo e tienilo come pegno per la donna straniera.</p>
<p class="C27 V14">Chi benedice il suo vicino ad alta voce al mattino presto, gli sarà attribuito come maledizione.</p>
<p class="C27 V15">Un gocciolare incessante in un giorno di gran pioggia e una donna litigiosa si rassomigliano.</p>
<p class="C27 V16">Chi riesce a trattenerla, trattiene il vento e afferra l'olio con la sua mano destra.</p>
<p class="C27 V17">Il ferro affila il ferro, cosí l'uomo affila il volto del suo compagno.</p>
<p class="C27 V18">Chi ha cura del fico ne mangerà il frutto, e chi serve il suo padrone sarà onorato.</p>
<p class="C27 V19">Come nell'acqua il viso riflette il viso, cosí il cuore dell'uomo rivela l'uomo.</p>
<p class="C27 V20">Lo Sceol, e Abaddon, sono insaziabili, e insaziabili sono pure gli occhi degli uomini.</p>
<p class="C27 V21">Il crogiolo è per l'argento e la fornace per l'oro, cosí l'uomo è provato dalla lode che riceve.</p>
<p class="C27 V22">Anche se tu pestassi lo stolto in un mortaio tra il grano con un pestello, la sua stoltezza non si allontanerebbe da lui.</p>
<p class="C27 V23">Cerca di conoscere bene lo stato delle tue pecore e abbi cura delle tue mandrie,</p>
<p class="C27 V24">perché le ricchezze non durano sempre, e neppure una corona dura di generazione in generazione.</p>
<p class="C27 V25">Quando il fieno è portato via ed appare l'erba tenera e si raccoglie il foraggio dei monti,</p>
<p class="C27 V26">gli agnelli provvederanno le tue vesti, i capri il prezzo di un campo</p>
<p class="C27 V27">e le capre abbastanza latte per il tuo cibo, per il cibo della tua casa e per il mantenimento delle tue serve.</p>
<p class="C28 V1">L'empio fugge anche se nessuno lo insegue, ma il giusto è sicuro come un leone.</p>
<p class="C28 V2">A motivo del peccato di un paese molti sono i suoi capi, ma con un uomo assennato che ha conoscenza la sua stabilità dura a lungo.</p>
<p class="C28 V3">Un povero che opprime i miseri è come una pioggia torrenziale che non dà pane.</p>
<p class="C28 V4">Quelli che abbandonano la legge lodano gli empi; ma quelli che osservano la legge fanno loro guerra.</p>
<p class="C28 V5">Gli uomini malvagi non comprendono la giustizia, ma quelli che cercano l'Eterno comprendono ogni cosa.</p>
<p class="C28 V6">E' meglio il povero che cammina nella sua integrità, dell'uomo instabile che segue vie tortuose, anche se ricco.</p>
<p class="C28 V7">Chi osserva la legge è un figlio che ha intendimento, ma il compagno dei ghiottoni fa vergogna a suo padre.</p>
<p class="C28 V8">Chi accresce i suoi beni con usura e guadagni ingiusti, li accumula per colui che ha pietà dei poveri.</p>
<p class="C28 V9">Se uno volge altrove l'orecchio per non ascoltare la legge, la sua stessa preghiera sarà un abominio.</p>
<p class="C28 V10">Chi fa sviare gli uomini retti in una strada cattiva, cadrà egli stesso nella sua fossa; ma gli uomini integri erediteranno il bene.</p>
<p class="C28 V11">Il ricco si crede saggio, ma il povero che ha intendimento lo esamina a fondo.</p>
<p class="C28 V12">Quando i giusti trionfano c'è grande gloria, ma quando prevalgono gli empi la gente si nasconde.</p>
<p class="C28 V13">Chi copre le sue trasgressioni non prospererà, ma chi le confessa e le abbandona otterrà misericordia.</p>
<p class="C28 V14">Beato l'uomo che teme continuamente l'Eterno, ma chi indurisce il suo cuore cadrà nella sventura.</p>
<p class="C28 V15">Un empio che domina su un popolo povero è come un leone ruggente e un orso affamato.</p>
<p class="C28 V16">Un principe senza intendimento fa molte estorsioni, ma chi odia il guadagno disonesto prolungherà i suoi giorni.</p>
<p class="C28 V17">L'uomo su cui pesa un omicidio fuggirà fino alla tomba; nessuno lo aiuti!</p>
<p class="C28 V18">Chi cammina rettamente sarà salvato, ma l'uomo instabile che segue vie tortuose cadrà ad un tratto.</p>
<p class="C28 V19">Chi lavora la sua terra avrà pane in abbondanza, ma chi va dietro a vanità avrà una grande povertà.</p>
<p class="C28 V20">L'uomo fedele sarà colmato di benedizioni, ma chi ha fretta di arricchire non sarà senza colpa.</p>
<p class="C28 V21">Usare preferenze personali non è bene; per un pezzo di pane l'uomo commette peccato.</p>
<p class="C28 V22">L'uomo con l'occhio cattivo vuole arricchire in fretta, ma non si rende conto che gli piomberà addosso la miseria.</p>
<p class="C28 V23">Chi riprende qualcuno troverà poi maggior favore di chi lo adula con la lingua.</p>
<p class="C28 V24">Chi ruba a suo padre e a sua madre e dice: «Non è peccato», è compagno di chi distrugge.</p>
<p class="C28 V25">Chi ha il cuore gonfio d'orgoglio fomenta contese, ma chi confida nell'Eterno prospererà.</p>
<p class="C28 V26">Chi confida nel proprio cuore è uno stolto, ma chi cammina saggiamente sarà salvato.</p>
<p class="C28 V27">Chi dà al povero non sarà mai nel bisogno, ma colui che chiude i propri occhi avrà molte maledizioni.</p>
<p class="C28 V28">Quando gli empi s'innalzano, la gente si nasconde; ma quando periscono, i giusti si moltiplicano.</p>
<p class="C29 V1">L'uomo che irrigidisce il collo quando è ripreso, sarà improvvisamente spezzato senza alcun rimedio.</p>
<p class="C29 V2">Quando i giusti sono in autorità, il popolo si rallegra, ma quando domina l'empio, il popolo geme.</p>
<p class="C29 V3">L'uomo che ama la sapienza rallegra suo padre; ma chi frequenta le prostitute dissipa la sua ricchezza.</p>
<p class="C29 V4">Il re rende stabile il paese con la giustizia, ma chi riceve regali lo manda in rovina.</p>
<p class="C29 V5">L'uomo che adula il suo prossimo tende una rete sui suoi passi.</p>
<p class="C29 V6">Nel peccato di un uomo malvagio c'è un laccio, ma il giusto canta e si rallegra.</p>
<p class="C29 V7">Il giusto si interessa della causa dei miseri, ma l'empio non comprende tale interesse.</p>
<p class="C29 V8">Gli schernitori fomentano sedizioni in città, ma gli uomini saggi placano.</p>
<p class="C29 V9">Se un uomo saggio viene a contesa con uno stolto, e lo stolto si adira e ride, non c'è pace.</p>
<p class="C29 V10">Gli uomini di sangue odiano chi è integro, ma gli uomini retti cercano di proteggere la sua vita.</p>
<p class="C29 V11">Lo stolto dà sfogo a tutta la sua ira ma il saggio la trattiene e la calma.</p>
<p class="C29 V12">Se un sovrano dà retta a parole menzognere, tutti i suoi ministri diventano empi.</p>
<p class="C29 V13">Il povero e l'oppressore hanno questo in comune: l'Eterno illumina gli occhi di entrambi.</p>
<p class="C29 V14">Il re che fa giustizia ai miseri in verità avrà il trono stabilito per sempre.</p>
<p class="C29 V15">La verga e la riprensione danno sapienza; ma il fanciullo lasciato a se stesso fa vergogna a sua madre.</p>
<p class="C29 V16">Quando gli empi aumentano, aumentano pure le trasgressioni, ma i giusti vedranno la loro rovina.</p>
<p class="C29 V17">Correggi tuo figlio, egli ti darà conforto e procurerà delizie all'anima tua.</p>
<p class="C29 V18">Quando non c'è visione profetica il popolo diventa sfrenato, ma beato chi osserva la legge.</p>
<p class="C29 V19">Un servo non si corregge solo a parole; anche se comprende non ubbidisce.</p>
<p class="C29 V20">Hai visto un uomo precipitoso nel suo parlare? C'è piú speranza per uno stolto che per lui,</p>
<p class="C29 V21">Se uno alleva delicatamente da fanciullo il suo servo, alla fine egli vorrà essere suo successore.</p>
<p class="C29 V22">L'uomo iracondo fomenta contese e l'uomo collerico commette molti peccati.</p>
<p class="C29 V23">L'orgoglio dell'uomo lo porta in basso, ma chi è umile di spirito otterrà gloria.</p>
<p class="C29 V24">Chi si fa socio di un ladro odia la sua vita. Egli ode il giuramento ma non denuncia nulla.</p>
<p class="C29 V25">La paura dell'uomo costituisce un laccio, ma chi confida nell'Eterno è al sicuro.</p>
<p class="C29 V26">Molti cercano il favore del principe, ma la giustizia per ogni uomo viene dall'Eterno.</p>
<p class="C29 V27">L'uomo iniquo è un abominio per i giusti, e chi cammina rettamente è un abominio per gli empi.</p>
<p class="C30 V1">Parole di Agur figlio di Jakeh; il messaggio profetico che quest'uomo proclamò a Ithiel, a Ithiel e a Ukal.</p>
<p class="C30 V2">Sí, io sono piú stupido di tutti gli altri e non ho l'intendimento di un uomo.</p>
<p class="C30 V3">Non ho imparato la sapienza e non ho la conoscenza del Santo.</p>
<p class="C30 V4">Chi è salito in cielo e ne è disceso? Chi ha raccolto il vento nelle sue mani? Chi ha racchiuso le acque nella sua veste? Chi ha stabilito tutti i confini della terra? Qual è il suo nome e il nome di suo figlio, se lo sai?</p>
<p class="C30 V5">Ogni parola di Dio è raffinata col fuoco. Egli è uno scudo per chi si rifugia in lui.</p>
<p class="C30 V6">Non aggiungere nulla alle sue parole, perché non ti riprenda e tu sia trovato bugiardo.</p>
<p class="C30 V7">Io ti ho chiesto due cose; non negarmele prima che io muoia:</p>
<p class="C30 V8">allontana da me falsità e menzogna; non darmi né povertà né ricchezza, cibami del pane che mi è necessario</p>
<p class="C30 V9">perché, una volta sazio, non ti rinneghi e dica: «Chi è l'Eterno?», oppure, divenuto povero, non rubi e profani il nome del mio DIO.</p>
<p class="C30 V10">Non calunniare il servo davanti al suo padrone, perché egli non ti maledica e tu sia trovato colpevole.</p>
<p class="C30 V11">C'è una categoria di gente che maledice suo padre e non benedice sua madre.</p>
<p class="C30 V12">C'è una categoria di gente che si ritiene pura, ma non è lavata dalla sua lordura.</p>
<p class="C30 V13">C'è una categoria di gente che ha gli occhi molto alteri e le palpebre superbe.</p>
<p class="C30 V14">C'è una categoria di gente i cui denti sono come spade e i cui molari sono come coltelli, per divorare i poveri sulla faccia della terra e i bisognosi in mezzo agli uomini.</p>
<p class="C30 V15">La sanguisuga ha due figlie, che dicono: «Dammi, dammi!». Ci sono tre cose che non si saziano mai, anzi quattro non dicono mai: «Basta!».</p>
<p class="C30 V16">Lo Sceol, il grembo sterile, la terra che non si sazia di acqua e il fuoco che non dice mai: «Basta!».</p>
<p class="C30 V17">L'occhio che schernisce il padre e rifiuta sprezzante di ubbidire alla madre lo caveranno i corvi del torrente, lo divoreranno gli aquilotti.</p>
<p class="C30 V18">Ci sono tre cose troppo meravigliose per me, anzi quattro, che io non comprendo:</p>
<p class="C30 V19">la traccia dell'aquila nell'aria, la traccia del serpente sulla roccia, la traccia della nave in mezzo al mare e la traccia dell'uomo con una ragazza.</p>
<p class="C30 V20">Questa è la condotta della donna adultera: mangia, si pulisce la bocca e dice: «Non ho fatto alcun male!».</p>
<p class="C30 V21">Per tre cose la terra è turbata, anzi quattro sono le cose che non può sopportare:</p>
<p class="C30 V22">un servo quando diventa re, uno stolto quando ha pane a sazietà,</p>
<p class="C30 V23">una donna odiosa che trova marito e una serva che prende il posto della padrona.</p>
<p class="C30 V24">Ci sono quattro piccoli animali sulla terra, ma sono estremamente saggi:</p>
<p class="C30 V25">le formiche, che sono un popolo senza forza, ma si procurano il loro cibo durante l'estate;</p>
<p class="C30 V26">i conigli, che sono un popolo debole, ma stabiliscono la loro dimora nelle rocce;</p>
<p class="C30 V27">le locuste, che non hanno re, ma procedono tutte a schiere;</p>
<p class="C30 V28">la lucertola che puoi prender con le mani, ma si trova nei palazzi dei re.</p>
<p class="C30 V29">Tre esseri hanno un bel portamento, anzi quattro hanno un'andatura maestosa:</p>
<p class="C30 V30">il leone, il piú forte degli animali, che non indietreggia davanti a nessuno,</p>
<p class="C30 V31">il cavallo da guerra che cammina impettito, il capro, e il re quando è col suo esercito.</p>
<p class="C30 V32">Se hai agito da stolto innalzando te stesso o se hai pensato del male, mettiti la mano sulla bocca,</p>
<p class="C30 V33">perché, sbattendo il latte si produce il burro, torcendo il naso ne esce il sangue e spremendo l'ira ne esce la contesa.</p>
<p class="C31 V1">Parole del re Lemuel, il messaggio profetico con cui sua madre lo ammaestrò.</p>
<p class="C31 V2">Che ti dirò, figlio mio? Che ti dirò, figlio del mio grembo? Che ti dirò, figlio dei miei voti?</p>
<p class="C31 V3">Non dare il tuo vigore alle donne né la tua vita a ciò che distrugge i re.</p>
<p class="C31 V4">Non si addice ai re, o Lemuel, non si addice ai re bere vino né ai principi desiderare bevande inebrianti,</p>
<p class="C31 V5">perché bevendo non dimentichino la legge e non distorcano il diritto di tutti gli afflitti.</p>
<p class="C31 V6">Date bevande inebrianti a chi sta per perire, e del vino a chi ha il cuore amareggiato.</p>
<p class="C31 V7">Beva per dimenticare la sua povertà e non ricordarsi piú dei suoi guai.</p>
<p class="C31 V8">Apri la tua bocca in favore del muto in difesa di tutti i derelitti.</p>
<p class="C31 V9">Apri la tua bocca, giudica con giustizia e difendi la causa del misero e del bisognoso.</p>
<p class="C31 V10">Chi troverà una donna forte e virtuosa? Il suo valore è di gran lunga superiore alle perle.</p>
<p class="C31 V11">Il cuore di suo marito confida in lei e avrà sempre dei guadagni.</p>
<p class="C31 V12">Ella gli fa del bene e non del male, tutti i giorni della sua vita.</p>
<p class="C31 V13">Si procura lana e lino e lavora con piacere con le proprie mani.</p>
<p class="C31 V14">Ella è simile alle navi dei mercanti: fa venire il suo cibo da lontano.</p>
<p class="C31 V15">Si alza quando è ancora notte per distribuire il cibo alla sua famiglia e dare ordini alle sue domestiche.</p>
<p class="C31 V16">Ella guarda un campo e l'acquista; col frutto delle sue mani pianta una vigna.</p>
<p class="C31 V17">Si cinge di forza i lombi, e irrobustisce le sue braccia.</p>
<p class="C31 V18">Si rende conto che il suo commercio va bene, e la sua lampada di notte non si spegne.</p>
<p class="C31 V19">Stende la sua mano alla conocchia e le sue palme impugnano il fuso.</p>
<p class="C31 V20">Tende la sua mano al povero e porge le sue mani al bisognoso,</p>
<p class="C31 V21">Non teme la neve per la sua famiglia, perché tutti quelli di casa hanno doppia veste.</p>
<p class="C31 V22">Si fa delle coperte di arazzo e le sue vesti sono di lino finissimo e di porpora.</p>
<p class="C31 V23">Suo marito è stimato alle porte, quando si siede fra gli anziani del paese.</p>
<p class="C31 V24">Confeziona vesti di lino e le vende, e rifornisce i mercanti di cinture.</p>
<p class="C31 V25">Forza e onore sono il suo vestito e ride dei giorni a venire.</p>
<p class="C31 V26">Apre la sua bocca con sapienza e sulla sua lingua c'è la legge della bontà.</p>
<p class="C31 V27">Ella sorveglia l'andamento della sua casa e non mangia il pane di pigrizia.</p>
<p class="C31 V28">I suoi figli si levano e la proclamano beata; anche suo marito ne fa l'elogio, dicendo:</p>
<p class="C31 V29">«Molte figlie hanno compiuto cose grandi, ma tu le sorpassi tutte quante».</p>
<p class="C31 V30">La grazia è fallace e la bellezza è vana, ma la donna che teme l'Eterno, quella sarà lodata.</p>
<p class="C31 V31">Datele del frutto delle sue mani, e le sue stesse opere la lodino alle porte.</p>
</div>
</div>
<div class="edizione RIVEDUTA">
<div class="libro Pr">
<p class="CCAPITOLO VVERSO">TESTO</p>
<p class="C1 V1">Proverbi di Salomone, figlio di Davide, re d'Israele;</p>
<p class="C1 V2">perché l'uomo conosca la saggezza, l'istruzione e comprenda i detti sensati;</p>
<p class="C1 V3">perché riceva insegnamento sul buon senso, la giustizia, l'equità, la rettitudine;</p>
<p class="C1 V4">per dare accorgimento ai semplici e conoscenza e riflessione al giovane.</p>
<p class="C1 V5">Il saggio ascolterà e accrescerà il suo sapere; l'uomo intelligente ne otterrà buone direttive</p>
<p class="C1 V6">per capire i proverbi e le allegorie, le parole dei saggi e i loro enigmi.</p>
<p class="C1 V7">Il timore del SIGNORE è il principio della scienza; gli stolti disprezzano la saggezza e l'istruzione.</p>
<p class="C1 V8">Ascolta, figlio mio, l'istruzione di tuo padre e non rifiutare l'insegnamento di tua madre;</p>
<p class="C1 V9">poiché saranno una corona di grazia sul tuo capo e monili al tuo collo.</p>
<p class="C1 V10">Figlio mio, se i peccatori ti vogliono sviare, non dar loro retta.</p>
<p class="C1 V11">Potranno dirti: «Vieni con noi; mettiamoci in agguato per uccidere; tendiamo insidie senza motivo all'innocente;</p>
<p class="C1 V12">inghiottiamoli vivi, come il soggiorno dei morti, e tutti interi come quelli che scendono nella tomba;</p>
<p class="C1 V13">noi troveremo ogni sorta di beni preziosi, riempiremo le nostre case di bottino;</p>
<p class="C1 V14">tu estrarrai a sorte la tua parte con noi, non ci sarà tra noi tutti che una borsa sola».</p>
<p class="C1 V15">Tu però, figlio mio, non t'incamminare con loro; trattieni il tuo piede lontano dal loro sentiero;</p>
<p class="C1 V16">poiché i loro piedi corrono al male, essi si affrettano a spargere il sangue.</p>
<p class="C1 V17">Si tende invano la rete davanti a ogni sorta di uccelli;</p>
<p class="C1 V18">ma costoro pongono agguati al loro proprio sangue e tendono insidie alla loro vita stessa.</p>
<p class="C1 V19">Tali sono le vie di chiunque si dà alla rapina; essa toglie la vita a chi la commette.</p>
<p class="C1 V20">La saggezza grida per le vie, fa udire la sua voce per le piazze;</p>
<p class="C1 V21">negli incroci affollati essa chiama, all'ingresso delle porte, in città, pronunzia i suoi discorsi:</p>
<p class="C1 V22">«Fino a quando, stolti, amerete la stoltezza? Fino a quando i beffardi prenderanno gusto a schernire e gli stolti avranno in odio la scienza?</p>
<p class="C1 V23">Volgetevi ad ascoltare la mia riprensione; ecco, io farò sgorgare su di voi il mio spirito, vi farò conoscere le mie parole...</p>
<p class="C1 V24">Poiché, quand'ho chiamato avete rifiutato d'ascoltare, quand'ho steso la mano nessuno vi ha badato,</p>
<p class="C1 V25">anzi avete respinto ogni mio consiglio e della mia correzione non ne avete voluto sapere,</p>
<p class="C1 V26">anch'io riderò delle vostre sventure, mi farò beffe quando lo spavento vi piomberà addosso;</p>
<p class="C1 V27">quando lo spavento vi piomberà addosso come una tempesta, quando la sventura v'investirà come un uragano e vi cadranno addosso l'afflizione e l'angoscia.</p>
<p class="C1 V28">Allora mi chiameranno, ma io non risponderò; mi cercheranno con premura ma non mi troveranno.</p>
<p class="C1 V29">Poiché hanno odiato la scienza, non hanno scelto il timore del SIGNORE,</p>
<p class="C1 V30">non hanno voluto sapere i miei consigli e hanno disprezzato ogni mia riprensione,</p>
<p class="C1 V31">si pasceranno del frutto della loro condotta, e saranno saziati dei loro propri consigli.</p>
<p class="C1 V32">Infatti il pervertimento degli insensati li uccide e lo sviarsi degli stolti li fa perire;</p>
<p class="C1 V33">ma chi mi ascolta starà al sicuro, vivrà tranquillo, senza paura di nessun male».</p>
<p class="C2 V1">Figlio mio, se ricevi le mie parole e serbi con cura i miei comandamenti,</p>
<p class="C2 V2">prestando orecchio alla saggezza e inclinando il cuore all'intelligenza;</p>
<p class="C2 V3">sì, se chiami il discernimento e rivolgi la tua voce all'intelligenza,</p>
<p class="C2 V4">se la cerchi come l'argento e ti dai a scavarla come un tesoro,</p>
<p class="C2 V5">allora comprenderai il timore del SIGNORE e troverai la scienza di Dio.</p>
<p class="C2 V6">Il SIGNORE infatti dà la saggezza; dalla sua bocca provengono la scienza e l'intelligenza.</p>
<p class="C2 V7">Egli tiene in serbo per gli uomini retti un aiuto potente, uno scudo per quelli che camminano nell'integrità,</p>
<p class="C2 V8">allo scopo di proteggere i sentieri della giustizia e di custodire la via dei suoi fedeli.</p>
<p class="C2 V9">Allora comprenderai la giustizia, l'equità, la rettitudine, tutte le vie del bene.</p>
<p class="C2 V10">Perché la saggezza ti entrerà nella mente, la scienza sarà la delizia del tuo cuore,</p>
<p class="C2 V11">la riflessione veglierà su di te, l'intelligenza ti proteggerà</p>
<p class="C2 V12">essa ti scamperà così dalla via malvagia, dalla gente che parla di cose perverse,</p>
<p class="C2 V13">da quelli che lasciano i sentieri della rettitudine per camminare nella via delle tenebre,</p>
<p class="C2 V14">che godono a fare il male e si compiacciono delle perversità del malvagio,</p>
<p class="C2 V15">che seguono sentieri contorti e percorrono vie tortuose.</p>
<p class="C2 V16">Ti salverà dalla donna adultera, dalla infedele che usa parole seducenti,</p>
<p class="C2 V17">che ha abbandonato il compagno della sua gioventù e ha dimenticato il patto del suo Dio.</p>
<p class="C2 V18">Infatti la sua casa pende verso la morte, e i suoi sentieri conducono ai defunti.</p>
<p class="C2 V19">Nessuno di quelli che vanno da lei ne ritorna, nessuno riprende i sentieri della vita.</p>
<p class="C2 V20">Così camminerai per la via dei buoni e rimarrai nei sentieri dei giusti.</p>
<p class="C2 V21">Gli uomini retti infatti abiteranno la terra, quelli che sono integri vi rimarranno;</p>
<p class="C2 V22">ma gli empi saranno sterminati dalla terra, gli sleali ne saranno estirpati.</p>
<p class="C3 V1">Figlio mio, non dimenticare il mio insegnamento, e il tuo cuore osservi i miei comandamenti,</p>
<p class="C3 V2">perché ti procureranno lunghi giorni, anni di vita e di prosperità.</p>
<p class="C3 V3">Bontà e verità non ti abbandonino; legatele al collo, scrivile sulla tavola del tuo cuore;</p>
<p class="C3 V4">troverai così grazia e buon senso agli occhi di Dio e degli uomini.</p>
<p class="C3 V5">Confida nel SIGNORE con tutto il cuore e non ti appoggiare sul tuo discernimento.</p>
<p class="C3 V6">Riconoscilo in tutte le tue vie ed egli appianerà i tuoi sentieri.</p>
<p class="C3 V7">Non ti stimare saggio da te stesso; temi il SIGNORE e allontanati dal male;</p>
<p class="C3 V8">questo sarà la salute del tuo corpo e un refrigerio alle tue ossa.</p>
<p class="C3 V9">Onora il SIGNORE con i tuoi beni e con le primizie di ogni tua rendita;</p>
<p class="C3 V10">i tuoi granai saranno ricolmi d'abbondanza e i tuoi tini traboccheranno di mosto.</p>
<p class="C3 V11">Figlio mio, non disprezzare la correzione del SIGNORE, non ti ripugni la sua riprensione;</p>
<p class="C3 V12">perché il SIGNORE riprende colui che egli ama, come un padre il figlio che gradisce.</p>
<p class="C3 V13">Beato l'uomo che ha trovato la saggezza, l'uomo che ottiene l'intelligenza!</p>
<p class="C3 V14">Poiché il guadagno che essa procura è preferibile a quello dell'argento, il profitto che se ne trae vale più dell'oro fino.</p>
<p class="C3 V15">Essa è più pregevole delle perle, quanto hai di più prezioso non l'equivale.</p>
<p class="C3 V16">Lunghezza di vita è nella sua destra; ricchezza e gloria nella sua sinistra.</p>
<p class="C3 V17">Le sue vie sono vie deliziose, e tutti i suoi sentieri sono tranquilli.</p>
<p class="C3 V18">Essa è un albero di vita per quelli che l'afferrano, e quelli che la possiedono sono beati.</p>
<p class="C3 V19">Con la saggezza il SIGNORE fondò la terra, e con l'intelligenza rese stabili i cieli.</p>
<p class="C3 V20">Per la sua scienza gli abissi furono aperti, e le nuvole distillano la rugiada.</p>
<p class="C3 V21">Figlio mio, queste cose non si allontanino mai dai tuoi occhi! Conserva la saggezza e la riflessione!</p>
<p class="C3 V22">Esse saranno vita per te e un ornamento al tuo collo.</p>
<p class="C3 V23">Allora camminerai sicuro per la tua via e il tuo piede non inciamperà.</p>
<p class="C3 V24">Quando ti coricherai non avrai paura; starai a letto e il tuo sonno sarà dolce.</p>
<p class="C3 V25">Non avrai da temere improvvisi spaventi, né la rovina degli empi, quando verrà;</p>
<p class="C3 V26">perché il SIGNORE sarà la tua sicurezza, e preserverà il tuo piede da ogni insidia.</p>
<p class="C3 V27">Non rifiutare un beneficio a chi vi ha diritto, quando è in tuo potere di farlo.</p>
<p class="C3 V28">Se hai di che dare, non dire al tuo prossimo: «Va' e torna, te lo darò domani».</p>
<p class="C3 V29">Non tramare il male contro il tuo prossimo, mentre egli abita fiducioso con te.</p>
<p class="C3 V30">Non fare causa a nessuno senza motivo, se non ti è stato fatto alcun torto.</p>
<p class="C3 V31">Non portare invidia all'uomo violento e non scegliere nessuna delle sue vie;</p>
<p class="C3 V32">poiché il SIGNORE detesta l'uomo perverso, ma la sua amicizia è per gli uomini retti.</p>
<p class="C3 V33">La maledizione del SIGNORE è nella casa dell'empio, ma egli benedice l'abitazione dei giusti.</p>
<p class="C3 V34">Se schernisce gli schernitori, fa grazia agli umili.</p>
<p class="C3 V35">I saggi erediteranno la gloria, ma l'infamia è la parte che spetta agli stolti.</p>
<p class="C4 V1">Figlioli, ascoltate l'istruzione di un padre, state attenti a imparare il discernimento;</p>
<p class="C4 V2">perché io vi do una buona dottrina; non abbandonate il mio insegnamento.</p>
<p class="C4 V3">Quand'ero ancora bambino presso mio padre, tenero e unico presso mia madre,</p>
<p class="C4 V4">egli mi insegnava dicendomi: «Il tuo cuore conservi le mie parole; osserva i miei comandamenti e vivrai;</p>
<p class="C4 V5">acquista saggezza, acquista intelligenza; non dimenticare le parole della mia bocca e non te ne sviare;</p>
<p class="C4 V6">non abbandonare la saggezza, ed essa ti custodirà; amala, ed essa ti proteggerà;</p>
<p class="C4 V7">il principio della saggezza è: Acquista la saggezza; sì, a costo di quanto possiedi, acquista l'intelligenza;</p>
<p class="C4 V8">esaltala, ed essa t'innalzerà; essa ti coprirà di gloria quando l'avrai abbracciata;</p>
<p class="C4 V9">essa ti metterà sul capo una corona di grazia, ti farà dono di un magnifico diadema».</p>
<p class="C4 V10">Ascolta, figlio mio, ricevi le mie parole, e anni di vita ti saranno moltiplicati.</p>
<p class="C4 V11">Io ti indico la via della saggezza, ti avvio per i sentieri della rettitudine.</p>
<p class="C4 V12">Se cammini, i tuoi passi non saranno raccorciati, e se corri, non inciamperai.</p>
<p class="C4 V13">Afferra saldamente l'istruzione, non lasciarla andare; conservala, perché essa è la tua vita.</p>
<p class="C4 V14">Non entrare nel sentiero degli empi e non t'inoltrare per la via dei malvagi;</p>
<p class="C4 V15">schivala, non passare per essa; allontanatene, e va' oltre.</p>
<p class="C4 V16">Essi infatti non possono dormire, se non hanno fatto del male; il sonno è loro tolto, se non hanno fatto cadere qualcuno.</p>
<p class="C4 V17">Essi mangiano il pane dell'empietà e bevono il vino della violenza;</p>
<p class="C4 V18">ma il sentiero dei giusti è come la luce che spunta e va sempre più risplendendo, finché sia giorno pieno.</p>
<p class="C4 V19">La via degli empi è come il buio; essi non scorgono ciò che li farà cadere.</p>
<p class="C4 V20">Figlio mio, sta' attento alle mie parole, inclina l'orecchio ai miei detti;</p>
<p class="C4 V21">non si allontanino mai dai tuoi occhi, conservali in fondo al cuore;</p>
<p class="C4 V22">poiché sono vita per quelli che li trovano, salute per tutto il loro corpo.</p>
<p class="C4 V23">Custodisci il tuo cuore più di ogni altra cosa, poiché da esso provengono le sorgenti della vita.</p>
<p class="C4 V24">Rimuovi da te la perversità della bocca, allontana da te la falsità delle labbra.</p>
<p class="C4 V25">I tuoi occhi guardino bene in faccia, le tue palpebre si dirigano dritto davanti a te.</p>
<p class="C4 V26">Appiana il sentiero dei tuoi piedi, tutte le tue vie siano ben preparate.</p>
<p class="C4 V27">Non girare né a destra né a sinistra, ritira il tuo piede dal male.</p>
<p class="C5 V1">Figlio mio, sta' attento alla mia saggezza, inclina l'orecchio alla mia intelligenza,</p>
<p class="C5 V2">affinché tu conservi l'accorgimento, e le tue labbra custodiscano la scienza.</p>
<p class="C5 V3">Infatti le labbra dell'adultera stillano miele, la sua bocca è più morbida dell'olio;</p>
<p class="C5 V4">ma la fine a cui conduce è amara come il veleno, è affilata come una spada a doppio taglio.</p>
<p class="C5 V5">I suoi piedi scendono alla morte, i suoi passi portano al soggiorno dei defunti.</p>
<p class="C5 V6">Lungi dal prendere il sentiero della vita, le sue vie sono sbagliate, e non sa dove va.</p>
<p class="C5 V7">Or dunque, figlioli, ascoltatemi, e non vi allontanate dalle parole della mia bocca.</p>
<p class="C5 V8">Tieni lontana da lei la tua via e non ti accostare alla porta della sua casa,</p>
<p class="C5 V9">per non dare ad altri il fiore della tua gioventù, e i tuoi anni al tiranno crudele;</p>
<p class="C5 V10">perché degli stranieri non siano saziati dei tuoi beni, e le tue fatiche non vadano in casa d'altri;</p>
<p class="C5 V11">perché tu non abbia a gemere quando verrà la tua fine, quando la tua carne e il tuo corpo saranno consumati;</p>
<p class="C5 V12">e tu non dica: «Come ho fatto a odiare la correzione, e come ha potuto il mio cuore disprezzare la riprensione?</p>
<p class="C5 V13">Come ho fatto a non ascoltare la voce di chi m'insegnava, e a non porgere l'orecchio a chi m'istruiva?</p>
<p class="C5 V14">Poco mancò che non mi trovassi immerso in ogni male, in mezzo all'assemblea e alla comunità».</p>
<p class="C5 V15">Bevi l'acqua della tua cisterna, l'acqua viva del tuo pozzo.</p>
<p class="C5 V16">Le tue fonti devono forse spargersi al di fuori? I tuoi ruscelli devono forse scorrere per le strade?</p>
<p class="C5 V17">Siano per te solo, e non per gli stranieri con te.</p>
<p class="C5 V18">Sia benedetta la tua fonte, e vivi lieto con la sposa della tua gioventù.</p>
<p class="C5 V19">Cerva d'amore, capriola di grazia, le sue carezze t'inebrino in ogni tempo, e sii sempre rapito nell'affetto suo.</p>
<p class="C5 V20">Perché, figlio mio, ti innamoreresti di un'estranea, e abbracceresti il seno della donna altrui?</p>
<p class="C5 V21">Infatti le vie dell'uomo stanno davanti agli occhi del SIGNORE, egli osserva tutti i suoi sentieri.</p>
<p class="C5 V22">L'empio sarà preso nelle proprie iniquità, tenuto stretto dalle funi del suo peccato.</p>
<p class="C5 V23">Egli morirà per mancanza di correzione, andrà vacillando per la grandezza della sua follia.</p>
<p class="C6 V1">Figlio mio, se ti sei reso garante per il tuo prossimo, se ti sei impegnato per un estraneo,</p>
<p class="C6 V2">sei colto allora nel laccio dalle parole della tua bocca, sei prigioniero delle parole della tua bocca.</p>
<p class="C6 V3">Fa' questo, figlio mio; disimpègnati, perché sei caduto in mano del tuo prossimo. Va' , gèttati ai suoi piedi, insisti,</p>
<p class="C6 V4">non dar sonno ai tuoi occhi, né riposo alle tue palpebre;</p>
<p class="C6 V5">lìberati come il capriolo dalla mano del cacciatore, come l'uccello dalla mano dell'uccellatore.</p>
<p class="C6 V6">Va' , pigro, alla formica; considera il suo fare e diventa saggio!</p>
<p class="C6 V7">Essa non ha né capo, né sorvegliante, né padrone;</p>
<p class="C6 V8">prepara il suo nutrimento nell'estate e immagazzina il suo cibo al tempo della mietitura.</p>
<p class="C6 V9">Fino a quando, o pigro, te ne starai coricato? Quando ti sveglierai dal tuo sonno?</p>
<p class="C6 V10">Dormire un po' , sonnecchiare un po' , incrociare un po' le mani per riposare...</p>
<p class="C6 V11">La tua povertà verrà come un ladro, la tua miseria, come un uomo armato.</p>
<p class="C6 V12">L'uomo da nulla, l'uomo iniquo, cammina con la falsità sulle labbra;</p>
<p class="C6 V13">ammicca con gli occhi, parla con i piedi, fa segni con le dita;</p>
<p class="C6 V14">ha la perversità nel cuore, trama del male in ogni tempo, semina discordie;</p>
<p class="C6 V15">perciò la sua rovina verrà all'improvviso, in un attimo sarà distrutto, senza rimedio.</p>
<p class="C6 V16">Sei cose odia il SIGNORE, anzi sette gli sono in abominio:</p>
<p class="C6 V17">gli occhi alteri, la lingua bugiarda, le mani che spargono sangue innocente,</p>
<p class="C6 V18">il cuore che medita disegni iniqui, i piedi che corrono frettolosi al male,</p>
<p class="C6 V19">il falso testimone che proferisce menzogne, e chi semina discordie tra fratelli.</p>
<p class="C6 V20">Figlio mio, osserva i precetti di tuo padre, e non trascurare gli insegnamenti di tua madre;</p>
<p class="C6 V21">tienili sempre legati al cuore e attaccati al collo.</p>
<p class="C6 V22">Quando camminerai, ti guideranno; quando dormirai, veglieranno su di te; al tuo risveglio ti parleranno.</p>
<p class="C6 V23">Il precetto è infatti una lampada, l'insegnamento una luce, le correzioni e la disciplina sono la via della vita,</p>
<p class="C6 V24">per guardarti dalla donna malvagia, dalle parole seducenti della straniera.</p>
<p class="C6 V25">Non desiderare in cuor tuo la sua bellezza, non ti lasciar prendere dalle sue palpebre;</p>
<p class="C6 V26">poiché per una donna corrotta uno si riduce a un pezzo di pane, e la donna adultera sta in agguato contro una vita preziosa.</p>
<p class="C6 V27">Uno si metterà forse del fuoco in petto senza che i suoi abiti si brucino?</p>
<p class="C6 V28">Camminerà forse sui carboni accesi senza scottarsi i piedi?</p>
<p class="C6 V29">Così è di chi va dalla moglie del prossimo; chi la tocca non rimarrà impunito.</p>
<p class="C6 V30">Non si disprezza il ladro che ruba per saziarsi quando ha fame;</p>
<p class="C6 V31">se viene sorpreso, restituirà anche il settuplo, darà tutti i beni della sua casa.</p>
<p class="C6 V32">Ma chi commette un adulterio è privo di senno; chi fa questo vuol rovinare sé stesso.</p>
<p class="C6 V33">Troverà ferite e disonore, la sua vergogna non sarà mai cancellata;</p>
<p class="C6 V34">perché la gelosia rende furioso il marito, il quale sarà senza pietà nel giorno della vendetta;</p>
<p class="C6 V35">non avrà riguardo a riscatto di nessun tipo, e anche se tu moltiplichi i regali, non sarà soddisfatto.</p>
<p class="C7 V1">Figlio mio, custodisci le mie parole, fa' tesoro dei miei precetti.</p>
<p class="C7 V2">Osserva i miei precetti e vivrai; custodisci il mio insegnamento come la pupilla degli occhi.</p>
<p class="C7 V3">Lègateli alle dita, scrivili sulla tavola del tuo cuore.</p>
<p class="C7 V4">Di' alla sapienza: «Tu sei mia sorella», e chiama l'intelligenza amica tua,</p>
<p class="C7 V5">affinché ti preservino dalla donna altrui, dall'estranea che usa parole seducenti.</p>
<p class="C7 V6">Ero alla finestra della mia casa, dietro la mia persiana, e stavo guardando;</p>
<p class="C7 V7">vidi, tra gli sciocchi, scòrsi, tra i giovani, un ragazzo privo di senno,</p>
<p class="C7 V8">che passava per la strada, presso l'angolo dov'essa abitava, e si dirigeva verso la casa di lei,</p>
<p class="C7 V9">al crepuscolo, sul declinare del giorno, quando la notte si faceva nera, oscura.</p>
<p class="C7 V10">Ecco farglisi incontro una donna in abito da prostituta e astuta di cuore,</p>
<p class="C7 V11">turbolenta e proterva, che non teneva piede in casa:</p>
<p class="C7 V12">ora in strada, ora per le piazze e in agguato presso ogni angolo.</p>
<p class="C7 V13">Essa lo prese, lo baciò e sfacciatamente gli disse:</p>
<p class="C7 V14">«Dovevo fare un sacrificio di riconoscenza; oggi ho sciolto i miei voti;</p>
<p class="C7 V15">perciò ti son venuta incontro per cercarti, e ti ho trovato.</p>
<p class="C7 V16">Ho abbellito il mio letto con morbidi tappeti; con coperte ricamate con filo d'Egitto;</p>
<p class="C7 V17">l'ho profumato di mirra, di aloè e di cinnamomo.</p>
<p class="C7 V18">Vieni, inebriamoci d'amore fino al mattino, sollazziamoci in amorosi piaceri;</p>
<p class="C7 V19">poiché mio marito non è a casa; è andato in viaggio lontano;</p>
<p class="C7 V20">ha preso con sé un sacchetto di denaro, non tornerà a casa che al plenilunio».</p>
<p class="C7 V21">Lei lo sedusse con le sue molte lusinghe, lo trascinò con la dolcezza delle sue labbra.</p>
<p class="C7 V22">Egli le andò dietro subito, come un bue va al macello, come uno stolto è condotto ai ceppi che lo castigheranno,</p>
<p class="C7 V23">come un uccello si affretta al laccio, senza sapere che è teso contro la sua vita, finché una freccia gli trapassi il fegato.</p>
<p class="C7 V24">Or dunque, figlioli, ascoltatemi, state attenti alle parole della mia bocca.</p>
<p class="C7 V25">Il tuo cuore non si lasci trascinare nelle vie di una tale donna; non ti sviare per i suoi sentieri;</p>
<p class="C7 V26">perché molti ne ha fatti cadere feriti a morte, e grande è il numero di quelli che ha uccisi.</p>
<p class="C7 V27">La sua casa è la via del soggiorno dei defunti, la strada che scende in grembo alla morte.</p>
<p class="C8 V1">La saggezza non chiama forse? L'intelligenza non fa udire la sua voce?</p>
<p class="C8 V2">Essa sta in piedi in cima ai luoghi più elevati, sulla strada, agli incroci;</p>
<p class="C8 V3">grida presso le porte della città, all'ingresso, negli androni:</p>
<p class="C8 V4">«Chiamo voi, o uomini nobili, la mia voce si rivolge ai figli del popolo.</p>
<p class="C8 V5">Imparate, o semplici, l'accorgimento, e voi, stolti, diventate intelligenti!</p>
<p class="C8 V6">Ascoltate, perché dirò cose eccellenti, le mie labbra si apriranno a insegnar cose rette.</p>
<p class="C8 V7">Infatti, la mia bocca esprime la verità, le mie labbra detestano l'empietà.</p>
<p class="C8 V8">Tutte le parole della mia bocca sono conformi a giustizia, non c'è nulla di ambiguo o di perverso in esse.</p>
<p class="C8 V9">Sono tutte rette per l'uomo intelligente, giuste per quelli che hanno trovato la scienza.</p>
<p class="C8 V10">Ricevete la mia istruzione anziché l'argento, e la scienza anziché l'oro scelto;</p>
<p class="C8 V11">poiché la saggezza vale più delle perle, tutti gli oggetti preziosi non la equivalgono.</p>
<p class="C8 V12">Io, la saggezza, sto con l'accorgimento e ho trovato la scienza della riflessione.</p>
<p class="C8 V13">Il timore del SIGNORE è odiare il male; io odio la superbia, l'arroganza, la via del male e la bocca perversa.</p>
<p class="C8 V14">A me appartiene il consiglio e il successo; io sono l'intelligenza, a me appartiene la forza.</p>
<p class="C8 V15">Per mio mezzo regnano i re, e i prìncipi decretano ciò che è giusto.</p>
<p class="C8 V16">Per mio mezzo governano i capi, i nobili, tutti i giudici della terra.</p>
<p class="C8 V17">Io amo quelli che mi amano, e quelli che mi cercano mi trovano.</p>
<p class="C8 V18">Con me sono ricchezze e gloria, i beni duraturi e la giustizia.</p>
<p class="C8 V19">Il mio frutto è migliore dell'oro fino, il mio prodotto vale più dell'argento selezionato.</p>
<p class="C8 V20">Io cammino per la via della giustizia, per i sentieri dell'equità,</p>
<p class="C8 V21">per far ereditare ricchezze a quelli che mi amano, e per riempire i loro tesori.</p>
<p class="C8 V22">Il SIGNORE mi ebbe con sé al principio dei suoi atti, prima di fare alcuna delle sue opere più antiche.</p>
<p class="C8 V23">Fui stabilita fin dall'eternità, dal principio, prima che la terra fosse.</p>
<p class="C8 V24">Fui generata quando non c'erano ancora abissi, quando ancora non c'erano sorgenti rigurgitanti d'acqua.</p>
<p class="C8 V25">Fui generata prima che i monti fossero fondati, prima che esistessero le colline,</p>
<p class="C8 V26">quand'egli ancora non aveva fatto né la terra né i campi né le prime zolle della terra coltivabile.</p>
<p class="C8 V27">Quand'egli disponeva i cieli io ero là; quando tracciava un circolo sulla superficie dell'abisso,</p>
<p class="C8 V28">quando condensava le nuvole in alto, quando rafforzava le fonti dell'abisso,</p>
<p class="C8 V29">quando assegnava al mare il suo limite perché le acque non oltrepassassero il loro confine, quando poneva le fondamenta della terra,</p>
<p class="C8 V30">io ero presso di lui come un artefice; ero sempre esuberante di gioia giorno dopo giorno, mi rallegravo in ogni tempo in sua presenza;</p>
<p class="C8 V31">mi rallegravo nella parte abitabile della sua terra, trovavo la mia gioia tra i figli degli uomini.</p>
<p class="C8 V32">Ora, figlioli, ascoltatemi; beati quelli che osservano le mie vie!</p>
<p class="C8 V33">Ascoltate l'istruzione, siate saggi, e non la rifiutate!</p>
<p class="C8 V34">Beato l'uomo che mi ascolta, che veglia ogni giorno alle mie porte, che vigila alla soglia della mia casa!</p>
<p class="C8 V35">Chi mi trova infatti trova la vita e ottiene il favore del SIGNORE.</p>
<p class="C8 V36">Ma chi pecca contro di me, fa torto a sé stesso; tutti quelli che mi odiano, amano la morte.</p>
<p class="C9 V1">La saggezza ha fabbricato la sua casa, ha lavorato le sue colonne, in numero di sette;</p>
<p class="C9 V2">ha ammazzato i suoi animali, ha preparato il suo vino, e ha anche apparecchiato la sua mensa.</p>
<p class="C9 V3">Ha mandato fuori le sue ancelle; dall'alto dei luoghi elevati della città essa chiama:</p>
<p class="C9 V4">«Chi è sciocco venga qua!» A quelli che sono privi di senno dice:</p>
<p class="C9 V5">«Venite, mangiate il mio pane e bevete il vino che ho preparato!»</p>
<p class="C9 V6">Lasciate, sciocchi, la stoltezza e vivrete; camminate per la via dell'intelligenza!</p>
<p class="C9 V7">Chi corregge il beffardo si attira insulti, chi riprende l'empio riceve affronto.</p>
<p class="C9 V8">Non riprendere il beffardo, per evitare che ti odi; riprendi il saggio, e ti amerà.</p>
<p class="C9 V9">Istruisci il saggio, e diventerà più saggio che mai; insegna al giusto e accrescerà il suo sapere.</p>
<p class="C9 V10">Il principio della saggezza è il timore del SIGNORE, e conoscere il Santo è l'intelligenza.</p>
<p class="C9 V11">Per mio mezzo infatti ti saranno moltiplicati i giorni, ti saranno aumentati anni di vita.</p>
<p class="C9 V12">Se sei saggio, sei saggio per te stesso; se sei beffardo, tu solo ne porterai la pena.</p>
<p class="C9 V13">La follia è una donna turbolenta, sciocca, che non sa nulla.</p>
<p class="C9 V14">Siede alla porta di casa, sopra una sedia, nei luoghi elevati della città,</p>
<p class="C9 V15">per chiamare quelli che passano per la via, che vanno diritti per la loro strada, dicendo:</p>
<p class="C9 V16">«Chi è sciocco venga qua!» E a chi è privo di senno dice:</p>
<p class="C9 V17">«Le acque rubate sono dolci, il pane mangiato di nascosto è delizioso».</p>
<p class="C9 V18">Ma egli non sa che là sono i defunti, che i suoi convitati giacciono in fondo al soggiorno dei morti.</p>
<p class="C10 V1">Proverbi di Salomone. Un figlio saggio rallegra suo padre, ma un figlio stolto è un dolore per sua madre.</p>
<p class="C10 V2">I tesori di empietà non fruttano, ma la giustizia libera dalla morte.</p>
<p class="C10 V3">Il SIGNORE non permette che il giusto soffra la fame, ma respinge insoddisfatta l'avidità degli empi.</p>
<p class="C10 V4">Chi lavora con mano pigra impoverisce, ma la mano laboriosa fa arricchire.</p>
<p class="C10 V5">Chi raccoglie durante l'estate è un figlio prudente, ma chi dorme durante la mietitura è un figlio che fa vergogna.</p>
<p class="C10 V6">Benedizioni si posano sul capo dei giusti, ma la violenza copre la bocca degli empi.</p>
<p class="C10 V7">La memoria del giusto è in benedizione, ma il nome degli empi marcisce.</p>
<p class="C10 V8">Chi ha il cuore saggio accetta i precetti, ma chi ha le labbra stolte va in rovina.</p>
<p class="C10 V9">Chi cammina nell'integrità cammina sicuro, ma chi va per vie tortuose sarà scoperto.</p>
<p class="C10 V10">Chi ammicca con l'occhio causa dolore e chi ha le labbra stolte va in rovina.</p>
<p class="C10 V11">La bocca del giusto è una fonte di vita, ma la bocca degli empi nasconde violenza.</p>
<p class="C10 V12">L'odio provoca liti, ma l'amore copre ogni colpa.</p>
<p class="C10 V13">Sulle labbra dell'uomo intelligente si trova la saggezza, ma il bastone è per il dorso di chi è privo di senno.</p>
<p class="C10 V14">I saggi tengono in serbo la scienza, ma la bocca dello stolto è una rovina imminente.</p>
<p class="C10 V15">I beni del ricco sono la sua fortezza; la rovina dei poveri è la loro povertà.</p>
<p class="C10 V16">Il guadagno del giusto serve per la vita, il salario dell'empio serve per il peccato.</p>
<p class="C10 V17">Chi tiene conto della correzione, segue il cammino della vita; ma chi non fa caso della riprensione, si smarrisce.</p>
<p class="C10 V18">Chi dissimula l'odio ha labbra bugiarde, e chi sparge calunnie è uno stolto.</p>
<p class="C10 V19">Nella moltitudine delle parole non manca la colpa, ma chi frena le sue labbra è prudente.</p>
<p class="C10 V20">La lingua del giusto è argento scelto; il cuore degli empi vale poco.</p>
<p class="C10 V21">Le labbra del giusto nutrono molti, ma gli stolti muoiono per mancanza di senno.</p>
<p class="C10 V22">Quel che fa ricchi è la benedizione del SIGNORE e il tormento che uno si dà non le aggiunge nulla.</p>
<p class="C10 V23">Commettere un delitto, per lo stolto è come un divertimento; così è per l'uomo prudente che pratica la saggezza.</p>
<p class="C10 V24">All'empio succede quello che teme, ma ai giusti è concesso quello che desiderano.</p>
<p class="C10 V25">Come tempesta che passa, l'empio non è più, ma il giusto ha un fondamento eterno.</p>
<p class="C10 V26">Come l'aceto ai denti e il fumo agli occhi, così è il pigro per chi lo manda.</p>
<p class="C10 V27">Il timore del SIGNORE accresce i giorni, ma gli anni degli empi saranno accorciati.</p>
<p class="C10 V28">L'attesa dei giusti è gioia, ma la speranza degli empi perirà.</p>
<p class="C10 V29">La via del SIGNORE è una fortezza per l'uomo integro, ma una rovina per i malfattori.</p>
<p class="C10 V30">Il giusto non sarà mai smosso, ma gli empi non abiteranno la terra.</p>
<p class="C10 V31">La bocca del giusto fa fiorire la saggezza, ma la lingua perversa sarà soppressa.</p>
<p class="C10 V32">Le labbra del giusto conoscono ciò che è gradito, ma la bocca degli empi è piena di perversità.</p>
<p class="C11 V1">La bilancia falsa è un abominio per il SIGNORE, ma il peso giusto gli è gradito.</p>
<p class="C11 V2">Venuta la superbia, viene anche l'infamia; ma la saggezza è con gli umili.</p>
<p class="C11 V3">L'integrità degli uomini retti li guida, ma la perversità dei perfidi è la loro rovina.</p>
<p class="C11 V4">Le ricchezze non servono a nulla nel giorno dell'ira, ma la giustizia salva dalla morte.</p>
<p class="C11 V5">La giustizia dell'uomo integro gli appiana la via, ma l'empio cade per la sua empietà.</p>
<p class="C11 V6">La giustizia degli uomini retti li libera, ma i perfidi restano presi nella loro malizia.</p>
<p class="C11 V7">Quando un empio muore, la sua speranza perisce, e l'attesa degli empi è annientata.</p>
<p class="C11 V8">Il giusto è salvato dalla tribolazione, e l'empio ne prende il posto.</p>
<p class="C11 V9">Con la sua bocca l'ipocrita rovina il suo prossimo, ma i giusti sono liberati grazie alla loro scienza.</p>
<p class="C11 V10">Quando i giusti prosperano, la città gioisce; quando periscono gli empi sono grida di esultanza.</p>
<p class="C11 V11">Con la benedizione dei giusti si costruisce una città, ma con la bocca degli empi essa viene diroccata.</p>
<p class="C11 V12">Chi disprezza il prossimo è privo di senno, ma l'uomo prudente tace.</p>
<p class="C11 V13">Chi va sparlando svela i segreti, ma chi ha lo spirito leale tiene celata la cosa.</p>
<p class="C11 V14">Quando manca una saggia direzione il popolo cade; nel gran numero dei consiglieri sta la salvezza.</p>
<p class="C11 V15">Chi si fa garante per un altro ne soffre danno, ma chi odia farsi garante per la condotta altrui è tranquillo.</p>
<p class="C11 V16">La donna che ha grazia riceve onore, e gli uomini forti ottengono la ricchezza.</p>
<p class="C11 V17">L'uomo buono fa del bene a sé stesso, ma il crudele tortura la sua propria carne.</p>
<p class="C11 V18">L'empio fa un'opera illusoria, ma chi semina giustizia ha una ricompensa sicura.</p>
<p class="C11 V19">Così la giustizia conduce alla vita, ma chi va dietro al male si avvia verso la morte.</p>
<p class="C11 V20">I perversi di cuore sono un abominio per il SIGNORE, ma gli integri nella loro condotta gli sono graditi.</p>
<p class="C11 V21">No, certo, il malvagio non rimarrà impunito, ma la discendenza dei giusti scamperà.</p>
<p class="C11 V22">Una donna bella, ma senza giudizio, è un anello d'oro nel grifo di un porco.</p>
<p class="C11 V23">Il desiderio dei giusti è il bene soltanto, ma la prospettiva degli empi è l'ira.</p>
<p class="C11 V24">C'è chi offre liberalmente e diventa più ricco, e c'è chi risparmia più del giusto e non fa che impoverire.</p>
<p class="C11 V25">Chi è benefico sarà nell'abbondanza, e chi annaffia sarà egli pure annaffiato.</p>
<p class="C11 V26">Chi fa incetta del grano è maledetto dal popolo, ma la benedizione è sul capo di chi lo vende.</p>
<p class="C11 V27">Chi si adopera per il bene si attira benevolenza, ma chi cerca il male, male lo colpirà.</p>
<p class="C11 V28">Chi confida nelle sue ricchezze cadrà, ma i giusti rinverdiranno come fogliame.</p>
<p class="C11 V29">Chi getta lo scompiglio in casa sua erediterà vento, e lo stolto sarà lo schiavo di chi ha il cuore saggio.</p>
<p class="C11 V30">Il frutto del giusto è un albero di vita, e il saggio attira a sé le persone.</p>
<p class="C11 V31">Ecco, il giusto riceve la sua retribuzione sulla terra, quanto più l'empio e il peccatore!</p>
<p class="C12 V1">Chi ama la correzione ama la scienza, ma chi odia la riprensione è uno stupido.</p>
<p class="C12 V2">L'uomo buono ottiene il favore del SIGNORE, ma il SIGNORE condanna l'uomo pieno di malizia.</p>
<p class="C12 V3">L'uomo non diventa stabile con l'iniquità, ma la radice dei giusti non sarà mai smossa.</p>
<p class="C12 V4">La donna virtuosa è la corona del marito, ma quella che fa vergogna gli è un tarlo nelle ossa.</p>
<p class="C12 V5">I pensieri dei giusti sono equità, ma i disegni degli empi sono frode.</p>
<p class="C12 V6">Le parole degli empi insidiano la vita, ma la bocca degli uomini retti procura la liberazione.</p>
<p class="C12 V7">Gli empi, una volta rovesciati, non sono più, ma la casa dei giusti rimane in piedi.</p>
<p class="C12 V8">L'uomo è lodato in proporzione del suo senno, ma chi ha il cuore pervertito sarà disprezzato.</p>
<p class="C12 V9">È meglio essere in umile stato e avere un servo, che fare il borioso e mancar di pane.</p>
<p class="C12 V10">Il giusto ha cura della vita del suo bestiame, ma il cuore degli empi è crudele.</p>
<p class="C12 V11">Chi coltiva la sua terra avrà pane da saziarsi, ma chi va dietro ai fannulloni è privo di senno.</p>
<p class="C12 V12">L'empio agogna la preda dei malvagi, ma la radice dei giusti porta il suo frutto.</p>
<p class="C12 V13">Nel peccato delle labbra sta un'insidia funesta, ma il giusto sfuggirà a tale afflizione.</p>
<p class="C12 V14">Per il frutto della sua bocca l'uomo è saziato di beni, e a ognuno è reso secondo l'opera delle sue mani.</p>
<p class="C12 V15">La via dello stolto è diritta ai suoi occhi, ma chi ascolta i consigli è saggio.</p>
<p class="C12 V16">Lo stolto lascia scorger subito il suo cruccio, ma chi dissimula un affronto è uomo prudente.</p>
<p class="C12 V17">Chi dice la verità proclama ciò che è giusto, ma il falso testimone parla con inganno.</p>
<p class="C12 V18">C'è chi, parlando senza riflettere, trafigge come spada, ma la lingua dei saggi procura guarigione.</p>
<p class="C12 V19">Il labbro veritiero è stabile per sempre, ma la lingua bugiarda non dura che un istante.</p>
<p class="C12 V20">L'inganno è nel cuore di chi trama il male, ma per chi nutre propositi di pace c'è gioia.</p>
<p class="C12 V21">Nessun male colpisce il giusto, ma gli empi sono pieni di guai.</p>
<p class="C12 V22">Le labbra bugiarde sono un abominio per il SIGNORE, ma quelli che agiscono con sincerità gli sono graditi.</p>
<p class="C12 V23">L'uomo accorto nasconde quello che sa, ma il cuore degli stolti proclama la loro follia.</p>
<p class="C12 V24">La mano dei diligenti dominerà, ma la pigra sarà tributaria.</p>
<p class="C12 V25">La sofferenza del cuore abbatte l'uomo, ma la parola buona lo rallegra.</p>
<p class="C12 V26">Il giusto indica la strada al suo compagno, ma la via degli empi li fa smarrire.</p>
<p class="C12 V27">Il pigro non arrostisce la sua selvaggina, ma l'operosità è per l'uomo un tesoro prezioso.</p>
<p class="C12 V28">Nel sentiero della giustizia sta la vita, e nella via che essa traccia non c'è morte.</p>
<p class="C13 V1">Il figlio saggio ascolta l'istruzione di suo padre, ma il beffardo non ascolta rimproveri.</p>
<p class="C13 V2">Per il frutto delle sue labbra uno gode del bene, ma il desiderio dei perfidi è la violenza.</p>
<p class="C13 V3">Chi sorveglia la sua bocca preserva la propria vita; chi apre troppo le labbra va incontro alla rovina.</p>
<p class="C13 V4">Il pigro desidera, e non ha nulla, ma l'operoso sarà pienamente soddisfatto.</p>
<p class="C13 V5">Il giusto odia la menzogna, ma l'empio getta sugli altri discredito e vergogna.</p>
<p class="C13 V6">La giustizia protegge chi cammina nell'integrità, ma l'empietà abbatte il peccatore.</p>
<p class="C13 V7">C'è chi fa il ricco e non ha nulla, e c'è chi fa il povero e ha grandi beni.</p>
<p class="C13 V8">La ricchezza di un uomo serve come riscatto della sua vita, ma il povero non ode mai minacce.</p>
<p class="C13 V9">La luce dei giusti è gaia, ma la lampada degli empi si spegne.</p>
<p class="C13 V10">Dall'orgoglio non viene che contesa, ma la saggezza è con chi dà retta ai consigli.</p>
<p class="C13 V11">La ricchezza male acquistata va diminuendo, ma chi accumula a poco a poco, l'aumenta.</p>
<p class="C13 V12">La speranza insoddisfatta fa languire il cuore, ma il desiderio realizzato è un albero di vita.</p>
<p class="C13 V13">Chi disprezza la parola si costituisce, di fronte a essa, debitore, ma chi rispetta il comandamento sarà ricompensato.</p>
<p class="C13 V14">L'insegnamento del saggio è una fonte di vita per schivare le insidie della morte.</p>
<p class="C13 V15">Buon senno procura favore, ma la via dei perfidi è senza fine.</p>
<p class="C13 V16">Ogni uomo accorto agisce con conoscenza, ma l'insensato fa sfoggio di follia.</p>
<p class="C13 V17">Il messaggero malvagio cade in sciagure, ma l'ambasciatore fedele porta guarigione.</p>
<p class="C13 V18">Miseria e vergogna a chi rifiuta la correzione, ma chi dà retta alla riprensione è onorato.</p>
<p class="C13 V19">Il desiderio adempiuto è dolce all'anima, ma agli insensati fa orrore evitare il male.</p>
<p class="C13 V20">Chi va con i saggi diventa saggio, ma il compagno degli insensati diventa cattivo.</p>
<p class="C13 V21">Il male perseguita i peccatori, ma il giusto è ricompensato con il bene.</p>
<p class="C13 V22">L'uomo buono lascia un'eredità ai figli dei suoi figli, ma la ricchezza del peccatore è riservata al giusto.</p>
<p class="C13 V23">Il campo lavorato dal povero dà cibo in abbondanza, ma c'è chi perisce per mancanza di equità.</p>
<p class="C13 V24">Chi risparmia la verga odia suo figlio, ma chi lo ama, lo corregge per tempo.</p>
<p class="C13 V25">Il giusto ha di che mangiare a sazietà, ma il ventre degli empi manca di cibo.</p>
<p class="C14 V1">La donna saggia costruisce la sua casa, ma la stolta l'abbatte con le proprie mani.</p>
<p class="C14 V2">Chi cammina nella rettitudine teme il SIGNORE, ma chi è traviato nelle sue vie lo disprezza.</p>
<p class="C14 V3">Nella bocca dello stolto germoglia la superbia, ma le labbra dei saggi sono la loro custodia.</p>
<p class="C14 V4">Dove mancano i buoi è vuoto il granaio, ma l'abbondanza della raccolta sta nella forza del bue.</p>
<p class="C14 V5">Il testimone fedele non mente, ma il testimone falso spaccia menzogne.</p>
<p class="C14 V6">Il beffardo cerca la saggezza e non la trova, ma per l'uomo intelligente la scienza è cosa facile.</p>
<p class="C14 V7">Vattene lontano dallo stolto; sulle sue labbra certo non hai trovato scienza.</p>
<p class="C14 V8">La saggezza dell'uomo accorto sta nel discernere la propria strada; ma la follia degli stolti non è che inganno.</p>
<p class="C14 V9">Gli insensati si burlano del peccato, ma il favore del SIGNORE sta fra gli uomini retti.</p>
<p class="C14 V10">Il cuore conosce la propria amarezza, e alla sua gioia non partecipa un estraneo.</p>
<p class="C14 V11">La casa degli empi sarà distrutta, ma la tenda degli uomini retti fiorirà.</p>
<p class="C14 V12">C'è una via che all'uomo sembra diritta, ma essa conduce alla morte.</p>
<p class="C14 V13">Anche ridendo, il cuore può essere triste; e la gioia può finire in dolore.</p>
<p class="C14 V14">Lo sviato di cuore avrà la ricompensa del suo modo di vivere, e l'uomo dabbene, quella delle opere sue.</p>
<p class="C14 V15">L'ingenuo crede a tutto quel che si dice, ma l'uomo prudente fa attenzione ai suoi passi.</p>
<p class="C14 V16">Il saggio teme, ed evita il male; ma lo stolto è arrogante e presuntuoso.</p>
<p class="C14 V17">Chi è pronto all'ira commette follie, e l'uomo pieno di malizia diventa odioso.</p>
<p class="C14 V18">Gli sciocchi ereditano stoltezza, ma i prudenti s'incoronano di scienza.</p>
<p class="C14 V19">I malvagi si inchinano davanti ai buoni, e gli empi alle porte dei giusti.</p>
<p class="C14 V20">Il povero è odiato anche dal suo compagno, ma gli amici del ricco sono molti.</p>
<p class="C14 V21">Chi disprezza il prossimo pecca, ma beato chi ha pietà dei miseri!</p>
<p class="C14 V22">Quelli che meditano il male non sono forse traviati? Ma quelli che meditano il bene trovano grazia e fedeltà.</p>
<p class="C14 V23">In ogni fatica c'è profitto, ma il chiacchierare procura la miseria.</p>
<p class="C14 V24">La corona dei saggi è la loro ricchezza, ma la follia degli stolti non è che follia.</p>
<p class="C14 V25">Il testimone veritiero salva delle persone, ma spaccia menzogne il falso testimone.</p>
<p class="C14 V26">C'è grande sicurezza nel timore del SIGNORE; egli sarà un rifugio per i figli di chi lo teme.</p>
<p class="C14 V27">Il timore del SIGNORE è fonte di vita e fa evitare le insidie della morte.</p>
<p class="C14 V28">La moltitudine del popolo è la gloria del re, ma la scarsezza dei sudditi è la rovina del principe.</p>
<p class="C14 V29">Chi è lento all'ira ha molto buon senso, ma chi è pronto ad andare in collera mostra la sua follia.</p>
<p class="C14 V30">Un cuore calmo è la vita del corpo, ma l'invidia è la carie delle ossa.</p>
<p class="C14 V31">Chi opprime il povero offende colui che l'ha fatto, ma chi ha pietà del bisognoso, lo onora.</p>
<p class="C14 V32">L'empio è travolto dalla sua sventura, ma il giusto spera anche nella morte.</p>
<p class="C14 V33">La saggezza riposa nel cuore dell'uomo intelligente, ma in mezzo agli stolti deve essere resa manifesta.</p>
<p class="C14 V34">La giustizia innalza una nazione, ma il peccato è la vergogna dei popoli.</p>
<p class="C14 V35">Il favore del re è per il servo prudente, ma la sua ira è per chi lo offende.</p>
<p class="C15 V1">La risposta dolce calma il furore, ma la parola dura eccita l'ira.</p>
<p class="C15 V2">La lingua dei saggi è ricca di scienza, ma la bocca degli stolti sgorga follia.</p>
<p class="C15 V3">Gli occhi del SIGNORE sono in ogni luogo, osservano i cattivi e i buoni.</p>
<p class="C15 V4">La lingua che calma è un albero di vita, ma la lingua perversa strazia lo spirito.</p>
<p class="C15 V5">L'insensato disprezza l'istruzione di suo padre, ma chi tiene conto della riprensione diviene accorto.</p>
<p class="C15 V6">Nella casa del giusto c'è grande abbondanza, ma nell'accumulo dell'empio c'è imbroglio.</p>
<p class="C15 V7">Le labbra dei saggi diffondono scienza, ma non così il cuore degli stolti.</p>
<p class="C15 V8">Il sacrificio degli empi è in abominio al SIGNORE, ma la preghiera degli uomini retti gli è gradita.</p>
<p class="C15 V9">La via dell'empio è in abominio al SIGNORE, ma egli ama chi segue la giustizia.</p>
<p class="C15 V10">Una dura correzione spetta a chi lascia la retta via; chi odia la riprensione morirà.</p>
<p class="C15 V11">Il soggiorno dei morti e l'abisso stanno davanti al SIGNORE; quanto più i cuori dei figli degli uomini!</p>
<p class="C15 V12">Il beffardo non ama che altri lo riprenda; egli non va dai saggi.</p>
<p class="C15 V13">Il cuore allegro rende gioioso il volto, ma quando il cuore è triste, lo spirito è abbattuto.</p>
<p class="C15 V14">Il cuore dell'uomo intelligente cerca la scienza, ma la bocca degli stolti si pasce di follia.</p>
<p class="C15 V15">Tutti i giorni sono brutti per l'afflitto, ma per il cuore contento è sempre allegria.</p>
<p class="C15 V16">Meglio poco con il timore del SIGNORE, che gran tesoro con turbamento.</p>
<p class="C15 V17">Meglio un piatto d'erbe, dov'è l'amore, che un bue ingrassato, dov'è l'odio.</p>
<p class="C15 V18">L'uomo collerico fa nascere contese, ma chi è lento all'ira calma le liti.</p>
<p class="C15 V19">La via del pigro è come una siepe di spine, ma il sentiero degli uomini retti è piano.</p>
<p class="C15 V20">Il figlio saggio rallegra il padre, ma l'uomo stolto disprezza sua madre.</p>
<p class="C15 V21">La follia è una gioia per chi è privo di senno, ma l'uomo prudente cammina diritto per la sua via.</p>
<p class="C15 V22">I disegni falliscono, dove mancano i consigli, ma riescono, dove sono molti i consiglieri.</p>
<p class="C15 V23">Uno prova gioia quando risponde bene; è buona la parola detta a suo tempo!</p>
<p class="C15 V24">Per l'uomo sagace la via della vita conduce in alto, gli fa evitare il soggiorno dei morti, situato in basso.</p>
<p class="C15 V25">Il SIGNORE rovescia la casa dei superbi, ma rende stabili i confini della vedova.</p>
<p class="C15 V26">I pensieri malvagi sono in abominio al SIGNORE, ma le parole benevole sono pure ai suoi occhi.</p>
<p class="C15 V27">Chi è avido di lucro turba la sua casa, ma chi odia i regali vivrà.</p>
<p class="C15 V28">Il cuore del giusto medita la sua risposta, ma la bocca degli empi sgorga cose malvagie.</p>
<p class="C15 V29">Il SIGNORE è lontano dagli empi, ma ascolta la preghiera dei giusti.</p>
<p class="C15 V30">Uno sguardo luminoso rallegra il cuore; una buona notizia fortifica le ossa.</p>
<p class="C15 V31">L'orecchio attento alla riprensione che conduce alla vita, abiterà tra i saggi.</p>
<p class="C15 V32">Chi rifiuta l'istruzione disprezza sé stesso, ma chi dà retta alla riprensione acquista senno.</p>
<p class="C15 V33">Il timore del SIGNORE è scuola di saggezza; e l'umiltà precede la gloria.</p>
<p class="C16 V1">All'uomo spettano i disegni del cuore; ma la risposta della lingua viene dal SIGNORE.</p>
<p class="C16 V2">Tutte le vie dell'uomo a lui sembrano pure, ma il SIGNORE pesa gli spiriti.</p>
<p class="C16 V3">Affida al SIGNORE le tue opere, e i tuoi progetti avranno successo.</p>
<p class="C16 V4">Il SIGNORE ha fatto ogni cosa per uno scopo; anche l'empio, per il giorno della sventura.</p>
<p class="C16 V5">Chi ha un cuore superbo è in abominio al SIGNORE; certo è che non rimarrà impunito.</p>
<p class="C16 V6">Con la bontà e con la fedeltà l'iniquità si espia, e con il timore del SIGNORE si evita il male.</p>
<p class="C16 V7">Quando il SIGNORE gradisce le vie di un uomo, riconcilia con lui anche i suoi nemici.</p>
<p class="C16 V8">Meglio poco con giustizia, che grandi entrate senza equità.</p>
<p class="C16 V9">Il cuore dell'uomo medita la sua via, ma il SIGNORE dirige i suoi passi.</p>
<p class="C16 V10">Sulle labbra del re sta una sentenza divina; quando pronunzia il giudizio la sua bocca non erra.</p>
<p class="C16 V11">La stadera e le bilance giuste appartengono al SIGNORE, tutti i pesi del sacchetto sono opera sua.</p>
<p class="C16 V12">I re hanno orrore di fare il male, perché il trono è reso stabile con la giustizia.</p>
<p class="C16 V13">Le labbra giuste sono gradite ai re; essi amano chi parla rettamente.</p>
<p class="C16 V14">Ira del re vuol dire messaggeri di morte, ma l'uomo saggio la placherà.</p>
<p class="C16 V15">La serenità del volto del re dà la vita, e il suo favore è come nuvola di pioggia primaverile.</p>
<p class="C16 V16">L'acquisto della saggezza è migliore di quello dell'oro, l'acquisto dell'intelligenza preferibile a quello dell'argento!</p>
<p class="C16 V17">La strada maestra dell'uomo retto è evitare il male; chi bada alla sua via preserva sé stesso.</p>
<p class="C16 V18">La superbia precede la rovina, e lo spirito altero precede la caduta.</p>
<p class="C16 V19">È meglio essere umili con i poveri che spartire la preda con i superbi.</p>
<p class="C16 V20">Chi presta attenzione alla parola se ne troverà bene, e beato colui che confida nel SIGNORE!</p>
<p class="C16 V21">Il saggio di cuore è chiamato intelligente, e la dolcezza delle labbra aumenta il sapere.</p>
<p class="C16 V22">Il senno, per chi lo possiede, è fonte di vita, ma la stoltezza è il castigo degli stolti.</p>
<p class="C16 V23">Il cuore del saggio gli rende assennata la bocca, e aumenta il saper sulle sue labbra.</p>
<p class="C16 V24">Le parole gentili sono un favo di miele; dolcezza all'anima, salute alle ossa.</p>
<p class="C16 V25">C'è una via che all'uomo sembra diritta, ma finisce con il condurre alla morte.</p>
<p class="C16 V26">La fame del lavoratore lavora per lui, perché la sua bocca lo stimola.</p>
<p class="C16 V27">L'uomo cattivo va scavando il male ad altri; sulle sue labbra c'è come un fuoco consumante.</p>
<p class="C16 V28">L'uomo perverso semina contese, il maldicente disunisce gli amici migliori.</p>
<p class="C16 V29">L'uomo violento trascina il compagno e lo conduce per una via non buona.</p>
<p class="C16 V30">Chi chiude gli occhi per tramare cose perverse, chi si morde le labbra, ha già compiuto il male.</p>
<p class="C16 V31">I capelli bianchi sono una corona d'onore; la si trova sulla via della giustizia.</p>
<p class="C16 V32">Chi è lento all'ira vale più del prode guerriero; chi ha autocontrollo vale più di chi espugna città.</p>
<p class="C16 V33">Si getta la sorte nel grembo, ma ogni decisione viene dal SIGNORE.</p>
<p class="C17 V1">È meglio un tozzo di pane secco con la pace, che una casa piena di carni con la discordia.</p>
<p class="C17 V2">Un servo sagace dominerà su un figlio che fa vergogna e avrà parte all'eredità insieme con i fratelli.</p>
<p class="C17 V3">Il crogiuolo è per l'argento e il fornello per l'oro, ma chi prova i cuori è il SIGNORE.</p>
<p class="C17 V4">Il malvagio dà ascolto alle labbra inique, e il bugiardo dà retta alla cattiva lingua.</p>
<p class="C17 V5">Chi deride il povero oltraggia Colui che l'ha fatto; chi si rallegra dell'altrui sventura non rimarrà impunito.</p>
<p class="C17 V6">I figli dei figli sono la corona dei vecchi, e i padri sono la gloria dei loro figli.</p>
<p class="C17 V7">Un parlare solenne non si addice all'uomo da nulla; quanto meno si addicono a un principe labbra bugiarde!</p>
<p class="C17 V8">Il regalo è una pietra preziosa agli occhi di chi lo possiede; dovunque si volga, egli ha successo.</p>
<p class="C17 V9">Chi copre gli sbagli si procura amore, ma chi sempre vi torna su, disunisce gli amici migliori.</p>
<p class="C17 V10">Un rimprovero fa più impressione all'uomo intelligente, che cento percosse allo stolto.</p>
<p class="C17 V11">Il malvagio non cerca che ribellione, ma un messaggero crudele gli sarà mandato contro.</p>
<p class="C17 V12">Meglio imbattersi in un'orsa derubata dei suoi piccoli, che in un insensato nella sua follia.</p>
<p class="C17 V13">Il male non si allontanerà dalla casa di chi rende male per bene.</p>
<p class="C17 V14">Cominciare una contesa è dar la stura all'acqua; perciò ritìrati prima che la lite s'inasprisca.</p>
<p class="C17 V15">Chi assolve il reo e chi condanna il giusto sono entrambi detestati dal SIGNORE.</p>
<p class="C17 V16">A che serve il denaro in mano allo stolto? Ad acquistare saggezza? ...Ma se non ha senno!</p>
<p class="C17 V17">L'amico ama in ogni tempo; è nato per essere un fratello nella sventura.</p>
<p class="C17 V18">L'uomo privo di senno dà la mano e si fa garante per altri davanti al suo prossimo.</p>
<p class="C17 V19">Chi ama le liti ama il peccato; chi alza troppo la sua porta, cerca la rovina.</p>
<p class="C17 V20">Chi ha il cuor falso non trova bene, e chi ha la lingua perversa cade nella sciagura.</p>
<p class="C17 V21">Chi genera uno stolto ne avrà dolore, e il padre dell'uomo da nulla non avrà gioia.</p>
<p class="C17 V22">Un cuore allegro è un buon rimedio, ma uno spirito abbattuto fiacca le ossa.</p>
<p class="C17 V23">L'empio accetta regali di nascosto per pervertire le vie della giustizia.</p>
<p class="C17 V24">La saggezza sta davanti a chi ha intelligenza, ma gli occhi dello stolto vagano agli estremi confini della terra.</p>
<p class="C17 V25">Un figlio stolto è una tribolazione per il padre e un'amarezza per colei che l'ha partorito.</p>
<p class="C17 V26">Non è bene condannare il giusto, fosse anche a un'ammenda, né colpire i prìncipi per la loro onestà.</p>
<p class="C17 V27">Chi modera le sue parole possiede la scienza, e chi ha lo spirito calmo è un uomo prudente.</p>
<p class="C17 V28">Anche lo stolto, quando tace, passa per saggio; chi tiene chiuse le labbra è un uomo intelligente.</p>
<p class="C18 V1">Chi si separa dagli altri cerca la sua propria soddisfazione, e si irrita contro tutto ciò che è giusto.</p>
<p class="C18 V2">Lo stolto prende piacere, non nella prudenza, ma soltanto nel manifestare ciò che ha nel cuore.</p>
<p class="C18 V3">Quando viene l'empio, viene anche il disprezzo; e, con la vergogna, viene il disonore.</p>
<p class="C18 V4">Le parole della bocca di un uomo sono acque profonde; la fonte di saggezza è un ruscello che scorre perenne.</p>
<p class="C18 V5">Non è bene avere per l'empio dei riguardi personali, per fare torto al giusto nel giudizio.</p>
<p class="C18 V6">Le labbra dello stolto causano liti, e la sua bocca attira percosse.</p>
<p class="C18 V7">La bocca dello stolto è la sua rovina, e le sue labbra sono un laccio per la sua anima.</p>
<p class="C18 V8">Le parole del maldicente sono come ghiottonerie, e penetrano fino all'intimo delle viscere.</p>
<p class="C18 V9">Anche colui che è sfaticato nel suo lavoro è fratello del dissipatore.</p>
<p class="C18 V10">Il nome del SIGNORE è una forte torre; il giusto vi corre, e vi trova un alto rifugio.</p>
<p class="C18 V11">I beni del ricco sono la sua roccaforte; sono come un'alta muraglia...nella sua immaginazione.</p>
<p class="C18 V12">Prima della rovina, il cuore dell'uomo s'innalza, ma l'umiltà precede la gloria.</p>
<p class="C18 V13">Chi risponde prima di avere ascoltato, mostra la sua follia, e rimane confuso.</p>
<p class="C18 V14">Lo spirito dell'uomo lo sostiene quand'egli è infermo; ma lo spirito abbattuto chi lo solleverà?</p>
<p class="C18 V15">Il cuore dell'uomo intelligente acquista la scienza, e l'orecchio dei saggi la cerca.</p>
<p class="C18 V16">I regali che uno fa gli aprono la strada e gli danno accesso tra i grandi.</p>
<p class="C18 V17">Il primo a perorare la propria causa pare che abbia ragione; ma viene l'altra parte, e lo mette alla prova.</p>
<p class="C18 V18">La sorte fa cessare le liti e decide fra i grandi.</p>
<p class="C18 V19">Un fratello offeso è più inespugnabile di una fortezza; e le liti tra fratelli sono come le sbarre di un castello.</p>
<p class="C18 V20">Con il frutto della sua bocca l'uomo sazia il corpo; si sazia con il frutto delle sue labbra.</p>
<p class="C18 V21">Morte e vita sono in potere della lingua; chi l'ama ne mangerà i frutti.</p>
<p class="C18 V22">Chi ha trovato moglie ha trovato un bene e ha ottenuto un favore dal SIGNORE.</p>
<p class="C18 V23">Il povero parla supplicando, e il ricco risponde con durezza.</p>
<p class="C18 V24">Chi ha molti amici può esserne sopraffatto, ma c'è un amico che è più affezionato di un fratello.</p>
<p class="C19 V1">Meglio un povero che cammina nella sua integrità, che chi è perverso di labbra e anche stolto.</p>
<p class="C19 V2">Lo zelo senza conoscenza non è cosa buona; chi cammina in fretta sbaglia strada.</p>
<p class="C19 V3">La stoltezza dell'uomo ne perverte la via, ma il suo cuore si irrita contro il SIGNORE.</p>
<p class="C19 V4">Le ricchezze procurano gran numero di amici, ma il povero è abbandonato anche dal suo compagno.</p>
<p class="C19 V5">Il falso testimone non rimarrà impunito, chi spaccia menzogne non avrà scampo.</p>
<p class="C19 V6">Molti corteggiano l'uomo generoso, tutti sono amici dell'uomo che offre regali.</p>
<p class="C19 V7">Tutti i fratelli del povero l'odiano; quanto più gli amici suoi si allontaneranno da lui! Egli li supplica con parole, ma già sono scomparsi.</p>
<p class="C19 V8">Chi acquista senno ama sé stesso; e chi serba con cura la prudenza troverà del bene.</p>
<p class="C19 V9">Il falso testimone non rimarrà impunito, e chi spaccia menzogne perirà.</p>
<p class="C19 V10">Vivere nel lusso non s'addice allo stolto; quanto meno si addice allo schiavo dominare sui prìncipi!</p>
<p class="C19 V11">Il senno rende l'uomo lento all'ira, ed egli considera un suo onore passare sopra le offese.</p>
<p class="C19 V12">L'ira del re è come il ruggito di un leone, ma il suo favore è come rugiada sull'erba.</p>
<p class="C19 V13">Un figlio stolto è una grande sciagura per suo padre, e le risse di una moglie sono il gocciolare continuo di un tetto.</p>
<p class="C19 V14">Casa e ricchezze sono un'eredità dei padri, ma una moglie giudiziosa è un dono del SIGNORE.</p>
<p class="C19 V15">La pigrizia fa cadere nel torpore, e la persona indolente patirà la fame.</p>
<p class="C19 V16">Chi osserva il precetto preserva la sua vita, ma chi non si dà pensiero della propria condotta morrà.</p>
<p class="C19 V17">Chi ha pietà del povero presta al SIGNORE, che gli contraccambierà l'opera buona.</p>
<p class="C19 V18">Castiga tuo figlio, mentre c'è ancora speranza, ma non lasciarti andare sino a farlo morire.</p>
<p class="C19 V19">L'uomo dalla collera violenta deve essere punito; perché, se lo liberi, dovrai tornare daccapo.</p>
<p class="C19 V20">Ascolta il consiglio e ricevi l'istruzione, affinché tu diventi saggio per il resto della vita.</p>
<p class="C19 V21">Ci sono molti disegni nel cuore dell'uomo, ma il piano del SIGNORE è quello che sussiste.</p>
<p class="C19 V22">Ciò che rende caro l'uomo è la bontà, e un povero vale più di un bugiardo.</p>
<p class="C19 V23">Il timore del SIGNORE conduce alla vita; chi l'ha si sazia, e passa la notte senza essere visitato dal male.</p>
<p class="C19 V24">Il pigro tuffa la mano nel piatto e non fa neppure tanto da portarla alla bocca.</p>
<p class="C19 V25">Percuoti il beffardo, e l'ingenuo diventerà prudente; riprendi l'intelligente, e imparerà la scienza.</p>
<p class="C19 V26">Il figlio che fa vergogna e disonore, rovina suo padre e scaccia sua madre.</p>
<p class="C19 V27">Cessa, figlio mio, d'ascoltare l'istruzione, se ti vuoi allontanare dalle parole della scienza.</p>
<p class="C19 V28">Il testimone iniquo si burla della giustizia, e la bocca degli empi trangugia l'iniquità.</p>
<p class="C19 V29">I giudici sono stabiliti per i beffardi, e le percosse per il dorso degli stolti.</p>
<p class="C20 V1">Il vino è schernitore, la bevanda alcolica è turbolenta, chiunque se ne lascia sopraffare non è saggio.</p>
<p class="C20 V2">Il terrore che incute il re è come il ruggito di un leone; chi lo irrita pecca contro sé stesso.</p>
<p class="C20 V3">È una gloria per l'uomo l'astenersi dalle contese, ma chiunque è insensato mostra i denti.</p>
<p class="C20 V4">Il pigro non ara a causa del freddo; alla raccolta verrà a cercare, ma non ci sarà nulla.</p>
<p class="C20 V5">I disegni del cuore dell'uomo sono acque profonde, ma l'uomo intelligente saprà attingervi.</p>
<p class="C20 V6">Molta gente vanta la propria bontà; ma un uomo fedele chi lo troverà?</p>
<p class="C20 V7">I figli del giusto, che cammina nella sua integrità, saranno beati dopo di lui.</p>
<p class="C20 V8">Il re, seduto sul trono dove rende giustizia, dissipa con il suo sguardo ogni male.</p>
<p class="C20 V9">Chi può dire: «Ho purificato il mio cuore, sono puro dal mio peccato?»</p>
<p class="C20 V10">Doppio peso e doppia misura sono entrambi in abominio al SIGNORE.</p>
<p class="C20 V11">Anche il bambino dimostra con i suoi atti se la sua condotta sarà pura e retta.</p>
<p class="C20 V12">L'orecchio che ascolta e l'occhio che vede, li ha fatti entrambi il SIGNORE.</p>
<p class="C20 V13">Non amare il sonno, perché tu non impoverisca; tieni aperti gli occhi, e avrai pane da saziarti.</p>
<p class="C20 V14">«Cattivo! Cattivo!» dice il compratore; ma, andandosene, si vanta dell'acquisto.</p>
<p class="C20 V15">C'è dell'oro e abbondanza di perle, ma le cose più preziose sono le labbra ricche di scienza.</p>
<p class="C20 V16">Prendigli il vestito, poiché ha fatto cauzione per altri; fatti dare dei pegni, poiché si è reso garante di stranieri.</p>
<p class="C20 V17">Il pane frodato è dolce all'uomo; ma, dopo, avrà la bocca piena di ghiaia.</p>
<p class="C20 V18">I disegni sono resi stabili dal consiglio; fa' dunque la guerra con una saggia direzione.</p>
<p class="C20 V19">Chi va sparlando palesa i segreti; perciò non t'immischiare con chi apre troppo le labbra.</p>
<p class="C20 V20">Chi maledice suo padre e sua madre, avrà la lucerna spenta nelle tenebre più fitte.</p>
<p class="C20 V21">L'eredità acquistata con precipitazione all'inizio, alla fine non sarà benedetta.</p>
<p class="C20 V22">Non dire: «Renderò il male»; spera nel SIGNORE, ed egli ti salverà.</p>
<p class="C20 V23">Il peso doppio è in abominio al SIGNORE, la bilancia falsa non è cosa buona.</p>
<p class="C20 V24">I passi dell'uomo li dirige il SIGNORE; come può quindi l'uomo capire la propria via?</p>
<p class="C20 V25">È pericoloso per l'uomo prendere alla leggera un impegno sacro, e riflettere solo dopo aver fatto un voto.</p>
<p class="C20 V26">Il re saggio passa gli empi al vaglio, dopo aver fatto passare la ruota su di loro.</p>
<p class="C20 V27">Lo spirito dell'uomo è una lucerna del SIGNORE, che scruta tutti i recessi del cuore.</p>
<p class="C20 V28">La bontà e la fedeltà custodiscono il re; e con la bontà egli rende stabile il suo trono.</p>
<p class="C20 V29">La bellezza dei giovani sta nella loro forza, e l'onore dei vecchi, nella loro canizie.</p>
<p class="C20 V30">Le battiture che piagano guariscono il male; e così le percosse che vanno in fondo al cuore.</p>
<p class="C21 V1">Il cuore del re, nella mano del SIGNORE, è come un corso d'acqua; egli lo dirige dovunque gli piace.</p>
<p class="C21 V2">Tutte le vie dell'uomo gli sembrano rette, ma il SIGNORE pesa i cuori.</p>
<p class="C21 V3">Praticare la giustizia e l'equità è cosa che il SIGNORE preferisce ai sacrifici.</p>
<p class="C21 V4">Gli occhi alteri e il cuor superbo, lucerna degli empi, sono peccato.</p>
<p class="C21 V5">I disegni dell'uomo diligente conducono sicuramente all'abbondanza, ma chi troppo si affretta non fa che cadere nella miseria.</p>
<p class="C21 V6">I tesori acquistati con lingua bugiarda sono un soffio fugace di gente che cerca la morte.</p>
<p class="C21 V7">La violenza degli empi li porta via, perché rifiutano di praticare l'equità.</p>
<p class="C21 V8">La via del colpevole è tortuosa, ma l'innocente opera con rettitudine.</p>
<p class="C21 V9">Meglio abitare sul canto di un tetto, che in una gran casa con una moglie rissosa.</p>
<p class="C21 V10">L'empio desidera fare il male; il suo amico stesso non trova pietà ai suoi occhi.</p>
<p class="C21 V11">Quando il beffardo è punito, l'ingenuo diventa saggio; e quando s'istruisce il saggio, egli acquista scienza.</p>
<p class="C21 V12">Il Giusto tien d'occhio la casa dell'empio, e precipita gli empi nelle sciagure.</p>
<p class="C21 V13">Chi chiude l'orecchio al grido del povero, griderà anch'egli, e non gli sarà risposto.</p>
<p class="C21 V14">Un dono fatto in segreto placa la collera, e un regalo dato in privato, l'ira violenta.</p>
<p class="C21 V15">Far ciò che è retto è una gioia per il giusto, ma è una rovina per i malfattori.</p>
<p class="C21 V16">L'uomo che smarrisce la via del buon senso, riposerà nell'assemblea dei defunti.</p>
<p class="C21 V17">Chi ama godere sarà bisognoso, chi ama il vino e l'olio non arricchirà.</p>
<p class="C21 V18">L'empio serve di riscatto al giusto; e il perfido, agli uomini retti.</p>
<p class="C21 V19">Meglio abitare in un deserto, che con una donna rissosa e stizzosa.</p>
<p class="C21 V20">In casa del saggio ci sono tesori preziosi e olio, ma l'uomo stolto dà fondo a tutto.</p>
<p class="C21 V21">Chi ricerca la giustizia e la bontà troverà vita, giustizia e gloria.</p>
<p class="C21 V22">Il saggio dà la scalata alla città dei forti, e abbatte il baluardo in cui essa confidava.</p>
<p class="C21 V23">Chi sorveglia la sua bocca e la sua lingua preserva sé stesso dall'angoscia.</p>
<p class="C21 V24">Il nome del superbo insolente è: beffardo; egli fa ogni cosa con furore di superbia.</p>
<p class="C21 V25">I desideri del pigro lo uccidono, perché le sue mani rifiutano di lavorare.</p>
<p class="C21 V26">C'è chi da mattina a sera desidera avidamente, ma il giusto dona senza mai rifiutare.</p>
<p class="C21 V27">Il sacrificio dell'empio è cosa abominevole; quanto più se l'offre con intento malvagio!</p>
<p class="C21 V28">Il testimone bugiardo perirà, ma l'uomo che ascolta potrà sempre parlare.</p>
<p class="C21 V29">L'empio fa la faccia tosta, ma l'uomo retto rende ferma la sua condotta.</p>
<p class="C21 V30">Non c'è saggezza, non intelligenza, non consiglio che valga contro il SIGNORE.</p>
<p class="C21 V31">Il cavallo è pronto per il giorno della battaglia, ma la vittoria appartiene al SIGNORE.</p>
<p class="C22 V1">La buona riputazione è da preferirsi alle molte ricchezze; e la stima, all'argento e all'oro.</p>
<p class="C22 V2">Il ricco e il povero s'incontrano; il SIGNORE li ha fatti tutti e due.</p>
<p class="C22 V3">L'uomo accorto vede venire il male, e si nasconde; ma gli ingenui tirano avanti e ne subiscono le conseguenze.</p>
<p class="C22 V4">Il frutto dell'umiltà e del timore del SIGNORE è ricchezza, gloria e vita.</p>
<p class="C22 V5">Spine e lacci sono sulla via del perverso; chi ha cura della sua vita se ne tiene lontano.</p>
<p class="C22 V6">Insegna al ragazzo la condotta che deve tenere; anche quando sarà vecchio non se ne allontanerà.</p>
<p class="C22 V7">Il ricco domina sui poveri, e chi prende in prestito è schiavo di chi presta.</p>
<p class="C22 V8">Chi semina iniquità miete sciagura, e la verga della sua collera è infranta.</p>
<p class="C22 V9">L'uomo dallo sguardo benevolo sarà benedetto, perché dà del suo pane al povero.</p>
<p class="C22 V10">Caccia via il beffardo, se ne andranno le contese, e cesseranno le liti e le offese.</p>
<p class="C22 V11">Chi ama la purezza del cuore e ha la grazia sulle labbra, ha il re per amico.</p>
<p class="C22 V12">Gli occhi del SIGNORE proteggono la scienza, ma egli rende vane le parole del perfido.</p>
<p class="C22 V13">Il pigro dice: «Là fuori c'è un leone; sarò ucciso per la strada».</p>
<p class="C22 V14">La bocca delle donne corrotte è una fossa profonda; chi subisce l'ira del SIGNORE, vi cadrà dentro.</p>
<p class="C22 V15">La follia è legata al cuore del bambino, ma la verga della correzione l'allontanerà da lui.</p>
<p class="C22 V16">Chi opprime il povero, l'arricchisce; chi dona al ricco, non fa che impoverirlo.</p>
<p class="C22 V17">Porgi l'orecchio e ascolta le parole dei saggi, e applica il cuore alla mia scienza;</p>
<p class="C22 V18">ti sarà dolce custodirle in cuore, e averle tutte pronte sulle tue labbra.</p>
<p class="C22 V19">Ho voluto istruirti oggi, sì, proprio te, perché la tua fiducia sia posta nel SIGNORE.</p>
<p class="C22 V20">Non ho già da tempo scritto per te consigli e insegnamenti</p>
<p class="C22 V21">per farti conoscere cose certe, parole vere, perché tu possa rispondere parole vere a chi t'interroga?</p>
<p class="C22 V22">Non derubare il povero perch'è povero, e non opprimere il misero alla porta della città,</p>
<p class="C22 V23">poiché il SIGNORE difenderà la loro causa, e spoglierà della vita chi avrà spogliato loro.</p>
<p class="C22 V24">Non fare amicizia con l'uomo collerico, non andare con l'uomo violento,</p>
<p class="C22 V25">perché tu non impari le sue vie ed esponga te stesso a un'insidia.</p>
<p class="C22 V26">Non essere di quelli che dan la mano, che danno cauzione per debiti.</p>
<p class="C22 V27">Se non hai di che pagare, perché esporti a farti portare via il letto?</p>
<p class="C22 V28">Non spostare il confine antico, che fu messo dai tuoi padri.</p>
<p class="C22 V29">Hai visto un uomo veloce nelle sue faccende? Egli starà al servizio del re; non starà al servizio della gente oscura.</p>
<p class="C23 V1">Quando ti siedi a mensa con un principe, rifletti bene su chi ti sta davanti;</p>
<p class="C23 V2">mettiti un coltello alla gola, se tu sei ingordo.</p>
<p class="C23 V3">Non desiderare i suoi bocconi delicati; sono un cibo ingannatore.</p>
<p class="C23 V4">Non ti affannare per diventar ricco, smetti dall'applicarvi la tua intelligenza.</p>
<p class="C23 V5">Vuoi fissare lo sguardo su ciò che scompare? Poiché la ricchezza si fa delle ali, come l'aquila che vola verso il cielo.</p>
<p class="C23 V6">Non mangiare il pane di chi ha l'occhio maligno, non desiderare i suoi cibi delicati;</p>
<p class="C23 V7">poiché, nell'intimo suo, egli è calcolatore; ti dirà: «Mangia e bevi!», ma il suo cuore non è con te.</p>
<p class="C23 V8">Vomiterai il boccone che avrai mangiato, e avrai perduto le tue belle parole.</p>
<p class="C23 V9">Non rivolgere la parola allo stolto, perché disprezzerà il senno dei tuoi discorsi.</p>
<p class="C23 V10">Non spostare il confine antico, e non entrare nei campi degli orfani;</p>
<p class="C23 V11">perché il loro vendicatore è potente; egli difenderà la causa loro contro di te.</p>
<p class="C23 V12">Applica il tuo cuore all'istruzione, e gli orecchi alle parole della scienza.</p>
<p class="C23 V13">Non risparmiare la correzione al bambino; se lo batti con la verga, non ne morrà;</p>
<p class="C23 V14">lo batterai con la verga, ma lo salverai dal soggiorno dei morti.</p>
<p class="C23 V15">Figlio mio, se il tuo cuore è saggio, anche il mio cuore si rallegrerà;</p>
<p class="C23 V16">il mio cuore esulterà quando le tue labbra diranno cose rette.</p>
<p class="C23 V17">Il tuo cuore non porti invidia ai peccatori, ma perseveri sempre nel timore del SIGNORE;</p>
<p class="C23 V18">poiché c'è un avvenire, e la tua speranza non sarà delusa.</p>
<p class="C23 V19">Ascolta, figlio mio, sii saggio e dirigi il tuo cuore per la retta via.</p>
<p class="C23 V20">Non essere di quelli che sono bevitori di vino, che sono ghiotti mangiatori di carne;</p>
<p class="C23 V21">perché l'ubriacone e il goloso impoveriranno e i dormiglioni andranno vestiti di cenci.</p>
<p class="C23 V22">Dà retta a tuo padre che ti ha generato, e non disprezzare tua madre quando sarà vecchia.</p>
<p class="C23 V23">Acquista verità e non la vendere, acquista saggezza, istruzione e intelligenza.</p>
<p class="C23 V24">Il padre del giusto esulta grandemente; chi ha generato un saggio, ne avrà gioia.</p>
<p class="C23 V25">Possano tuo padre e tua madre rallegrarsi, e possa gioire chi ti ha partorito!</p>
<p class="C23 V26">Figlio mio, dammi il tuo cuore, e gli occhi tuoi prendano piacere nelle mie vie;</p>
<p class="C23 V27">perché la prostituta è una fossa profonda, e la straniera, un pozzo stretto.</p>
<p class="C23 V28">Anch'essa sta in agguato come un ladro, e accresce fra gli uomini il numero dei traditori.</p>
<p class="C23 V29">Per chi sono gli ahi? Per chi gli ahimé? Per chi le liti? Per chi i lamenti? Per chi le ferite senza ragione? Per chi gli occhi rossi?</p>
<p class="C23 V30">Per chi s'indugia a lungo presso il vino, per quei che vanno a gustare il vino tagliato.</p>
<p class="C23 V31">Non guardare il vino quando rosseggia, quando scintilla nel bicchiere e va giù così facilmente!</p>
<p class="C23 V32">Alla fine, esso morde come un serpente e punge come una vipera.</p>
<p class="C23 V33">I tuoi occhi vedranno cose strane, e il tuo cuore farà dei discorsi pazzi.</p>
<p class="C23 V34">Sarai come chi si coricasse in mezzo al mare, come chi si coricasse in cima a un albero di nave.</p>
<p class="C23 V35">Dirai: «M'hanno picchiato...e non m'hanno fatto male; mi hanno percosso...e non me ne sono accorto; quando mi sveglierò? ...Tornerò a cercarne ancora!»</p>
<p class="C24 V1">Non portare invidia ai malvagi, non desiderare di star con loro,</p>
<p class="C24 V2">perché il loro cuore medita rapine, le loro labbra emettono malvagità.</p>
<p class="C24 V3">La casa si costruisce con la saggezza e si rende stabile con la prudenza;</p>
<p class="C24 V4">mediante la scienza, se ne riempiono le stanze di ogni specie di beni preziosi e gradevoli.</p>
<p class="C24 V5">L'uomo saggio è pieno di forza, chi ha scienza accresce la sua potenza;</p>
<p class="C24 V6">infatti, con sagge direttive potrai condurre bene la guerra, e la vittoria sta nel gran numero dei consiglieri.</p>
<p class="C24 V7">La saggezza è troppo in alto per lo stolto; egli non apre mai la bocca alla porta della città.</p>
<p class="C24 V8">Chi pensa a fare il male sarà chiamato esperto in malizia.</p>
<p class="C24 V9">I disegni dello stolto sono peccato, il beffardo è l'abominio degli uomini.</p>
<p class="C24 V10">Se ti scoraggi nel giorno dell'avversità, la tua forza è poca.</p>
<p class="C24 V11">Libera quelli che sono condotti a morte, e salva quelli che, vacillando, vanno al supplizio.</p>
<p class="C24 V12">Se dici: «Ma noi non ne sapevamo nulla!...» Colui che pesa i cuori non lo vede forse? Colui che veglia su di te non lo sa forse? E non renderà egli a ciascuno secondo le sue opere?</p>
<p class="C24 V13">Figlio mio, mangia il miele perché è buono; un favo di miele sarà dolce al tuo palato.</p>
<p class="C24 V14">Così conosci la saggezza per il tuo bene! Se la trovi, c'è un avvenire, e la tua speranza non sarà delusa.</p>
<p class="C24 V15">O empio, non tendere insidie alla casa del giusto! Non devastare il luogo dove riposa!</p>
<p class="C24 V16">Perché il giusto cade sette volte e si rialza, ma gli empi sono travolti dalla sventura.</p>
<p class="C24 V17">Quando il tuo nemico cade, non ti rallegrare; quand'è rovesciato, il tuo cuore non ne gioisca,</p>
<p class="C24 V18">perché il SIGNORE non lo veda e gli dispiaccia e non distolga l'ira sua da lui.</p>
<p class="C24 V19">Non t'irritare a motivo di chi fa il male, e non portare invidia agli empi;</p>
<p class="C24 V20">perché non c'è avvenire per il malvagio; la lucerna degli empi sarà spenta.</p>
<p class="C24 V21">Figlio mio, temi il SIGNORE e il re, e non mischiarti con gli uomini turbolenti;</p>
<p class="C24 V22">la loro rovina sopraggiungerà improvvisa, e chi sa la triste fine dei loro anni?</p>
<p class="C24 V23">Anche queste sono massime dei saggi. Non è bene, in giudizio, avere riguardi personali.</p>
<p class="C24 V24">Chi dice all'empio: «Tu sei giusto», i popoli lo malediranno, lo esecreranno le nazioni.</p>
<p class="C24 V25">Ma quelli che sanno punire se ne troveranno bene, e su loro scenderanno benedizione e prosperità.</p>
<p class="C24 V26">Dà un bacio sulle labbra chi dà una risposta giusta.</p>
<p class="C24 V27">Metti in ordine i tuoi affari di fuori, metti in buono stato i tuoi campi, poi ti fabbricherai la casa.</p>
<p class="C24 V28">Non testimoniare, senza motivo, contro il tuo prossimo: vorresti forse ingannare con le tue parole?</p>
<p class="C24 V29">Non dire: «Come ha fatto a me così farò a lui»; renderò a costui secondo la sua azione.</p>
<p class="C24 V30">Passai presso il campo del pigro e presso la vigna dell'uomo privo di senno;</p>
<p class="C24 V31">ed ecco le spine vi crescevano dappertutto, i rovi ne coprivano il suolo, e il muro di cinta era in rovina.</p>
<p class="C24 V32">Considerai la cosa e mi posi a riflettere; e da quel che vidi trassi una lezione:</p>
<p class="C24 V33">dormire un po' , sonnecchiare un po' , incrociare un po' le mani per riposare...</p>
<p class="C24 V34">e la tua povertà verrà come un ladro e la tua miseria, come un uomo armato.</p>
<p class="C25 V1">Ecco altri proverbi di Salomone, raccolti dalla gente di Ezechia, re di Giuda.</p>
<p class="C25 V2">È gloria di Dio nascondere le cose; ma la gloria dei re sta nell'investigarle.</p>
<p class="C25 V3">L'altezza del cielo, la profondità della terra e il cuore dei re non si possono investigare.</p>
<p class="C25 V4">Togli dall'argento le scorie e ne uscirà un vaso per l'artefice;</p>
<p class="C25 V5">togli l'empio dalla presenza del re e il suo trono sarà reso stabile dalla giustizia.</p>
<p class="C25 V6">Non fare il vanaglorioso in presenza del re e non occupare il posto dei grandi;</p>
<p class="C25 V7">poiché è meglio ti sia detto: «Sali qui», anziché essere abbassato davanti al principe che i tuoi occhi hanno visto.</p>
<p class="C25 V8">Non ti affrettare a intentare processi, perché alla fine tu non sappia che fare, quando il tuo prossimo ti avrà svergognato.</p>
<p class="C25 V9">Difendi la tua causa contro il tuo prossimo, ma non rivelare il segreto di un altro,</p>
<p class="C25 V10">perché chi t'ode non ti disprezzi e la tua infamia non si cancelli più.</p>
<p class="C25 V11">Le parole dette a tempo sono come frutti d'oro in vasi d'argento cesellato.</p>
<p class="C25 V12">Per un orecchio docile, chi riprende con saggezza è un anello d'oro, un ornamento d'oro fino.</p>
<p class="C25 V13">Il messaggero fedele, per quelli che lo mandano, è come il fresco della neve al tempo della mietitura; esso ristora il suo padrone.</p>
<p class="C25 V14">Nuvole e vento, ma senza pioggia; ecco l'uomo che si vanta falsamente della sua liberalità.</p>
<p class="C25 V15">Chi è lento all'ira piega un principe, e la lingua dolce spezza le ossa.</p>
<p class="C25 V16">Se trovi del miele, prendine quanto ti basta; perché, mangiandone troppo, tu non debba poi vomitarlo.</p>
<p class="C25 V17">Metti di rado il piede in casa del prossimo, perché egli, stufandosi di te, non abbia a odiarti.</p>
<p class="C25 V18">L'uomo che dichiara il falso contro il suo prossimo, è un martello, una spada, una freccia acuta.</p>
<p class="C25 V19">La fiducia in un perfido, nel giorno della difficoltà, è un dente rotto, un piede slogato.</p>
<p class="C25 V20">Cantare delle canzoni a un cuore dolente è come togliersi l'abito in giorno di freddo, o mettere aceto sulla soda.</p>
<p class="C25 V21">Se il tuo nemico ha fame, dagli del pane da mangiare; se ha sete, dagli dell'acqua da bere;</p>
<p class="C25 V22">perché, così, radunerai dei carboni accesi sul suo capo, e il SIGNORE ti ricompenserà.</p>
<p class="C25 V23">Il vento del nord porta la pioggia, e la lingua che sparla di nascosto, fa oscurare il viso.</p>
<p class="C25 V24">Meglio abitare sul canto di un tetto, che in una gran casa con una moglie rissosa.</p>
<p class="C25 V25">Una buona notizia da un paese lontano è come acqua fresca a una persona stanca e assetata.</p>
<p class="C25 V26">Il giusto che vacilla davanti all'empio, è come una fontana torbida e una sorgente inquinata.</p>
<p class="C25 V27">Mangiare troppo miele, non è bene, ma scrutare le cose difficili è un onore.</p>
<p class="C25 V28">L'uomo che non ha autocontrollo, è una città smantellata, priva di mura.</p>
<p class="C26 V1">Come la neve non si addice all'estate, né la pioggia al tempo della mietitura, così non si addice la gloria allo stolto.</p>
<p class="C26 V2">Come il passero vaga qua e là e la rondine vola, così la maledizione senza motivo, non raggiunge l'effetto.</p>
<p class="C26 V3">La frusta per il cavallo, la briglia per l'asino, e il bastone per il dorso degli stolti.</p>
<p class="C26 V4">Non rispondere allo stolto secondo la sua follia, perché tu non gli debba somigliare.</p>
<p class="C26 V5">Rispondi allo stolto secondo la sua follia, perché non abbia ad apparire saggio ai propri occhi.</p>
<p class="C26 V6">Chi affida messaggi a uno stolto si taglia i piedi e si abbevera di afflizione.</p>
<p class="C26 V7">Come le gambe dello zoppo sono senza forza, così è una massima nella bocca degli stolti.</p>
<p class="C26 V8">Chi onora uno stolto fa come chi getta una gemma in un mucchio di sassi.</p>
<p class="C26 V9">Una massima in bocca agli stolti è come un ramo spinoso in mano a un ubriaco.</p>
<p class="C26 V10">Chi impiega lo stolto e il primo che capita, è come un arciere che ferisce tutti.</p>
<p class="C26 V11">Lo stolto che ricade nella sua follia, è come il cane che torna al suo vomito.</p>
<p class="C26 V12">Hai mai visto un uomo che si crede saggio? C'è più da imparare da uno stolto che da lui.</p>
<p class="C26 V13">Il pigro dice: «C'è un leone nella strada, c'è un leone per le vie!»</p>
<p class="C26 V14">Come la porta si volge sui cardini, così il pigro sul suo letto.</p>
<p class="C26 V15">Il pigro tuffa la mano nel piatto; e gli sembra fatica riportarla alla bocca.</p>
<p class="C26 V16">Il pigro si crede più saggio di sette uomini che danno risposte sensate.</p>
<p class="C26 V17">Il passante che si riscalda per una contesa che non lo concerne, è come chi afferra un cane per le orecchie.</p>
<p class="C26 V18">Come un pazzo che scaglia tizzoni, frecce e morte,</p>
<p class="C26 V19">così è colui che inganna il prossimo, e dice: «L'ho fatto per ridere!»</p>
<p class="C26 V20">Quando manca la legna, il fuoco si spegne; e quando non c'è maldicente cessano le contese.</p>
<p class="C26 V21">Come il carbone dà la brace e la legna dà la fiamma, così l'uomo rissoso accende le liti.</p>
<p class="C26 V22">Le parole del maldicente sono come ghiottonerie, penetrano fino nell'intimo delle viscere.</p>
<p class="C26 V23">Labbra ardenti e un cuore malvagio sono come schiuma d'argento spalmata sopra un vaso di terra.</p>
<p class="C26 V24">Chi odia parla con dissimulazione; ma, dentro, medita l'inganno;</p>
<p class="C26 V25">quando parla con voce graziosa, non fidarti, perché ha sette abominazioni nel cuore.</p>
<p class="C26 V26">Il suo odio si nasconde sotto la finzione, ma la sua malvagità si rivelerà nell'assemblea.</p>
<p class="C26 V27">Chi scava una fossa vi cadrà, e la pietra torna addosso a chi la rotola.</p>
<p class="C26 V28">La lingua bugiarda odia quelli che ha ferito, e la bocca adulatrice produce rovina.</p>
<p class="C27 V1">Non ti vantare del domani, poiché non sai quel che un giorno possa produrre.</p>
<p class="C27 V2">Altri ti lodi, non la tua bocca; un estraneo, non le tue labbra.</p>
<p class="C27 V3">La pietra è grave e la sabbia pesante, ma l'irritazione dello stolto pesa più dell'uno e dell'altra.</p>
<p class="C27 V4">L'ira è crudele e la collera impetuosa; ma chi può resistere alla gelosia?</p>
<p class="C27 V5">Meglio riprensione aperta, che amore nascosto.</p>
<p class="C27 V6">Chi ama ferisce, ma rimane fedele; chi odia dà abbondanza di baci.</p>
<p class="C27 V7">Chi è sazio calpesta il favo di miele; ma, per chi ha fame, ogni cosa amara è dolce.</p>
<p class="C27 V8">Come l'uccello che va peregrinando lontano dal nido, così è l'uomo che va peregrinando lontano da casa.</p>
<p class="C27 V9">L'olio e il profumo rallegrano il cuore; così fa la dolcezza di un amico con i suoi consigli cordiali.</p>
<p class="C27 V10">Non abbandonare il tuo amico né l'amico di tuo padre, e non andare in casa del tuo fratello nel giorno della tua sventura; una persona a te vicina vale più d'un fratello lontano.</p>
<p class="C27 V11">Figlio mio, sii saggio e rallegrami il cuore, così potrò rispondere a chi mi offende.</p>
<p class="C27 V12">L'uomo accorto vede il male e si mette al riparo, ma gli ingenui proseguono e ne pagano le conseguenze.</p>
<p class="C27 V13">Prendigli il vestito poiché ha fatto cauzione per altri; fatti dare dei pegni, poiché s'è reso garante di stranieri.</p>
<p class="C27 V14">Chi benedice il prossimo ad alta voce, di buon mattino, sarà considerato come se lo maledicesse.</p>
<p class="C27 V15">Un gocciolare continuo in giorno di gran pioggia e una donna rissosa sono cose che si somigliano.</p>
<p class="C27 V16">Chi la vuol trattenere vuole trattenere il vento, e stringere l'olio nella sua destra.</p>
<p class="C27 V17">Il ferro forbisce il ferro; così un uomo ne forbisce un altro.</p>
<p class="C27 V18">Chi ha cura del fico ne mangerà il frutto; e chi veglia sul suo padrone sarà onorato.</p>
<p class="C27 V19">Come il viso si riflette nell'acqua, così il cuore dell'uomo si riflette nell'uomo.</p>
<p class="C27 V20">Il soggiorno dei morti e l'abisso sono insaziabili, e insaziabili sono gli occhi degli uomini.</p>
<p class="C27 V21">Il crogiuolo è per l'argento e il fornello per l'oro, e l'uomo è provato dalla bocca di chi lo loda.</p>
<p class="C27 V22">Anche se tu pestassi lo stolto in un mortaio, in mezzo al grano con il pestello, la sua follia non lo lascerebbe.</p>
<p class="C27 V23">Guarda di conoscere bene lo stato delle tue pecore, abbi gran cura delle tue mandrie;</p>
<p class="C27 V24">perché le ricchezze non durano sempre, e neanche una corona dura di epoca in epoca.</p>
<p class="C27 V25">Quando è tolto il fieno, subito rispunta l'erbetta fresca e le erbe dei monti sono raccolte.</p>
<p class="C27 V26">Gli agnelli ti danno da vestire, i becchi di che comprarti un campo,</p>
<p class="C27 V27">e il latte delle capre basta a nutrire te, a nutrire la tua famiglia e far vivere le tue serve.</p>
<p class="C28 V1">L'empio fugge senza che nessuno lo perseguiti, ma il giusto se ne sta sicuro come un leone.</p>
<p class="C28 V2">Quando un paese è pieno di misfatti, sono numerosi i suoi capi, ma, con un uomo intelligente e pratico delle cose, l'ordine dura.</p>
<p class="C28 V3">Un povero che opprime i miseri è come una pioggia che devasta e non dà pane.</p>
<p class="C28 V4">Quelli che abbandonano la legge, lodano gli empi; ma quelli che l'osservano, fanno loro la guerra.</p>
<p class="C28 V5">Gli uomini malvagi non comprendono ciò che è giusto, ma quelli che cercano il SIGNORE comprendono ogni cosa.</p>
<p class="C28 V6">Meglio il povero che cammina nella sua integrità, che il perverso che cammina nella doppiezza, ed è ricco.</p>
<p class="C28 V7">Chi osserva la legge è un figlio intelligente, ma il compagno dei golosi fa vergogna a suo padre.</p>
<p class="C28 V8">Chi accresce i suoi beni con gli interessi e l'usura, li accumula per colui che ha pietà dei poveri.</p>
<p class="C28 V9">Se uno volge altrove gli orecchi per non udire la legge, la sua stessa preghiera è un abominio.</p>
<p class="C28 V10">Chi spinge i giusti a percorrere una via sbagliata cadrà egli stesso nella fossa che ha scavata; ma gli uomini integri erediteranno il bene.</p>
<p class="C28 V11">Il ricco si ritiene saggio, ma il povero, che è intelligente, lo scruta.</p>
<p class="C28 V12">Quando i giusti trionfano, la gloria è grande; ma, quando gli empi s'innalzano, la gente si nasconde.</p>
<p class="C28 V13">Chi copre le sue colpe non prospererà, ma chi le confessa e le abbandona otterrà misericordia.</p>
<p class="C28 V14">Beato l'uomo che è sempre timoroso! Ma chi indurisce il suo cuore cadrà nella sfortuna.</p>
<p class="C28 V15">Un empio che domina un popolo povero è un leone ruggente, un orso affamato.</p>
<p class="C28 V16">Il principe senza prudenza fa molte estorsioni, ma chi odia il guadagno disonesto prolunga i suoi giorni.</p>
<p class="C28 V17">L'uomo su cui pesa un omicidio, fuggirà sino alla fossa; nessuno lo fermi!</p>
<p class="C28 V18">Chi cammina da integro sarà salvato, ma il perverso che percorre vie tortuose, cadrà all'improvviso.</p>
<p class="C28 V19">Chi lavora la sua terra avrà pane in abbondanza; ma chi va dietro ai fannulloni avrà abbondanza di miseria.</p>
<p class="C28 V20">L'uomo fedele sarà colmato di benedizioni, ma chi ha fretta di arricchire non rimarrà impunito.</p>
<p class="C28 V21">Avere dei riguardi personali non è bene; per un pezzo di pane l'uomo talvolta diventa colpevole.</p>
<p class="C28 V22">L'uomo invidioso ha fretta di arricchire, e non sa che gli piomberà addosso la miseria.</p>
<p class="C28 V23">L'uomo che corregge sarà, alla fine, più accetto di chi lusinga con la sua lingua.</p>
<p class="C28 V24">Chi ruba a suo padre e a sua madre e dice: «Non è un delitto!» È compagno del dissipatore.</p>
<p class="C28 V25">Chi ha l'animo avido fa nascere contese, ma chi confida nel SIGNORE sarà saziato.</p>
<p class="C28 V26">Chi confida nel proprio cuore è uno stolto, ma chi cammina da saggio scamperà.</p>
<p class="C28 V27">Chi dona al povero non sarà mai nel bisogno, ma colui che chiude gli occhi, sarà coperto di maledizioni.</p>
<p class="C28 V28">Quando gli empi s'innalzano, la gente si nasconde; ma quando periscono, si moltiplicano i giusti.</p>
<p class="C29 V1">L'uomo che, dopo essere stato spesso ripreso, irrigidisce il collo, sarà abbattuto all'improvviso e senza rimedio.</p>
<p class="C29 V2">Quando i giusti sono numerosi, il popolo si rallegra; ma quando domina l'empio, il popolo geme.</p>
<p class="C29 V3">L'uomo che ama la saggezza, rallegra suo padre; ma chi frequenta le prostitute dilapida i suoi beni.</p>
<p class="C29 V4">Il re, con la giustizia, rende stabile il paese; ma l'uomo che fa estorsioni lo rovina.</p>
<p class="C29 V5">L'uomo che lusinga il prossimo, gli tende una rete davanti ai piedi.</p>
<p class="C29 V6">Nel misfatto del malvagio c'è un'insidia; ma il giusto canta e si rallegra.</p>
<p class="C29 V7">Il giusto prende conoscenza della causa dei deboli, ma l'empio non ha intendimento né conoscenza.</p>
<p class="C29 V8">I beffardi soffiano nel fuoco delle discordie cittadine, ma i saggi calmano le ire.</p>
<p class="C29 V9">Se un saggio viene a contesa con uno stolto, quello va in collera o ride, e non c'è da intendersi.</p>
<p class="C29 V10">Gli uomini sanguinari odiano chi è integro, ma gli uomini retti proteggono la sua vita.</p>
<p class="C29 V11">Lo stolto dà sfogo a tutta la sua ira, ma il saggio trattiene la propria.</p>
<p class="C29 V12">Quando il sovrano dà retta alle parole bugiarde, tutti i suoi ministri sono malvagi.</p>
<p class="C29 V13">Il povero e l'oppressore si incontrano; il SIGNORE illumina gli occhi di entrambi.</p>
<p class="C29 V14">Il re che fa giustizia ai deboli secondo verità, avrà il trono stabile per sempre.</p>
<p class="C29 V15">La verga e la riprensione danno saggezza; ma il ragazzo lasciato a sé stesso, fa vergogna a sua madre.</p>
<p class="C29 V16">Quando abbondano gli empi, abbondano le trasgressioni; ma i giusti ne vedranno la rovina.</p>
<p class="C29 V17">Correggi tuo figlio; egli ti darà conforto, e procurerà gioia al tuo cuore.</p>
<p class="C29 V18">Se il popolo non ha rivelazione è senza freno; ma beato colui che osserva la legge!</p>
<p class="C29 V19">Uno schiavo non si corregge a parole; anche se comprende, non ubbidisce.</p>
<p class="C29 V20">Hai mai visto un uomo precipitoso nel parlare? C'è più da sperare da uno stolto che da lui.</p>
<p class="C29 V21">Se uno alleva delicatamente da bambino il suo schiavo, questo finirà per credersi figlio.</p>
<p class="C29 V22">L'uomo collerico fa nascere contese, e l'uomo furioso commette molte trasgressioni.</p>
<p class="C29 V23">L'orgoglio abbassa l'uomo, ma chi è umile di spirito ottiene gloria.</p>
<p class="C29 V24">Chi fa società con il ladro odia sé stesso; egli ode la maledizione e non dice nulla.</p>
<p class="C29 V25">La paura degli uomini è una trappola, ma chi confida nel SIGNORE è al sicuro.</p>
<p class="C29 V26">Molti cercano il favore del principe, ma il SIGNORE fa giustizia a ognuno.</p>
<p class="C29 V27">L'uomo iniquo è un abominio per i giusti, e colui che cammina rettamente è un abominio per gli empi.</p>
<p class="C30 V1">Parole di Agur, figlio di Iaché. Massime pronunziate da quest'uomo per Itiel, per Itiel e Ucal.</p>
<p class="C30 V2">«Certo, io sono più ignorante di ogni altro, e non ho l'intelligenza di un uomo.</p>
<p class="C30 V3">Non ho imparato la saggezza, e non ho la conoscenza del Santo.</p>
<p class="C30 V4">Chi è salito in cielo e ne è disceso? Chi ha raccolto il vento nel suo pugno? Chi ha racchiuso le acque nella sua veste? Chi ha stabilito tutti i confini della terra? Qual è il suo nome e il nome di suo figlio? Lo sai tu?</p>
<p class="C30 V5">Ogni parola di Dio è affinata con il fuoco. Egli è uno scudo per chi confida in lui.</p>
<p class="C30 V6">Non aggiungere nulla alle sue parole, perché egli non ti rimproveri e tu sia trovato bugiardo.</p>
<p class="C30 V7">Io ti ho chiesto due cose; non me le rifiutare, prima che io muoia;</p>
<p class="C30 V8">allontana da me vanità e parola bugiarda; non darmi né povertà né ricchezze, cibami del pane che mi è necessario,</p>
<p class="C30 V9"> perché io, una volta sazio, non ti rinneghi e dica: "Chi è il SIGNORE?" oppure, diventato povero, non rubi, e profani il nome del mio Dio.</p>
<p class="C30 V10">Non calunniare il servo presso il suo padrone, perché egli non ti maledica e tu non abbia a subirne la pena.</p>
<p class="C30 V11">C'è una razza di gente che maledice suo padre e non benedice sua madre.</p>
<p class="C30 V12">C'è una razza di gente che si crede pura, e non è lavata della sua sozzura.</p>
<p class="C30 V13">C'è una razza di gente che ha gli occhi molto alteri, e le palpebre superbe.</p>
<p class="C30 V14">C'è una razza di gente i cui denti sono spade e i mascellari sono coltelli, per divorare del tutto i miseri sulla terra e i bisognosi in mezzo agli uomini.</p>
<p class="C30 V15"> La sanguisuga ha due figlie che dicono: "Dammi, dammi!" Ci sono tre cose che non saziano mai, anzi quattro, che non dicono mai: "Basta!"</p>
<p class="C30 V16">Il soggiorno dei morti, il grembo sterile, la terra che non si sazia d'acqua, e il fuoco che non dice mai: "Basta!"</p>
<p class="C30 V17">L'occhio di chi si beffa del padre e non si degna di ubbidire alla madre lo caveranno i corvi del torrente, lo divoreranno gli aquilotti.</p>
<p class="C30 V18">Ci sono tre cose per me troppo meravigliose; anzi quattro, che io non capisco:</p>
<p class="C30 V19">la traccia dell'aquila nell'aria, la traccia del serpente sulla roccia, la traccia della nave in mezzo al mare, la traccia dell'uomo nella giovane.</p>
<p class="C30 V20"> Tale è la condotta della donna adultera: essa mangia, si pulisce la bocca, e dice: "Non ho fatto nulla di male!"</p>
<p class="C30 V21">Per tre cose la terra trema, anzi per quattro, che non può sopportare:</p>
<p class="C30 V22">per un servo quando diventa re, per un uomo da nulla quando ha pane a sazietà,</p>
<p class="C30 V23">per una donna, mai chiesta, quando giunge a maritarsi, e per una serva quando diventa erede della padrona.</p>
<p class="C30 V24">Ci sono quattro animali fra i più piccoli della terra, e tuttavia pieni di saggezza:</p>
<p class="C30 V25">le formiche, popolo senza forza, che si preparano il cibo durante l'estate;</p>
<p class="C30 V26">i conigli, popolo non potente, che fissano la loro abitazione nelle rocce;</p>
<p class="C30 V27">le locuste, che non hanno re, e procedono tutte, divise per schiere;</p>
<p class="C30 V28">la lucertola, che puoi prendere con le mani, eppure si trova nei palazzi dei re.</p>
<p class="C30 V29">Queste tre creature hanno una bella andatura, anche queste quattro hanno un passo magnifico:</p>
<p class="C30 V30">il leone, che è il più forte degli animali, e non indietreggia davanti a nessuno;</p>
<p class="C30 V31">il cavallo dai fianchi serrati, il capro, e il re alla testa dei suoi eserciti.</p>
<p class="C30 V32">Se hai agito da folle cercando di innalzarti, o se hai pensato del male, mettiti la mano sulla bocca;</p>
<p class="C30 V33">perché, come chi agita la panna ne fa uscire il burro, chi sbatte il naso ne fa uscire il sangue, così chi spreme l'ira ne fa uscire contese.</p>
<p class="C31 V1">Parole del re Lemuel. Massime che sua madre gli insegnò.</p>
<p class="C31 V2">«Che ti dirò, figlio mio? Che ti dirò, figlio del mio grembo? Che ti dirò, o figlio dei miei voti?</p>
<p class="C31 V3">Non dare il tuo vigore alle donne, non frequentare quelle che mandano in rovina i re.</p>
<p class="C31 V4">Non si addice ai re, Lemuel, non si addice ai re bere del vino, né ai prìncipi desiderare bevande alcoliche:</p>
<p class="C31 V5">che a volte, dopo aver bevuto, non dimentichino la legge e calpestino così i diritti di tutti i deboli.</p>
<p class="C31 V6">Date bevande alcoliche a chi sta per perire, e del vino a chi ha il cuore amareggiato;</p>
<p class="C31 V7">perché bevano, dimentichino la loro miseria e non si ricordino più dei loro travagli.</p>
<p class="C31 V8">Apri la bocca in favore del muto, per sostenere la causa di tutti gli infelici;</p>
<p class="C31 V9">apri la bocca, giudica con giustizia, fa' ragione al misero e al bisognoso».</p>
<p class="C31 V10">Una donna virtuosa chi la troverà? Il suo pregio sorpassa di molto quello delle perle.</p>
<p class="C31 V11">Il cuore di suo marito confida in lei, ed egli non mancherà mai di provviste.</p>
<p class="C31 V12">Lei gli fa del bene, e non del male, tutti i giorni della sua vita.</p>
<p class="C31 V13">Si procura lana e lino, e lavora gioiosa con le proprie mani.</p>
<p class="C31 V14">È simile alle navi dei mercanti: fa venire il suo cibo da lontano.</p>
<p class="C31 V15">Si alza quando ancora è notte, distribuisce il cibo alla famiglia e il compito alle sue serve.</p>
<p class="C31 V16">Posa gli occhi sopra un campo, e l'acquista; con il guadagno delle sue mani pianta una vigna.</p>
<p class="C31 V17">Si cinge di forza i fianchi e fa robuste le sue braccia.</p>
<p class="C31 V18">Sente che il suo lavoro rende bene; la sua lucerna non si spegne la notte.</p>
<p class="C31 V19">Mette la mano alla ròcca, e le sue dita maneggiano il fuso.</p>
<p class="C31 V20">Tende le palme al misero, e porge le mani al bisognoso.</p>
<p class="C31 V21">Non teme la neve per la sua famiglia, perché tutta la sua famiglia è vestita di lana rossa.</p>
<p class="C31 V22">Si fa dei tappeti, ha vesti di lino finissimo e di porpora.</p>
<p class="C31 V23">Suo marito è rispettato alle porte della città, quando si siede tra gli anziani del paese.</p>
<p class="C31 V24">Fa delle tuniche e le vende e delle cinture che dà al mercante.</p>
<p class="C31 V25">Forza e dignità sono il suo manto, e lei non teme l'avvenire.</p>
<p class="C31 V26">Apre la bocca con saggezza, e ha sulla lingua insegnamenti di bontà.</p>
<p class="C31 V27">Sorveglia l'andamento della sua casa, e non mangia il pane di pigrizia.</p>
<p class="C31 V28">I suoi figli si alzano e la proclamano beata, e suo marito la loda, dicendo:</p>
<p class="C31 V29">«Molte donne si sono comportate da virtuose, ma tu le superi tutte!»</p>
<p class="C31 V30">La grazia è ingannevole e la bellezza è cosa vana; ma la donna che teme il SIGNORE è quella che sarà lodata.</p>
<p class="C31 V31">Datele del frutto delle sue mani, e le opere sue la lodino alle porte della città.</p>
</div>
</div>
<div class="edizione LECTIO">
<div class="libro Pr">
<p class="CCAPITOLO VVERSO">TESTO</p>
</div>
</div>
</div>
</body>
</html>
