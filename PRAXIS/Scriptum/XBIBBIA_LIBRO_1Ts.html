<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">1Ts</div>
<div class="edizione CEI2008">
<div class="libro 1Ts">
<p class="CCAPITOLO VVERSO">TESTO</p>
<p class="C1 V1">Paolo e Silvano e Timòteo alla Chiesa dei Tessalonicesi che è in Dio Padre e nel Signore Gesù Cristo: a voi, grazia e pace.</p>
<p class="C1 V2">Rendiamo sempre grazie a Dio per tutti voi, ricordandovi nelle nostre preghiere</p>
<p class="C1 V3">e tenendo continuamente presenti l’operosità della vostra fede, la fatica della vostra carità e la fermezza della vostra speranza nel Signore nostro Gesù Cristo, davanti a Dio e Padre nostro.</p>
<p class="C1 V4">Sappiamo bene, fratelli amati da Dio, che siete stati scelti da lui.</p>
<p class="C1 V5">Il nostro Vangelo, infatti, non si diffuse fra voi soltanto per mezzo della parola, ma anche con la potenza dello Spirito Santo e con profonda convinzione: ben sapete come ci siamo comportati in mezzo a voi per il vostro bene.</p>
<p class="C1 V6">E voi avete seguito il nostro esempio e quello del Signore, avendo accolto la Parola in mezzo a grandi prove, con la gioia dello Spirito Santo,</p>
<p class="C1 V7">così da diventare modello per tutti i credenti della Macedonia e dell’Acaia.</p>
<p class="C1 V8">Infatti per mezzo vostro la parola del Signore risuona non soltanto in Macedonia e in Acaia, ma la vostra fede in Dio si è diffusa dappertutto, tanto che non abbiamo bisogno di parlarne.</p>
<p class="C1 V9">Sono essi infatti a raccontare come noi siamo venuti in mezzo a voi e come vi siete convertiti dagli idoli a Dio, per servire il Dio vivo e vero</p>
<p class="C1 V10">e attendere dai cieli il suo Figlio, che egli ha risuscitato dai morti, Gesù, il quale ci libera dall’ira che viene. </p>
<p class="C2 V1">Voi stessi infatti, fratelli, sapete bene che la nostra venuta in mezzo a voi non è stata inutile.</p>
<p class="C2 V2">Ma, dopo aver sofferto e subìto oltraggi a Filippi, come sapete, abbiamo trovato nel nostro Dio il coraggio di annunciarvi il vangelo di Dio in mezzo a molte lotte.</p>
<p class="C2 V3">E il nostro invito alla fede non nasce da menzogna, né da disoneste intenzioni e neppure da inganno;</p>
<p class="C2 V4">ma, come Dio ci ha trovato degni di affidarci il Vangelo così noi lo annunciamo, non cercando di piacere agli uomini, ma a Dio, che prova i nostri cuori.</p>
<p class="C2 V5">Mai infatti abbiamo usato parole di adulazione, come sapete, né abbiamo avuto intenzioni di cupidigia: Dio ne è testimone.</p>
<p class="C2 V6">E neppure abbiamo cercato la gloria umana, né da voi né da altri,</p>
<p class="C2 V7">pur potendo far valere la nostra autorità di apostoli di Cristo. Invece siamo stati amorevoli in mezzo a voi, come una madre che ha cura dei propri figli.</p>
<p class="C2 V8">Così, affezionati a voi, avremmo desiderato trasmettervi non solo il vangelo di Dio, ma la nostra stessa vita, perché ci siete diventati cari.</p>
<p class="C2 V9">Voi ricordate infatti, fratelli, il nostro duro lavoro e la nostra fatica: lavorando notte e giorno per non essere di peso ad alcuno di voi, vi abbiamo annunciato il vangelo di Dio.</p>
<p class="C2 V10">Voi siete testimoni, e lo è anche Dio, che il nostro comportamento verso di voi, che credete, è stato santo, giusto e irreprensibile.</p>
<p class="C2 V11">Sapete pure che, come fa un padre verso i propri figli, abbiamo esortato ciascuno di voi,</p>
<p class="C2 V12">vi abbiamo incoraggiato e scongiurato di comportarvi in maniera degna di Dio, che vi chiama al suo regno e alla sua gloria.</p>
<p class="C2 V13">Proprio per questo anche noi rendiamo continuamente grazie a Dio perché, ricevendo la parola di Dio che noi vi abbiamo fatto udire, l’avete accolta non come parola di uomini ma, qual è veramente, come parola di Dio, che opera in voi credenti.</p>
<p class="C2 V14">Voi infatti, fratelli, siete diventati imitatori delle Chiese di Dio in Cristo Gesù che sono in Giudea, perché anche voi avete sofferto le stesse cose da parte dei vostri connazionali, come loro da parte dei Giudei.</p>
<p class="C2 V15">Costoro hanno ucciso il Signore Gesù e i profeti, hanno perseguitato noi, non piacciono a Dio e sono nemici di tutti gli uomini.</p>
<p class="C2 V16">Essi impediscono a noi di predicare ai pagani perché possano essere salvati. In tal modo essi colmano sempre di più la misura dei loro peccati! Ma su di loro l’ira è giunta al colmo.</p>
<p class="C2 V17">Quanto a noi, fratelli, per poco tempo privati della vostra presenza di persona ma non con il cuore, speravamo ardentemente, con vivo desiderio, di rivedere il vostro volto.</p>
<p class="C2 V18">Perciò io, Paolo, più di una volta ho desiderato venire da voi, ma Satana ce lo ha impedito.</p>
<p class="C2 V19">Infatti chi, se non proprio voi, è la nostra speranza, la nostra gioia e la corona di cui vantarci davanti al Signore nostro Gesù, nel momento della sua venuta?</p>
<p class="C2 V20">Siete voi la nostra gloria e la nostra gioia! </p>
<p class="C3 V1">Per questo, non potendo più resistere, abbiamo deciso di restare soli ad Atene</p>
<p class="C3 V2">e abbiamo inviato Timòteo, nostro fratello e collaboratore di Dio nel vangelo di Cristo, per confermarvi ed esortarvi nella vostra fede,</p>
<p class="C3 V3">perché nessuno si lasci turbare in queste prove. Voi stessi, infatti, sapete che questa è la nostra sorte;</p>
<p class="C3 V4">infatti, quando eravamo tra voi, dicevamo già che avremmo subìto delle prove, come in realtà è accaduto e voi ben sapete.</p>
<p class="C3 V5">Per questo, non potendo più resistere, mandai a prendere notizie della vostra fede, temendo che il tentatore vi avesse messi alla prova e che la nostra fatica non fosse servita a nulla.</p>
<p class="C3 V6">Ma, ora che Timòteo è tornato, ci ha portato buone notizie della vostra fede, della vostra carità e del ricordo sempre vivo che conservate di noi, desiderosi di vederci, come noi lo siamo di vedere voi.</p>
<p class="C3 V7">E perciò, fratelli, in mezzo a tutte le nostre necessità e tribolazioni, ci sentiamo consolati a vostro riguardo, a motivo della vostra fede.</p>
<p class="C3 V8">Ora, sì, ci sentiamo rivivere, se rimanete saldi nel Signore.</p>
<p class="C3 V9">Quale ringraziamento possiamo rendere a Dio riguardo a voi, per tutta la gioia che proviamo a causa vostra davanti al nostro Dio,</p>
<p class="C3 V10">noi che con viva insistenza, notte e giorno, chiediamo di poter vedere il vostro volto e completare ciò che manca alla vostra fede?</p>
<p class="C3 V11">Voglia Dio stesso, Padre nostro, e il Signore nostro Gesù guidare il nostro cammino verso di voi!</p>
<p class="C3 V12">Il Signore vi faccia crescere e sovrabbondare nell’amore fra voi e verso tutti, come sovrabbonda il nostro per voi,</p>
<p class="C3 V13">per rendere saldi i vostri cuori e irreprensibili nella santità, davanti a Dio e Padre nostro, alla venuta del Signore nostro Gesù con tutti i suoi santi. </p>
<p class="C4 V1">Per il resto, fratelli, vi preghiamo e supplichiamo nel Signore Gesù affinché, come avete imparato da noi il modo di comportarvi e di piacere a Dio – e così già vi comportate –, possiate progredire ancora di più.</p>
<p class="C4 V2">Voi conoscete quali regole di vita vi abbiamo dato da parte del Signore Gesù.</p>
<p class="C4 V3">Questa infatti è volontà di Dio, la vostra santificazione: che vi asteniate dall’impurità,</p>
<p class="C4 V4">che ciascuno di voi sappia trattare il proprio corpo con santità e rispetto,</p>
<p class="C4 V5">senza lasciarsi dominare dalla passione, come i pagani che non conoscono Dio;</p>
<p class="C4 V6">che nessuno in questo campo offenda o inganni il proprio fratello, perché il Signore punisce tutte queste cose, come vi abbiamo già detto e ribadito.</p>
<p class="C4 V7">Dio non ci ha chiamati all’impurità, ma alla santificazione.</p>
<p class="C4 V8">Perciò chi disprezza queste cose non disprezza un uomo, ma Dio stesso, che vi dona il suo santo Spirito.</p>
<p class="C4 V9">Riguardo all’amore fraterno, non avete bisogno che ve ne scriva; voi stessi infatti avete imparato da Dio ad amarvi gli uni gli altri,</p>
<p class="C4 V10">e questo lo fate verso tutti i fratelli dell’intera Macedonia. Ma vi esortiamo, fratelli, a progredire ancora di più</p>
<p class="C4 V11">e a fare tutto il possibile per vivere in pace, occuparvi delle vostre cose e lavorare con le vostre mani, come vi abbiamo ordinato,</p>
<p class="C4 V12">e così condurre una vita decorosa di fronte agli estranei e non avere bisogno di nessuno.</p>
<p class="C4 V13">Non vogliamo, fratelli, lasciarvi nell’ignoranza a proposito di quelli che sono morti, perché non siate tristi come gli altri che non hanno speranza.</p>
<p class="C4 V14">Se infatti crediamo che Gesù è morto e risorto, così anche Dio, per mezzo di Gesù, radunerà con lui coloro che sono morti.</p>
<p class="C4 V15">Sulla parola del Signore infatti vi diciamo questo: noi, che viviamo e che saremo ancora in vita alla venuta del Signore, non avremo alcuna precedenza su quelli che sono morti.</p>
<p class="C4 V16">Perché il Signore stesso, a un ordine, alla voce dell’arcangelo e al suono della tromba di Dio, discenderà dal cielo. E prima risorgeranno i morti in Cristo;</p>
<p class="C4 V17">quindi noi, che viviamo e che saremo ancora in vita, verremo rapiti insieme con loro nelle nubi, per andare incontro al Signore in alto, e così per sempre saremo con il Signore.</p>
<p class="C4 V18">Confortatevi dunque a vicenda con queste parole. </p>
<p class="C5 V1">Riguardo poi ai tempi e ai momenti, fratelli, non avete bisogno che ve ne scriva;</p>
<p class="C5 V2">infatti sapete bene che il giorno del Signore verrà come un ladro di notte.</p>
<p class="C5 V3">E quando la gente dirà: «C’è pace e sicurezza!», allora d’improvviso la rovina li colpirà, come le doglie una donna incinta; e non potranno sfuggire.</p>
<p class="C5 V4">Ma voi, fratelli, non siete nelle tenebre, cosicché quel giorno possa sorprendervi come un ladro.</p>
<p class="C5 V5">Infatti siete tutti figli della luce e figli del giorno; noi non apparteniamo alla notte, né alle tenebre.</p>
<p class="C5 V6">Non dormiamo dunque come gli altri, ma vigiliamo e siamo sobri.</p>
<p class="C5 V7">Quelli che dormono, infatti, dormono di notte; e quelli che si ubriacano, di notte si ubriacano.</p>
<p class="C5 V8">Noi invece, che apparteniamo al giorno, siamo sobri, vestiti con la corazza della fede e della carità, e avendo come elmo la speranza della salvezza.</p>
<p class="C5 V9">Dio infatti non ci ha destinati alla sua ira, ma ad ottenere la salvezza per mezzo del Signore nostro Gesù Cristo.</p>
<p class="C5 V10">Egli è morto per noi perché, sia che vegliamo sia che dormiamo, viviamo insieme con lui.</p>
<p class="C5 V11">Perciò confortatevi a vicenda e siate di aiuto gli uni agli altri, come già fate.</p>
<p class="C5 V12">Vi preghiamo, fratelli, di avere riguardo per quelli che faticano tra voi, che vi fanno da guida nel Signore e vi ammoniscono;</p>
<p class="C5 V13">trattateli con molto rispetto e amore, a motivo del loro lavoro. Vivete in pace tra voi.</p>
<p class="C5 V14">Vi esortiamo, fratelli: ammonite chi è indisciplinato, fate coraggio a chi è scoraggiato, sostenete chi è debole, siate magnanimi con tutti.</p>
<p class="C5 V15">Badate che nessuno renda male per male ad alcuno, ma cercate sempre il bene tra voi e con tutti.</p>
<p class="C5 V16">Siate sempre lieti,</p>
<p class="C5 V17">pregate ininterrottamente,</p>
<p class="C5 V18">in ogni cosa rendete grazie: questa infatti è volontà di Dio in Cristo Gesù verso di voi.</p>
<p class="C5 V19">Non spegnete lo Spirito,</p>
<p class="C5 V20">non disprezzate le profezie.</p>
<p class="C5 V21">Vagliate ogni cosa e tenete ciò che è buono.</p>
<p class="C5 V22">Astenetevi da ogni specie di male.</p>
<p class="C5 V23">Il Dio della pace vi santifichi interamente, e tutta la vostra persona, spirito, anima e corpo, si conservi irreprensibile per la venuta del Signore nostro Gesù Cristo.</p>
<p class="C5 V24">Degno di fede è colui che vi chiama: egli farà tutto questo!</p>
<p class="C5 V25">Fratelli, pregate anche per noi.</p>
<p class="C5 V26">Salutate tutti i fratelli con il bacio santo.</p>
<p class="C5 V27">Vi scongiuro, per il Signore, che questa lettera sia letta a tutti i fratelli.</p>
<p class="C5 V28">La grazia del Signore nostro Gesù Cristo sia con voi.   </p>
</div>
</div>
<div class="edizione CEI1974">
<div class="libro 1Ts">
<p class="CCAPITOLO VVERSO">TESTO</p>
<p class="C1 V1">Paolo, Silvano e Timòteo alla Chiesa dei Tessalonicesi che è in Dio Padre e nel Signore Gesù Cristo: grazia a voi e pace!</p>
<p class="C1 V2">Ringraziamo sempre Dio per tutti voi, ricordandovi nelle nostre preghiere, continuamente</p>
<p class="C1 V3">memori davanti a Dio e Padre nostro del vostro impegno nella fede, della vostra operosità nella carità e della vostra costante speranza nel Signore nostro Gesù Cristo.</p>
<p class="C1 V4">Noi ben sappiamo, fratelli amati da Dio, che siete stati eletti da lui.</p>
<p class="C1 V5">Il nostro vangelo, infatti, non si è diffuso fra voi soltanto per mezzo della parola, ma anche con potenza e con Spirito Santo e con profonda convinzione, come ben sapete che siamo stati in mezzo a voi per il vostro bene.</p>
<p class="C1 V6">E voi siete diventati imitatori nostri e del Signore, avendo accolto la parola con la gioia dello Spirito Santo anche in mezzo a grande tribolazione,</p>
<p class="C1 V7">così da diventare modello a tutti i credenti che sono nella Macedonia e nell'Acaia.</p>
<p class="C1 V8">Infatti la parola del Signore riecheggia per mezzo vostro non soltanto in Macedonia e nell'Acaia, ma la fama della vostra fede in Dio si è diffusa dappertutto, di modo che non abbiamo più bisogno di parlarne.</p>
<p class="C1 V9">Sono loro infatti a parlare di noi, dicendo come noi siamo venuti in mezzo a voi e come vi siete convertiti a Dio, allontanandovi dagli idoli, per servire al Dio vivo e vero</p>
<p class="C1 V10">e attendere dai cieli il suo Figlio, che egli ha risuscitato dai morti, Gesù, che ci libera dall'ira ventura.</p>
<p class="C2 V1">Voi stessi infatti, fratelli, sapete bene che la nostra venuta in mezzo a voi non è stata vana.</p>
<p class="C2 V2">Ma dopo avere prima sofferto e subìto oltraggi a Filippi, come ben sapete, abbiamo avuto il coraggio nel nostro Dio di annunziarvi il vangelo di Dio in mezzo a molte lotte.</p>
<p class="C2 V3">E il nostro appello non è stato mosso da volontà di inganno, né da torbidi motivi, né abbiamo usato frode alcuna;</p>
<p class="C2 V4">ma come Dio ci ha trovati degni di affidarci il vangelo così lo predichiamo, non cercando di piacere agli uomini, ma a Dio, che prova i nostri cuori.</p>
<p class="C2 V5">Mai infatti abbiamo pronunziato parole di adulazione, come sapete, né avuto pensieri di cupidigia: Dio ne è testimone.</p>
<p class="C2 V6">E neppure abbiamo cercato la gloria umana, né da voi né da altri, pur potendo far valere la nostra autorità di apostoli di Cristo.</p>
<p class="C2 V7">Invece siamo stati amorevoli in mezzo a voi come una madre nutre e ha cura delle proprie creature.</p>
<p class="C2 V8">Così affezionati a voi, avremmo desiderato darvi non solo il vangelo di Dio, ma la nostra stessa vita, perché ci siete diventati cari.</p>
<p class="C2 V9">Voi ricordate infatti, fratelli, la nostra fatica e il nostro travaglio: lavorando notte e giorno per non essere di peso ad alcuno vi abbiamo annunziato il vangelo di Dio.</p>
<p class="C2 V10">Voi siete testimoni, e Dio stesso è testimone, come è stato santo, giusto, irreprensibile il nostro comportamento verso di voi credenti;</p>
<p class="C2 V11">e sapete anche che, come fa un padre verso i propri figli, abbiamo esortato ciascuno di voi,</p>
<p class="C2 V12">incoraggiandovi e scongiurandovi a comportarvi in maniera degna di quel Dio che vi chiama al suo regno e alla sua gloria.</p>
<p class="C2 V13">Proprio per questo anche noi ringraziamo Dio continuamente, perché, avendo ricevuto da noi la parola divina della predicazione, l'avete accolta non quale parola di uomini, ma, come è veramente, quale parola di Dio, che opera in voi che credete.</p>
<p class="C2 V14">Voi infatti, fratelli, siete diventati imitatori delle Chiese di Dio in Gesù Cristo, che sono nella Giudea, perché avete sofferto anche voi da parte dei vostri connazionali come loro da parte dei Giudei,</p>
<p class="C2 V15">i quali hanno perfino messo a morte il Signore Gesù e i profeti e hanno perseguitato anche noi; essi non piacciono a Dio e sono nemici di tutti gli uomini,</p>
<p class="C2 V16">impedendo a noi di predicare ai pagani perché possano essere salvati. In tal modo essi colmano la misura dei loro peccati! Ma ormai l'ira è arrivata al colmo sul loro capo.</p>
<p class="C2 V17">Quanto a noi, fratelli, dopo poco tempo che eravamo separati da voi, di persona ma non col cuore, eravamo nell'impazienza di rivedere il vostro volto, tanto il nostro desiderio era vivo.</p>
<p class="C2 V18">Perciò abbiamo desiderato una volta, anzi due volte, proprio io Paolo, di venire da voi, ma satana ce lo ha impedito.</p>
<p class="C2 V19">Chi infatti, se non proprio voi, potrebbe essere la nostra speranza, la nostra gioia e la corona di cui ci possiamo vantare, davanti al Signore nostro Gesù, nel momento della sua venuta?</p>
<p class="C2 V20">Siete voi la nostra gloria e la nostra gioia.</p>
<p class="C3 V1">Per questo, non potendo più resistere, abbiamo deciso di restare soli ad Atene</p>
<p class="C3 V2">e abbiamo inviato Timòteo, nostro fratello e collaboratore di Dio nel vangelo di Cristo, per confermarvi ed esortarvi nella vostra fede,</p>
<p class="C3 V3">perché nessuno si lasci turbare in queste tribolazioni. Voi stessi, infatti, sapete che a questo siamo destinati;</p>
<p class="C3 V4">già quando eravamo tra voi, vi preannunziavamo che avremmo dovuto subire tribolazioni, come in realtà è accaduto e voi ben sapete.</p>
<p class="C3 V5">Per questo, non potendo più resistere, mandai a prendere notizie sulla vostra fede, per timore che il tentatore vi avesse tentati e così diventasse vana la nostra fatica.</p>
<p class="C3 V6">Ma ora che è tornato Timòteo, e ci ha portato il lieto annunzio della vostra fede, della vostra carità e del ricordo sempre vivo che conservate di noi, desiderosi di vederci come noi lo siamo di vedere voi,</p>
<p class="C3 V7">ci sentiamo consolati, fratelli, a vostro riguardo, di tutta l'angoscia e tribolazione in cui eravamo per la vostra fede;</p>
<p class="C3 V8">ora, sì, ci sentiamo rivivere, se rimanete saldi nel Signore.</p>
<p class="C3 V9">Quale ringraziamento possiamo rendere a Dio riguardo a voi, per tutta la gioia che proviamo a causa vostra davanti al nostro Dio,</p>
<p class="C3 V10">noi che con viva insistenza, notte e giorno, chiediamo di poter vedere il vostro volto e completare ciò che ancora manca alla vostra fede?</p>
<p class="C3 V11">Voglia Dio stesso, Padre nostro, e il Signore nostro Gesù dirigere il nostro cammino verso di voi!</p>
<p class="C3 V12">Il Signore poi vi faccia crescere e abbondare nell'amore vicendevole e verso tutti, come è il nostro amore verso di voi,</p>
<p class="C3 V13">per rendere saldi e irreprensibili i vostri cuori nella santità, davanti a Dio Padre nostro, al momento della venuta del Signore nostro Gesù con tutti i suoi santi.</p>
<p class="C4 V1">Per il resto, fratelli, vi preghiamo e supplichiamo nel Signore Gesù: avete appreso da noi come comportarvi in modo da piacere a Dio, e così già vi comportate; cercate di agire sempre così per distinguervi ancora di più.</p>
<p class="C4 V2">Voi conoscete infatti quali norme vi abbiamo dato da parte del Signore Gesù.</p>
<p class="C4 V3">Perché questa è la volontà di Dio, la vostra santificazione: che vi asteniate dalla impudicizia,</p>
<p class="C4 V4">che ciascuno sappia mantenere il proprio corpo con santità e rispetto,</p>
<p class="C4 V5">non come oggetto di passioni e libidine, come i pagani che non conoscono Dio;</p>
<p class="C4 V6">che nessuno offenda e inganni in questa materia il proprio fratello, perché il Signore è vindice di tutte queste cose, come già vi abbiamo detto e attestato.</p>
<p class="C4 V7">Dio non ci ha chiamati all'impurità, ma alla santificazione.</p>
<p class="C4 V8">Perciò chi disprezza queste norme non disprezza un uomo, ma Dio stesso, che vi dona il suo Santo Spirito.</p>
<p class="C4 V9">Riguardo all'amore fraterno, non avete bisogno che ve ne scriva; voi stessi infatti avete imparato da Dio ad amarvi gli uni gli altri,</p>
<p class="C4 V10">e questo voi fate verso tutti i fratelli dell'intera Macedonia. Ma vi esortiamo, fratelli, a farlo ancora di più</p>
<p class="C4 V11">e a farvi un punto di onore: vivere in pace, attendere alle cose vostre e lavorare con le vostre mani, come vi abbiamo ordinato,</p>
<p class="C4 V12">al fine di condurre una vita decorosa di fronte agli estranei e di non aver bisogno di nessuno.</p>
<p class="C4 V13">Non vogliamo poi lasciarvi nell'ignoranza, fratelli, circa quelli che sono morti, perché non continuiate ad affliggervi come gli altri che non hanno speranza.</p>
<p class="C4 V14">Noi crediamo infatti che Gesù è morto e risuscitato; così anche quelli che sono morti, Dio li radunerà per mezzo di Gesù insieme con lui.</p>
<p class="C4 V15">Questo vi diciamo sulla parola del Signore: noi che viviamo e saremo ancora in vita per la venuta del Signore, non avremo alcun vantaggio su quelli che sono morti.</p>
<p class="C4 V16">Perché il Signore stesso, a un ordine, alla voce dell'arcangelo e al suono della tromba di Dio, discenderà dal cielo. E prima risorgeranno i morti in Cristo;</p>
<p class="C4 V17">quindi noi, i vivi, i superstiti, saremo rapiti insieme con loro tra le nuvole, per andare incontro al Signore nell'aria, e così saremo sempre con il Signore.</p>
<p class="C4 V18">Confortatevi dunque a vicenda con queste parole.</p>
<p class="C5 V1">Riguardo poi ai tempi e ai momenti, fratelli, non avete bisogno che ve ne scriva;</p>
<p class="C5 V2">infatti voi ben sapete che come un ladro di notte, così verrà il giorno del Signore.</p>
<p class="C5 V3">E quando si dirà: «Pace e sicurezza», allora d'improvviso li colpirà la rovina, come le doglie una donna incinta; e nessuno scamperà.</p>
<p class="C5 V4">Ma voi, fratelli, non siete nelle tenebre, così che quel giorno possa sorprendervi come un ladro:</p>
<p class="C5 V5">voi tutti infatti siete figli della luce e figli del giorno; noi non siamo della notte, né delle tenebre.</p>
<p class="C5 V6">Non dormiamo dunque come gli altri, ma restiamo svegli e siamo sobrii.</p>
<p class="C5 V7">Quelli che dormono, infatti, dormono di notte; e quelli che si ubriacano, sono ubriachi di notte.</p>
<p class="C5 V8">Noi invece, che siamo del giorno, dobbiamo essere sobrii, rivestiti con la corazza della fede e della carità e avendo come elmo la speranza della salvezza.</p>
<p class="C5 V9">Poiché Dio non ci ha destinati alla sua collera ma all'acquisto della salvezza per mezzo del Signor nostro Gesù Cristo,</p>
<p class="C5 V10">il quale è morto per noi, perché, sia che vegliamo sia che dormiamo, viviamo insieme con lui.</p>
<p class="C5 V11">Perciò confortatevi a vicenda edificandovi gli uni gli altri, come già fate.</p>
<p class="C5 V12">Vi preghiamo poi, fratelli, di aver riguardo per quelli che faticano tra di voi, che vi sono preposti nel Signore e vi ammoniscono;</p>
<p class="C5 V13">trattateli con molto rispetto e carità, a motivo del loro lavoro. Vivete in pace tra voi.</p>
<p class="C5 V14">Vi esortiamo, fratelli: correggete gli indisciplinati, confortate i pusillanimi, sostenete i deboli, siate pazienti con tutti.</p>
<p class="C5 V15">Guardatevi dal rendere male per male ad alcuno; ma cercate sempre il bene tra voi e con tutti.</p>
<p class="C5 V16">State sempre lieti,</p>
<p class="C5 V17">pregate incessantemente,</p>
<p class="C5 V18">in ogni cosa rendete grazie; questa è infatti la volontà di Dio in Cristo Gesù verso di voi.</p>
<p class="C5 V19">Non spegnete lo Spirito,</p>
<p class="C5 V20">non disprezzate le profezie;</p>
<p class="C5 V21">esaminate ogni cosa, tenete ciò che è buono.</p>
<p class="C5 V22">Astenetevi da ogni specie di male.</p>
<p class="C5 V23">Il Dio della pace vi santifichi fino alla perfezione, e tutto quello che è vostro, spirito, anima e corpo, si conservi irreprensibile per la venuta del Signore nostro Gesù Cristo.</p>
<p class="C5 V24">Colui che vi chiama è fedele e farà tutto questo!</p>
<p class="C5 V25">Fratelli, pregate anche per noi.</p>
<p class="C5 V26">Salutate tutti i fratelli con il bacio santo.</p>
<p class="C5 V27">Vi scongiuro, per il Signore, che si legga questa lettera a tutti i fratelli.</p>
<p class="C5 V28">La grazia del Signore nostro Gesù Cristo sia con voi.</p>
</div>
</div>
<div class="edizione DIODATI">
<div class="libro 1Ts">
<p class="CCAPITOLO VVERSO">TESTO</p>
<p class="C1 V1">Paolo, Silvano e Timoteo, alla chiesa dei Tessalonicesi in Dio Padre e nel Signore Gesú Cristo: grazia a voi e pace da Dio nostro Padre e dal Signore Gesú Cristo.</p>
<p class="C1 V2">Noi rendiamo del continuo grazie a Dio per tutti voi, facendo di voi menzione nelle nostre preghiere,</p>
<p class="C1 V3">ricordando continuamente la vostra opera di fede, la fatica del vostro amore e la costanza della speranza che voi avete nel Signore nostro Gesú Cristo davanti a Dio, nostro Padre,</p>
<p class="C1 V4">conoscendo, fratelli amati da Dio, la vostra elezione,</p>
<p class="C1 V5">perché il nostro evangelo non è giunto fino a voi soltanto a parole, ma anche con potenza e con lo Spirito Santo, e con molta convinzione; voi sapete come ci siamo comportati fra voi per amor vostro.</p>
<p class="C1 V6">E voi siete divenuti nostri imitatori e del Signore, avendo ricevuta la parola in mezzo a tanta afflizione con la gioia dello Spirito Santo,</p>
<p class="C1 V7">cosí da divenire un esempio a tutti i credenti della Macedonia e dell'Acaia.</p>
<p class="C1 V8">Infatti non solo la parola del Signore è tramite voi risuonata nella Macedonia e nell'Acaia, ma anche la vostra fede che avete verso Dio si è divulgata in ogni luogo, tanto che non abbiamo bisogno di parlarne,</p>
<p class="C1 V9">poiché essi stessi raccontano di noi, quale sia stata la nostra venuta tra voi e come vi siete convertiti dagli idoli a Dio, per servire al Dio vivente e vero,</p>
<p class="C1 V10">e per aspettare dai cieli il suo Figlio, che egli ha risuscitato dai morti, cioè Gesú, che ci libera dall'ira a venire.</p>
<p class="C2 V1">Voi stessi infatti, fratelli, sapete che la nostra venuta fra voi non è stata vana.</p>
<p class="C2 V2">Ma, dopo aver prima sofferto e aver ricevuto oltraggi a Filippi, come sapete, noi abbiamo avuto il coraggio nel nostro Dio di annunziarvi l'evangelo di Dio in mezzo a tante lotte.</p>
<p class="C2 V3">La nostra esortazione infatti non procede da inganno, né da motivi non retti, né da frode</p>
<p class="C2 V4">ma, come siamo stati approvati da Dio da esserci affidato l'evangelo, cosí parliamo non in modo da piacere agli uomini, ma a Dio che prova i nostri cuori.</p>
<p class="C2 V5">Noi infatti non abbiamo mai fatto uso di parole di adulazione, come ben sapete, né siamo stati mossi da pretesti di avidità, Dio ne è testimone.</p>
<p class="C2 V6">E non abbiamo cercato gloria dagli uomini, né da voi, né da altri, pur potendo far valere la nostra autorità come apostoli di Cristo.</p>
<p class="C2 V7">Ma siamo stati mansueti fra voi come una nutrice che alleva teneramente i suoi bambini.</p>
<p class="C2 V8">Cosí, nel grande affetto che nutrivamo per voi, eravamo contenti di comunicarvi non solo l'evangelo di Dio, ma la nostra stessa vita, perché ci eravate divenuti cari.</p>
<p class="C2 V9">Voi, fratelli, vi ricordate infatti della nostra fatica e travaglio, come lavorando giorno e notte per non essere di peso a nessuno di voi, abbiamo predicato tra voi l'evangelo di Dio.</p>
<p class="C2 V10">Voi siete testimoni, e lo è anche Dio, come ci siamo comportati santamente giustamente, senza biasimo verso di voi che credete.</p>
<p class="C2 V11">E sapete anche che, come fa un padre verso i suoi figli, noi abbiamo esortato, consolato e scongiurato ciascuno di voi,</p>
<p class="C2 V12">a camminare in modo degno di Dio, che vi chiama al suo regno e gloria.</p>
<p class="C2 V13">Anche per questo non cessiamo di render grazie a Dio perché, avendo ricevuto da noi la parola di Dio, l'avete accolta non come parola di uomini, ma come è veramente, quale parola di Dio, che opera efficacemente in voi che credete.</p>
<p class="C2 V14">Voi infatti, fratelli, siete diventati imitatori delle chiese di Dio che sono nella Giudea in Cristo Gesú, perché anche voi avete sofferto da parte dei vostri connazionali le medesime cose che essi hanno sofferto da parte dei Giudei,</p>
<p class="C2 V15">i quali hanno ucciso il Signore Gesù e i loro profeti, e hanno perseguitato anche noi. Essi non piacciono a Dio e sono nemici a tutti gli uomini,</p>
<p class="C2 V16">impedendoci di parlare ai gentili perché siano salvati, per colmare continuamente la misura dei loro peccati; or l'ira su di loro è arrivata al culmine.</p>
<p class="C2 V17">Or noi, fratelli, privati di voi per un breve tempo, di persona ma non col cuore, ci siamo maggiormente preoccupati, spinti da un grande desiderio di rivedere il vostro volto.</p>
<p class="C2 V18">Perciò abbiamo voluto, almeno io Paolo, non solo una ma ben due volte, venire da voi, ma Satana ce lo ha impedito.</p>
<p class="C2 V19">Qual è infatti la nostra speranza, o gioia, o corona di gloria? Non siete proprio voi, davanti al Signor nostro Gesú Cristo alla sua venuta?</p>
<p class="C2 V20">Voi siete infatti la nostra gloria e gioia.</p>
<p class="C3 V1">Perciò, non potendo piú resistere fummo contenti di essere lasciati soli in Atene,</p>
<p class="C3 V2">e mandammo Timoteo, nostro fratello e ministro di Dio, e nostro compagno d'opera nell'evangelo di Cristo, per confermarvi e confortarvi nella vostra fede,</p>
<p class="C3 V3">affinché nessuno fosse scosso in queste afflizioni, poiché voi stessi sapete che a questo noi siamo stati designati.</p>
<p class="C3 V4">Infatti anche quando eravamo tra voi vi predicevamo che avremmo sofferto tribolazioni, proprio come è avvenuto, e voi lo sapete.</p>
<p class="C3 V5">Per questa ragione, non potendo piú resistere, io pure mandai ad informarmi sulla vostra fede, che talora il tentatore non vi avesse tentati, e la nostra fatica non fosse riuscita vana.</p>
<p class="C3 V6">Ma ora che Timoteo da voi è ritornato a noi e ci ha riferito buone notizie della vostra fede e amore, e che voi conservate sempre un buon ricordo di noi e desiderate grandemente vederci, come anche noi desideriamo vedere voi,</p>
<p class="C3 V7">per questo, fratelli, noi siamo stati consolati a vostro riguardo, in tutta la nostra afflizione e sofferenza, a motivo della vostra fede,</p>
<p class="C3 V8">perché ora veramente viviamo, se voi state fermi nel Signore.</p>
<p class="C3 V9">Quale ringraziamento possiamo infatti rendere a Dio per voi, per tutta la gioia che proviamo a causa vostra davanti al nostro Dio,</p>
<p class="C3 V10">pregando intensamente, notte e giorno, per poter vedere la vostra faccia e compiere le cose che mancano ancora alla vostra fede?</p>
<p class="C3 V11">Ora Dio stesso, nostro Padre, e il Signor nostro Gesú Cristo appianino il nostro cammino per venire da voi.</p>
<p class="C3 V12">E il Signore vi faccia crescere e abbondare nell'amore gli uni verso gli altri e verso tutti, come anche noi abbondiamo verso di voi,</p>
<p class="C3 V13">per rendere fermi i vostri cuori, affinché siano irreprensibili nella santità davanti a Dio e Padre nostro, alla venuta del Signor nostro Gesú Cristo con tutti i suoi santi. Amen.</p>
<p class="C4 V1">Per il resto dunque, fratelli, vi preghiamo ed esortiamo nel Signore Gesú che, come avete ricevuto da noi in quale modo vi conviene camminare per piacere a Dio, abbondiate molto piú in questo.</p>
<p class="C4 V2">Voi conoscete infatti quali comandamenti vi abbiamo dato da parte del Signore Gesú.</p>
<p class="C4 V3">Poiché questa è la volontà di Dio: la vostra santificazione; che vi asteniate dalla fornicazione.</p>
<p class="C4 V4">che ciascuno di voi sappia possedere il suo vaso in santità ed onore,</p>
<p class="C4 V5">non con passioni disordinate, come i gentili che non conoscono Dio,</p>
<p class="C4 V6">e che nessuno inganni e frodi negli affari il proprio fratello, perché il Signore è il vendicatore di tutte queste cose, come vi abbiamo già detto e attestato prima.</p>
<p class="C4 V7">Dio infatti non ci ha chiamati all'impurità, ma alla santificazione,</p>
<p class="C4 V8">Perciò chi disprezza queste cose non disprezza un uomo, ma Dio che vi ha anche dato il suo Spirito Santo.</p>
<p class="C4 V9">Ora, quanto all'amore fraterno, non avete bisogno che ve ne scriva, perché voi stessi siete stati ammaestrati da Dio ad amarvi gli uni gli altri,</p>
<p class="C4 V10">Voi infatti fate questo verso tutti i fratelli che sono in tutta la Macedonia ma noi vi esortiamo, fratelli, a sovrabbondare in questo ancora di piú,</p>
<p class="C4 V11">e a cercare diligentemente di vivere in pace, di occuparvi delle vostre cose e di lavorare con le vostre mani, come vi abbiamo ordinato,</p>
<p class="C4 V12">affinché vi comportiate onestamente verso quelli di fuori e non abbiate bisogno di nulla.</p>
<p class="C4 V13">Ora, fratelli, non vogliamo che siate nell'ignoranza riguardo a quelli che dormono, affinché non siate contristati come gli altri che non hanno speranza.</p>
<p class="C4 V14">Infatti, se crediamo che Gesú è morto ed è risuscitato, crediamo pure che Dio condurrà con lui, per mezzo di Gesú, quelli che si sono addormentati.</p>
<p class="C4 V15">Ora vi diciamo questo per parola del Signore: noi viventi, che saremo rimasti fino alla venuta del Signore, non precederemo coloro che si sono addormentati</p>
<p class="C4 V16">perché il Signore stesso con un potente comando, con voce di arcangelo con la tromba di Dio discenderà dal cielo, e quelli che sono morti in Cristo risusciteranno per primi;</p>
<p class="C4 V17">poi noi viventi, che saremo rimasti saremo rapiti assieme a loro sulle nuvole, per incontrare il Signore nell'aria; cosí saremo sempre col Signore.</p>
<p class="C4 V18">Consolatevi dunque gli uni gli altri con queste parole.</p>
<p class="C5 V1">Ora, quanto ai tempi e alle stagioni, fratelli, non avete bisogno che ve ne scriva,</p>
<p class="C5 V2">poiché voi stessi sapete molto bene che il giorno del Signore verrà come un ladro di notte.</p>
<p class="C5 V3">Quando infatti diranno: «Pace e sicurezza», allora una subitanea rovina cadrà loro addosso, come le doglie di parto alla donna incinta e non scamperanno affatto.</p>
<p class="C5 V4">Ma voi, fratelli, non siete nelle tenebre, cosí che quel giorno vi sorprenda come un ladro.</p>
<p class="C5 V5">Voi tutti siete figli della luce e figli del giorno; noi non siamo della notte né delle tenebre.</p>
<p class="C5 V6">Perciò non dormiamo come gli altri, ma vegliamo e siamo sobri.</p>
<p class="C5 V7">Infatti coloro che dormono, dormono di notte, e coloro che s'inebriano, s'inebriano di notte.</p>
<p class="C5 V8">Ma noi, poiché siamo del giorno, siamo sobri, avendo rivestito la corazza della fede e dell'amore, e preso per elmo la speranza della salvezza.</p>
<p class="C5 V9">Poiché Dio non ci ha destinati all'ira, ma ad ottenere salvezza per mezzo del Signore nostro Gesú Cristo,</p>
<p class="C5 V10">il quale è morto per noi perché, sia che vegliamo sia che dormiamo, viviamo insieme con lui.</p>
<p class="C5 V11">Perciò consolatevi gli uni gli altri ed edificatevi l'un l'altro, come già fate.</p>
<p class="C5 V12">Ora, fratelli, vi preghiamo di aver rispetto per quelli che si affaticano fra di voi, che vi sono preposti nel Signore e che vi ammoniscono,</p>
<p class="C5 V13">e di averli in somma stima nell'amore per la loro opera. Vivete in pace fra voi.</p>
<p class="C5 V14">Ora, fratelli, vi esortiamo ad ammonire i disordinati, a confortare gli scoraggiati, a sostenere i deboli e ad essere pazienti verso tutti.</p>
<p class="C5 V15">Guardate che nessuno renda male per male ad alcuno; anzi procacciate sempre il bene gli uni verso gli altri e verso tutti.</p>
<p class="C5 V16">Siate sempre allegri.</p>
<p class="C5 V17">Non cessate mai di pregare</p>
<p class="C5 V18">In ogni cosa rendete grazie, perché tale è la volontà di Dio in Cristo Gesú verso di voi.</p>
<p class="C5 V19">Non spegnete lo Spirito.</p>
<p class="C5 V20">Non disprezzate le profezie.</p>
<p class="C5 V21">Provate ogni cosa, ritenete il bene.</p>
<p class="C5 V22">Astenetevi da ogni apparenza di male.</p>
<p class="C5 V23">Ora il Dio della pace vi santifichi egli stesso completamente; e l'intero vostro spirito, anima e corpo siano conservati irreprensibili per la venuta del Signor nostro Gesú Cristo.</p>
<p class="C5 V24">Fedele è colui che vi chiama, e farà anche questo.</p>
<p class="C5 V25">Fratelli, pregate per noi.</p>
<p class="C5 V26">Salutate tutti i fratelli con un santo bacio.</p>
<p class="C5 V27">Vi scongiuro per il Signore che questa epistola sia letta a tutti i santi fratelli.</p>
<p class="C5 V28">La grazia del Signor nostro Gesú Cristo sia con voi. Amen.</p>
</div>
</div>
<div class="edizione RIVEDUTA">
<div class="libro 1Ts">
<p class="CCAPITOLO VVERSO">TESTO</p>
<p class="C1 V1">Paolo, Silvano e Timoteo alla chiesa dei Tessalonicesi che è in Dio Padre e nel Signore Gesù Cristo: grazia a voi e pace.</p>
<p class="C1 V2">Noi ringraziamo sempre Dio per voi tutti, nominandovi nelle nostre preghiere,</p>
<p class="C1 V3">ricordandoci continuamente, davanti al nostro Dio e Padre, dell'opera della vostra fede, delle fatiche del vostro amore e della costanza della vostra speranza nel nostro Signore Gesù Cristo.</p>
<p class="C1 V4">Conosciamo, fratelli amati da Dio, la vostra elezione.</p>
<p class="C1 V5">Infatti il nostro vangelo non vi è stato annunziato soltanto con parole, ma anche con potenza, con lo Spirito Santo e con piena convinzione; infatti sapete come ci siamo comportati fra voi, per il vostro bene.</p>
<p class="C1 V6">Voi siete divenuti imitatori nostri e del Signore, avendo ricevuto la parola in mezzo a molte sofferenze, con la gioia che dà lo Spirito Santo,</p>
<p class="C1 V7">tanto da diventare un esempio per tutti i credenti della Macedonia e dell'Acaia.</p>
<p class="C1 V8">Infatti da voi la parola del Signore ha echeggiato non soltanto nella Macedonia e nell'Acaia, ma anzi la fama della fede che avete in Dio si è sparsa in ogni luogo, di modo che non abbiamo bisogno di parlarne;</p>
<p class="C1 V9">perché essi stessi raccontano quale sia stata la nostra venuta fra voi, e come vi siete convertiti dagl'idoli a Dio per servire il Dio vivente e vero,</p>
<p class="C1 V10">e per aspettare dai cieli il Figlio suo che egli ha risuscitato dai morti; cioè, Gesù che ci libera dall'ira imminente.</p>
<p class="C2 V1">Voi stessi, fratelli, sapete che la nostra venuta tra voi non è stata vana;</p>
<p class="C2 V2">anzi, dopo aver prima sofferto e subìto oltraggi, come sapete, a Filippi, trovammo il coraggio nel nostro Dio, per annunziarvi il vangelo di Dio in mezzo a molte lotte.</p>
<p class="C2 V3">Perché la nostra predicazione non proviene da finzione, né da motivi impuri, né è fatta con inganno;</p>
<p class="C2 V4">ma come siamo stati approvati da Dio che ci ha stimati tali da poterci affidare il vangelo, parliamo in modo da piacere non agli uomini, ma a Dio che prova i nostri cuori.</p>
<p class="C2 V5">Difatti, non abbiamo mai usato un parlare lusinghevole, come ben sapete, né pretesti ispirati da cupidigia; Dio ne è testimone.</p>
<p class="C2 V6">E non abbiamo cercato gloria dagli uomini, né da voi, né da altri, sebbene, come apostoli di Cristo, avessimo potuto far valere la nostra autorità;</p>
<p class="C2 V7">invece, siamo stati mansueti in mezzo a voi, come una nutrice che cura teneramente i suoi bambini.</p>
<p class="C2 V8">Così, nel nostro grande affetto per voi, eravamo disposti a darvi non soltanto il vangelo di Dio, ma anche le nostre proprie vite, tanto ci eravate diventati cari.</p>
<p class="C2 V9">Perché, fratelli, voi ricordate la nostra fatica e la nostra pena; infatti è lavorando notte e giorno per non essere di peso a nessuno di voi, che vi abbiamo predicato il vangelo di Dio.</p>
<p class="C2 V10">Voi siete testimoni, e Dio lo è pure, del modo santo, giusto e irreprensibile con cui ci siamo comportati verso di voi che credete;</p>
<p class="C2 V11">sapete pure che, come fa un padre con i suoi figli,</p>
<p class="C2 V12">abbiamo esortato, confortato e scongiurato ciascuno di voi a comportarsi in modo degno di Dio, che vi chiama al suo regno e alla sua gloria.</p>
<p class="C2 V13">Per questa ragione anche noi ringraziamo sempre Dio: perché quando riceveste da noi la parola della predicazione di Dio, voi l'accettaste non come parola di uomini, ma, quale essa è veramente, come parola di Dio, la quale opera efficacemente in voi che credete.</p>
<p class="C2 V14">Infatti, fratelli, voi siete diventati imitatori delle chiese di Dio che sono in Cristo Gesù nella Giudea; poiché anche voi avete sofferto da parte dei vostri connazionali le stesse tribolazioni che quelle chiese hanno sofferto da parte dei Giudei,</p>
<p class="C2 V15">i quali hanno ucciso il Signore Gesù e i profeti, e hanno cacciato noi; essi non piacciono a Dio e sono nemici di tutti gli uomini,</p>
<p class="C2 V16">impedendoci di parlare agli stranieri perché siano salvati. Colmano così senza posa la misura dei loro peccati; ma ormai li ha raggiunti l'ira finale.</p>
<p class="C2 V17">Quanto a noi, fratelli, privati di voi per breve tempo, di persona ma non di cuore, abbiamo tanto più cercato, con grande desiderio, di vedere il vostro volto.</p>
<p class="C2 V18">Perciò più volte abbiamo voluto, almeno io, Paolo, venire da voi; ma Satana ce lo ha impedito.</p>
<p class="C2 V19">Qual è infatti la nostra speranza, o la nostra gioia, o la corona di cui siamo fieri? Non siete forse voi, davanti al nostro Signore Gesù quand'egli verrà?</p>
<p class="C2 V20">Sì, certo, voi siete il nostro vanto e la nostra gioia.</p>
<p class="C3 V1">Perciò, non potendo più resistere, preferimmo restar soli ad Atene;</p>
<p class="C3 V2">e mandammo Timoteo, nostro fratello e servitore di Dio nella predicazione del vangelo di Cristo, per confermarvi e confortarvi nella vostra fede,</p>
<p class="C3 V3">affinché nessuno fosse scosso in mezzo a queste tribolazioni; infatti voi stessi sapete che a questo siamo destinati.</p>
<p class="C3 V4">Perché anche quando eravamo tra di voi, vi preannunciavamo che avremmo dovuto soffrire, come poi è avvenuto, e voi lo sapete.</p>
<p class="C3 V5">Perciò anch'io, non potendo più resistere, mandai a informarmi della vostra fede, temendo che il tentatore vi avesse tentati, e la nostra fatica fosse risultata vana.</p>
<p class="C3 V6">Ma ora Timoteo è ritornato e ci ha recato buone notizie della vostra fede e del vostro amore, e ci ha detto che conservate sempre un buon ricordo di noi e desiderate vederci, come anche noi desideriamo vedere voi.</p>
<p class="C3 V7">Per questa ragione, fratelli, siamo stati consolati a vostro riguardo, a motivo della vostra fede, pur fra tutte le nostre angustie e afflizioni;</p>
<p class="C3 V8">perché ora, se state saldi nel Signore, ci sentiamo rivivere.</p>
<p class="C3 V9">Come potremmo, infatti, esprimere a Dio la nostra gratitudine a vostro riguardo, per la gioia che ci date davanti al nostro Dio,</p>
<p class="C3 V10">mentre notte e giorno preghiamo intensamente di poter vedere il vostro volto e di colmare le lacune della vostra fede?</p>
<p class="C3 V11">Ora Dio stesso, nostro Padre, e il nostro Signore Gesù ci appianino la via per venire da voi;</p>
<p class="C3 V12">e quanto a voi, il Signore vi faccia crescere e abbondare in amore gli uni verso gli altri e verso tutti, come anche noi abbondiamo verso di voi,</p>
<p class="C3 V13">per rendere i vostri cuori saldi, irreprensibili in santità davanti a Dio nostro Padre, quando il nostro Signore Gesù verrà con tutti i suoi santi.</p>
<p class="C4 V1">Del resto, fratelli, avete imparato da noi il modo in cui dovete comportarvi e piacere a Dio ed è già così che vi comportate. Vi preghiamo e vi esortiamo nel Signore Gesù a progredire sempre di più.</p>
<p class="C4 V2">Infatti sapete quali istruzioni vi abbiamo date nel nome del Signore Gesù.</p>
<p class="C4 V3">Perché questa è la volontà di Dio: che vi santifichiate, che vi asteniate dalla fornicazione,</p>
<p class="C4 V4">che ciascuno di voi sappia possedere il proprio corpo in santità e onore,</p>
<p class="C4 V5">senza abbandonarsi a passioni disordinate come fanno gli stranieri che non conoscono Dio;</p>
<p class="C4 V6">che nessuno opprima il fratello né lo sfrutti negli affari; perché il Signore è un vendicatore in tutte queste cose, come già vi abbiamo detto e dichiarato prima.</p>
<p class="C4 V7">Infatti Dio ci ha chiamati non a impurità, ma a santificazione.</p>
<p class="C4 V8">Chi dunque disprezza questi precetti, non disprezza un uomo, ma quel Dio che vi fa anche dono del suo Santo Spirito.</p>
<p class="C4 V9">Quanto all'amore fraterno non avete bisogno che io ve ne scriva, giacché voi stessi avete imparato da Dio ad amarvi gli uni gli altri,</p>
<p class="C4 V10">e veramente lo fate verso tutti i fratelli che sono nell'intera Macedonia. Ma vi esortiamo, fratelli, ad abbondare in questo sempre di più,</p>
<p class="C4 V11">e a cercare di vivere in pace, di curare i vostri beni e di lavorare con le vostre mani, come vi abbiamo ordinato di fare,</p>
<p class="C4 V12">affinché camminiate dignitosamente verso quelli di fuori e non abbiate bisogno di nessuno.</p>
<p class="C4 V13">Fratelli, non vogliamo che siate nell'ignoranza riguardo a quelli che dormono, affinché non siate tristi come gli altri che non hanno speranza.</p>
<p class="C4 V14">Infatti, se crediamo che Gesù morì e risuscitò, crediamo pure che Dio, per mezzo di Gesù, ricondurrà con lui quelli che si sono addormentati.</p>
<p class="C4 V15">Poiché vi diciamo questo fondandoci sulla parola del Signore: che noi viventi, i quali saremo rimasti fino alla venuta del Signore, non precederemo quelli che si sono addormentati;</p>
<p class="C4 V16">perché il Signore stesso, con un ordine, con voce d'arcangelo e con la tromba di Dio, scenderà dal cielo, e prima risusciteranno i morti in Cristo;</p>
<p class="C4 V17">poi noi viventi, che saremo rimasti, verremo rapiti insieme con loro, sulle nuvole, a incontrare il Signore nell'aria; e così saremo sempre con il Signore.</p>
<p class="C4 V18">Incoraggiatevi dunque gli uni gli altri con queste parole.</p>
<p class="C5 V1">Quanto poi ai tempi e ai momenti, fratelli, non avete bisogno che ve ne scriva;</p>
<p class="C5 V2">perché voi stessi sapete molto bene che il giorno del Signore verrà come viene un ladro nella notte.</p>
<p class="C5 V3">Quando diranno: «Pace e sicurezza», allora una rovina improvvisa verrà loro addosso, come le doglie alla donna incinta; e non scamperanno.</p>
<p class="C5 V4">Ma voi, fratelli, non siete nelle tenebre, così che quel giorno abbia a sorprendervi come un ladro;</p>
<p class="C5 V5">perché voi tutti siete figli di luce e figli del giorno; noi non siamo della notte né delle tenebre.</p>
<p class="C5 V6">Non dormiamo dunque come gli altri, ma vegliamo e siamo sobri;</p>
<p class="C5 V7">poiché quelli che dormono, dormono di notte, e quelli che si ubriacano, lo fanno di notte.</p>
<p class="C5 V8">Ma noi, che siamo del giorno, siamo sobri, avendo rivestito la corazza della fede e dell'amore e preso per elmo la speranza della salvezza.</p>
<p class="C5 V9">Dio infatti non ci ha destinati a ira, ma ad ottenere salvezza per mezzo del nostro Signore Gesù Cristo,</p>
<p class="C5 V10">il quale è morto per noi affinché, sia che vegliamo sia che dormiamo, viviamo insieme con lui.</p>
<p class="C5 V11">Perciò, consolatevi a vicenda ed edificatevi gli uni gli altri, come d'altronde già fate.</p>
<p class="C5 V12">Fratelli, vi preghiamo di aver riguardo per coloro che faticano in mezzo a voi, che vi sono preposti nel Signore e vi istruiscono,</p>
<p class="C5 V13">e di tenerli in grande stima e di amarli a motivo della loro opera. Vivete in pace tra di voi.</p>
<p class="C5 V14">Vi esortiamo, fratelli, ad ammonire i disordinati, a confortare gli scoraggiati, a sostenere i deboli, a essere pazienti con tutti.</p>
<p class="C5 V15">Guardate che nessuno renda ad alcuno male per male; anzi cercate sempre il bene gli uni degli altri e quello di tutti.</p>
<p class="C5 V16">Abbiate sempre gioia;</p>
<p class="C5 V17">non cessate mai di pregare;</p>
<p class="C5 V18">in ogni cosa rendete grazie, perché questa è la volontà di Dio in Cristo Gesù verso di voi.</p>
<p class="C5 V19">Non spegnete lo Spirito.</p>
<p class="C5 V20">Non disprezzate le profezie;</p>
<p class="C5 V21">ma esaminate ogni cosa e ritenete il bene;</p>
<p class="C5 V22">astenetevi da ogni specie di male.</p>
<p class="C5 V23">Or il Dio della pace vi santifichi egli stesso completamente; e l'intero essere vostro, lo spirito, l'anima e il corpo, sia conservato irreprensibile per la venuta del Signore nostro Gesù Cristo.</p>
<p class="C5 V24">Fedele è colui che vi chiama, ed egli farà anche questo.</p>
<p class="C5 V25">Fratelli, pregate per noi.</p>
<p class="C5 V26">Salutate tutti i fratelli con un santo bacio.</p>
<p class="C5 V27">Io vi scongiuro per il Signore che si legga questa lettera a tutti i fratelli.</p>
<p class="C5 V28">La grazia del Signore nostro Gesù Cristo sia con voi.</p>
</div>
</div>
<div class="edizione LECTIO">
<div class="libro 1Ts">
<p class="CCAPITOLO VVERSO">TESTO</p>
</div>
</div>
</div>
</body>
</html>
