<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Gb</div>
<div class="edizione CEI2008">
<div class="libro Gb">
<p class="CCAPITOLO VVERSO">TESTO</p>
<p class="C1 V1">Viveva nella terra di Us un uomo chiamato Giobbe, integro e retto, timorato di Dio e lontano dal male.</p>
<p class="C1 V2">Gli erano nati sette figli e tre figlie;</p>
<p class="C1 V3">possedeva settemila pecore e tremila cammelli, cinquecento paia di buoi e cinquecento asine, e una servitù molto numerosa. Quest’uomo era il più grande fra tutti i figli d’oriente.</p>
<p class="C1 V4">I suoi figli solevano andare a fare banchetti in casa di uno di loro, ciascuno nel suo giorno, e mandavano a invitare le loro tre sorelle per mangiare e bere insieme.</p>
<p class="C1 V5">Quando avevano compiuto il turno dei giorni del banchetto, Giobbe li mandava a chiamare per purificarli; si alzava di buon mattino e offriva olocausti per ognuno di loro. Giobbe infatti pensava: «Forse i miei figli hanno peccato e hanno maledetto Dio nel loro cuore». Così era solito fare Giobbe ogni volta.</p>
<p class="C1 V6">Ora, un giorno, i figli di Dio andarono a presentarsi al Signore e anche Satana andò in mezzo a loro.</p>
<p class="C1 V7">Il Signore chiese a Satana: «Da dove vieni?». Satana rispose al Signore: «Dalla terra, che ho percorso in lungo e in largo».</p>
<p class="C1 V8">Il Signore disse a Satana: «Hai posto attenzione al mio servo Giobbe? Nessuno è come lui sulla terra: uomo integro e retto, timorato di Dio e lontano dal male».</p>
<p class="C1 V9">Satana rispose al Signore: «Forse che Giobbe teme Dio per nulla?</p>
<p class="C1 V10">Non sei forse tu che hai messo una siepe intorno a lui e alla sua casa e a tutto quello che è suo? Tu hai benedetto il lavoro delle sue mani e i suoi possedimenti si espandono sulla terra.</p>
<p class="C1 V11">Ma stendi un poco la mano e tocca quanto ha, e vedrai come ti maledirà apertamente!».</p>
<p class="C1 V12">Il Signore disse a Satana: «Ecco, quanto possiede è in tuo potere, ma non stendere la mano su di lui». Satana si ritirò dalla presenza del Signore.</p>
<p class="C1 V13">Un giorno accadde che, mentre i suoi figli e le sue figlie stavano mangiando e bevendo vino in casa del fratello maggiore,</p>
<p class="C1 V14">un messaggero venne da Giobbe e gli disse: «I buoi stavano arando e le asine pascolando vicino ad essi.</p>
<p class="C1 V15">I Sabei hanno fatto irruzione, li hanno portati via e hanno passato a fil di spada i guardiani. Sono scampato soltanto io per raccontartelo».</p>
<p class="C1 V16">Mentre egli ancora parlava, entrò un altro e disse: «Un fuoco divino è caduto dal cielo: si è appiccato alle pecore e ai guardiani e li ha divorati. Sono scampato soltanto io per raccontartelo».</p>
<p class="C1 V17">Mentre egli ancora parlava, entrò un altro e disse: «I Caldei hanno formato tre bande: sono piombati sopra i cammelli e li hanno portati via e hanno passato a fil di spada i guardiani. Sono scampato soltanto io per raccontartelo».</p>
<p class="C1 V18">Mentre egli ancora parlava, entrò un altro e disse: «I tuoi figli e le tue figlie stavano mangiando e bevendo vino in casa del loro fratello maggiore,</p>
<p class="C1 V19">quand’ecco un vento impetuoso si è scatenato da oltre il deserto: ha investito i quattro lati della casa, che è rovinata sui giovani e sono morti. Sono scampato soltanto io per raccontartelo».</p>
<p class="C1 V20">Allora Giobbe si alzò e si stracciò il mantello; si rase il capo, cadde a terra, si prostrò</p>
<p class="C1 V21">e disse: «Nudo uscii dal grembo di mia madre, e nudo vi ritornerò. Il Signore ha dato, il Signore ha tolto, sia benedetto il nome del Signore!».</p>
<p class="C1 V22">In tutto questo Giobbe non peccò e non attribuì a Dio nulla di ingiusto. </p>
<p class="C2 V1">Accadde, un giorno, che i figli di Dio andarono a presentarsi al Signore, e anche Satana andò in mezzo a loro a presentarsi al Signore.</p>
<p class="C2 V2">Il Signore chiese a Satana: «Da dove vieni?». Satana rispose al Signore: «Dalla terra, che ho percorso in lungo e in largo».</p>
<p class="C2 V3">Il Signore disse a Satana: «Hai posto attenzione al mio servo Giobbe? Nessuno è come lui sulla terra: uomo integro e retto, timorato di Dio e lontano dal male. Egli è ancora saldo nella sua integrità; tu mi hai spinto contro di lui per rovinarlo, senza ragione».</p>
<p class="C2 V4">Satana rispose al Signore: «Pelle per pelle; tutto quello che possiede, l’uomo è pronto a darlo per la sua vita.</p>
<p class="C2 V5">Ma stendi un poco la mano e colpiscilo nelle ossa e nella carne e vedrai come ti maledirà apertamente!».</p>
<p class="C2 V6">Il Signore disse a Satana: «Eccolo nelle tue mani! Soltanto risparmia la sua vita».</p>
<p class="C2 V7">Satana si ritirò dalla presenza del Signore e colpì Giobbe con una piaga maligna, dalla pianta dei piedi alla cima del capo.</p>
<p class="C2 V8">Giobbe prese un coccio per grattarsi e stava seduto in mezzo alla cenere.</p>
<p class="C2 V9">Allora sua moglie disse: «Rimani ancora saldo nella tua integrità? Maledici Dio e muori!».</p>
<p class="C2 V10">Ma egli le rispose: «Tu parli come parlerebbe una stolta! Se da Dio accettiamo il bene, perché non dovremmo accettare il male?». In tutto questo Giobbe non peccò con le sue labbra.</p>
<p class="C2 V11">Tre amici di Giobbe vennero a sapere di tutte le disgrazie che si erano abbattute su di lui. Partirono, ciascuno dalla sua contrada, Elifaz di Teman, Bildad di Suach e Sofar di Naamà, e si accordarono per andare a condividere il suo dolore e a consolarlo.</p>
<p class="C2 V12">Alzarono gli occhi da lontano, ma non lo riconobbero. Levarono la loro voce e si misero a piangere. Ognuno si stracciò il mantello e lanciò polvere verso il cielo sul proprio capo.</p>
<p class="C2 V13">Poi sedettero accanto a lui in terra, per sette giorni e sette notti. Nessuno gli rivolgeva una parola, perché vedevano che molto grande era il suo dolore. </p>
<p class="C3 V1">Allora Giobbe aprì la bocca e maledisse il suo giorno.</p>
<p class="C3 V2">Prese a dire: </p>
<p class="C3 V3">«Perisca il giorno in cui nacqui e la notte in cui si disse: “È stato concepito un maschio!”.</p>
<p class="C3 V4">Quel giorno divenga tenebra, non se ne curi Dio dall’alto, né brilli mai su di esso la luce.</p>
<p class="C3 V5">Lo rivendichino la tenebra e l’ombra della morte, gli si stenda sopra una nube e lo renda spaventoso l’oscurarsi del giorno!</p>
<p class="C3 V6">Quella notte se la prenda il buio, non si aggiunga ai giorni dell’anno, non entri nel conto dei mesi.</p>
<p class="C3 V7">Ecco, quella notte sia sterile, e non entri giubilo in essa.</p>
<p class="C3 V8">La maledicano quelli che imprecano il giorno, che sono pronti a evocare Leviatàn.</p>
<p class="C3 V9">Si oscurino le stelle della sua alba, aspetti la luce e non venga né veda le palpebre dell’aurora,</p>
<p class="C3 V10">poiché non mi chiuse il varco del grembo materno, e non nascose l’affanno agli occhi miei!</p>
<p class="C3 V11">Perché non sono morto fin dal seno di mia madre e non spirai appena uscito dal grembo?</p>
<p class="C3 V12">Perché due ginocchia mi hanno accolto, e due mammelle mi allattarono?</p>
<p class="C3 V13">Così, ora giacerei e avrei pace, dormirei e troverei riposo</p>
<p class="C3 V14">con i re e i governanti della terra, che ricostruiscono per sé le rovine,</p>
<p class="C3 V15">e con i prìncipi, che posseggono oro e riempiono le case d’argento.</p>
<p class="C3 V16">Oppure, come aborto nascosto, più non sarei, o come i bambini che non hanno visto la luce.</p>
<p class="C3 V17">Là i malvagi cessano di agitarsi, e chi è sfinito trova riposo.</p>
<p class="C3 V18">Anche i prigionieri hanno pace, non odono più la voce dell’aguzzino.</p>
<p class="C3 V19">Il piccolo e il grande là sono uguali, e lo schiavo è libero dai suoi padroni.</p>
<p class="C3 V20">Perché dare la luce a un infelice e la vita a chi ha amarezza nel cuore,</p>
<p class="C3 V21">a quelli che aspettano la morte e non viene, che la cercano più di un tesoro,</p>
<p class="C3 V22">che godono fino a esultare e gioiscono quando trovano una tomba,</p>
<p class="C3 V23">a un uomo, la cui via è nascosta e che Dio ha sbarrato da ogni parte?</p>
<p class="C3 V24">Perché al posto del pane viene la mia sofferenza e si riversa come acqua il mio grido,</p>
<p class="C3 V25">perché ciò che temevo mi è sopraggiunto, quello che mi spaventava è venuto su di me.</p>
<p class="C3 V26">Non ho tranquillità, non ho requie, non ho riposo ed è venuto il tormento!». </p>
<p class="C4 V1">Elifaz di Teman prese a dire: </p>
<p class="C4 V2">«Se uno tenta di parlare, ti sarà gravoso? Ma chi può trattenere le parole?</p>
<p class="C4 V3">Ecco, sei stato maestro di molti e a mani stanche hai ridato vigore;</p>
<p class="C4 V4">le tue parole hanno sorretto chi vacillava e le ginocchia che si piegavano hai rafforzato.</p>
<p class="C4 V5">Ma ora che questo accade a te, ti è gravoso; capita a te e ne sei sconvolto.</p>
<p class="C4 V6">La tua pietà non era forse la tua fiducia, e la tua condotta integra la tua speranza?</p>
<p class="C4 V7">Ricordalo: quale innocente è mai perito e quando mai uomini retti furono distrutti?</p>
<p class="C4 V8">Per quanto io ho visto, chi ara iniquità e semina affanni, li raccoglie.</p>
<p class="C4 V9">A un soffio di Dio periscono e dallo sfogo della sua ira sono annientati.</p>
<p class="C4 V10">Ruggisce il leone, urla la belva, e i denti dei leoncelli si frantumano;</p>
<p class="C4 V11">il leone perisce per mancanza di preda, e i figli della leonessa si disperdono.</p>
<p class="C4 V12">A me fu recata, furtiva, una parola e il mio orecchio ne percepì il lieve sussurro.</p>
<p class="C4 V13">Negli incubi delle visioni notturne, quando il torpore grava sugli uomini,</p>
<p class="C4 V14">terrore mi prese e spavento, che tutte le ossa mi fece tremare;</p>
<p class="C4 V15">un vento mi passò sulla faccia, sulla pelle mi si drizzarono i peli.</p>
<p class="C4 V16">Stava là uno, ma non ne riconobbi l'aspetto, una figura era davanti ai miei occhi. Poi udii una voce sommessa:</p>
<p class="C4 V17">“Può l’uomo essere più retto di Dio, o il mortale più puro del suo creatore?</p>
<p class="C4 V18">Ecco, dei suoi servi egli non si fida e nei suoi angeli trova difetti,</p>
<p class="C4 V19">quanto più in coloro che abitano case di fango, che nella polvere hanno il loro fondamento! Come tarlo sono schiacciati,</p>
<p class="C4 V20">sono annientati fra il mattino e la sera, senza che nessuno ci badi, periscono per sempre.</p>
<p class="C4 V21">Non viene forse strappata la corda della loro tenda, sicché essi muoiono, ma senza sapienza?”. </p>
<p class="C5 V1">Grida pure! Ti risponderà forse qualcuno? E a chi fra i santi ti rivolgerai?</p>
<p class="C5 V2">Poiché la collera uccide lo stolto e l’invidia fa morire lo sciocco.</p>
<p class="C5 V3">Ho visto lo stolto mettere radici e subito ho dichiarato maledetta la sua dimora.</p>
<p class="C5 V4">I suoi figli non sono mai al sicuro, e in tribunale sono oppressi, senza difensore;</p>
<p class="C5 V5">l’affamato ne divora la messe, anche se ridotta a spine, la porterà via e gente assetata agognerà le sue sostanze.</p>
<p class="C5 V6">Non esce certo dal suolo la sventura né germoglia dalla terra il dolore,</p>
<p class="C5 V7">ma è l’uomo che genera pene, come le scintille volano in alto.</p>
<p class="C5 V8">Io, invece, mi rivolgerei a Dio e a Dio esporrei la mia causa:</p>
<p class="C5 V9">a lui, che fa cose tanto grandi da non potersi indagare, meraviglie da non potersi contare,</p>
<p class="C5 V10">che dà la pioggia alla terra e manda l’acqua sulle campagne.</p>
<p class="C5 V11">Egli esalta gli umili e solleva a prosperità gli afflitti;</p>
<p class="C5 V12">è lui che rende vani i pensieri degli scaltri, perché le loro mani non abbiano successo.</p>
<p class="C5 V13">Egli sorprende i saccenti nella loro astuzia e fa crollare il progetto degli scaltri.</p>
<p class="C5 V14">Di giorno incappano nel buio, in pieno sole brancolano come di notte.</p>
<p class="C5 V15">Egli invece salva il povero dalla spada della loro bocca e dalla mano del violento.</p>
<p class="C5 V16">C’è speranza per il misero, ma chi fa l’ingiustizia deve chiudere la bocca.</p>
<p class="C5 V17">Perciò, beato l’uomo che è corretto da Dio: non sdegnare la correzione dell’Onnipotente,</p>
<p class="C5 V18">perché egli ferisce e fascia la piaga, colpisce e la sua mano risana.</p>
<p class="C5 V19">Da sei tribolazioni ti libererà e alla settima il male non ti toccherà;</p>
<p class="C5 V20">nella carestia ti libererà dalla morte e in guerra dal colpo della spada,</p>
<p class="C5 V21">sarai al riparo dal flagello della lingua, né temerai quando giunge la rovina.</p>
<p class="C5 V22">Della rovina e della fame riderai né temerai le bestie selvatiche;</p>
<p class="C5 V23">con le pietre del campo avrai un patto e le bestie selvatiche saranno in pace con te.</p>
<p class="C5 V24">Vedrai che sarà prospera la tua tenda, visiterai la tua proprietà e non sarai deluso.</p>
<p class="C5 V25">Vedrai che sarà numerosa la tua prole, i tuoi rampolli come l’erba dei prati.</p>
<p class="C5 V26">Te ne andrai alla tomba in piena maturità, come un covone raccolto a suo tempo.</p>
<p class="C5 V27">Ecco, questo l’abbiamo studiato a fondo, ed è vero. Ascoltalo e imparalo per il tuo bene». </p>
<p class="C6 V1">Giobbe prese a dire: </p>
<p class="C6 V2">«Se ben si pesasse la mia angoscia e sulla stessa bilancia si ponesse la mia sventura,</p>
<p class="C6 V3">certo sarebbe più pesante della sabbia del mare! Per questo le mie parole sono così avventate,</p>
<p class="C6 V4">perché le saette dell’Onnipotente mi stanno infitte, sicché il mio spirito ne beve il veleno e i terrori di Dio mi si schierano contro!</p>
<p class="C6 V5">Raglia forse l’asino selvatico con l’erba davanti o muggisce il bue sopra il suo foraggio?</p>
<p class="C6 V6">Si mangia forse un cibo insipido, senza sale? O che gusto c’è nel succo di malva?</p>
<p class="C6 V7">Ciò che io ricusavo di toccare ora è il mio cibo nauseante!</p>
<p class="C6 V8">Oh, mi accadesse quello che invoco e Dio mi concedesse quello che spero!</p>
<p class="C6 V9">Volesse Dio schiacciarmi, stendere la mano e sopprimermi!</p>
<p class="C6 V10">Questo sarebbe il mio conforto, e io gioirei, pur nell’angoscia senza pietà, perché non ho rinnegato i decreti del Santo.</p>
<p class="C6 V11">Qual è la mia forza, perché io possa aspettare, o qual è la mia fine, perché io debba pazientare?</p>
<p class="C6 V12">La mia forza è forse quella dei macigni? E la mia carne è forse di bronzo?</p>
<p class="C6 V13">Nulla c’è in me che mi sia di aiuto? Ogni successo mi è precluso?</p>
<p class="C6 V14">A chi è sfinito dal dolore è dovuto l’affetto degli amici, anche se ha abbandonato il timore di Dio.</p>
<p class="C6 V15">I miei fratelli sono incostanti come un torrente, come l’alveo dei torrenti che scompaiono:</p>
<p class="C6 V16">sono torbidi per il disgelo, si gonfiano allo sciogliersi della neve,</p>
<p class="C6 V17">ma al tempo della siccità svaniscono e all’arsura scompaiono dai loro letti.</p>
<p class="C6 V18">Le carovane deviano dalle loro piste, avanzano nel deserto e vi si perdono;</p>
<p class="C6 V19">le carovane di Tema li cercano con lo sguardo, i viandanti di Saba sperano in essi:</p>
<p class="C6 V20">ma rimangono delusi d’aver sperato, giunti fin là, ne restano confusi.</p>
<p class="C6 V21">Così ora voi non valete niente: vedete una cosa che fa paura e vi spaventate.</p>
<p class="C6 V22">Vi ho detto forse: “Datemi qualcosa”, o “Con i vostri beni pagate il mio riscatto”,</p>
<p class="C6 V23">o “Liberatemi dalle mani di un nemico”, o “Salvatemi dalle mani dei violenti”?</p>
<p class="C6 V24">Istruitemi e allora io tacerò, fatemi capire in che cosa ho sbagliato.</p>
<p class="C6 V25">Che hanno di offensivo le mie sincere parole e che cosa dimostrano le vostre accuse?</p>
<p class="C6 V26">Voi pretendete di confutare le mie ragioni, e buttate al vento i detti di un disperato.</p>
<p class="C6 V27">Persino su un orfano gettereste la sorte e fareste affari a spese di un vostro amico.</p>
<p class="C6 V28">Ma ora degnatevi di volgervi verso di me: davanti a voi non mentirò.</p>
<p class="C6 V29">Su, ricredetevi: non siate ingiusti! Ricredetevi: io sono nel giusto!</p>
<p class="C6 V30">C’è forse iniquità sulla mia lingua o il mio palato non sa distinguere il male? </p>
<p class="C7 V1">L’uomo non compie forse un duro servizio sulla terra e i suoi giorni non sono come quelli d’un mercenario?</p>
<p class="C7 V2">Come lo schiavo sospira l’ombra e come il mercenario aspetta il suo salario,</p>
<p class="C7 V3">così a me sono toccati mesi d’illusione e notti di affanno mi sono state assegnate.</p>
<p class="C7 V4">Se mi corico dico: “Quando mi alzerò?”. La notte si fa lunga e sono stanco di rigirarmi fino all’alba.</p>
<p class="C7 V5">Ricoperta di vermi e di croste polverose è la mia carne, raggrinzita è la mia pelle e si dissolve.</p>
<p class="C7 V6">I miei giorni scorrono più veloci d’una spola, svaniscono senza un filo di speranza.</p>
<p class="C7 V7">Ricòrdati che un soffio è la mia vita: il mio occhio non rivedrà più il bene.</p>
<p class="C7 V8">Non mi scorgerà più l’occhio di chi mi vede: i tuoi occhi mi cercheranno, ma io più non sarò.</p>
<p class="C7 V9">Una nube svanisce e se ne va, così chi scende al regno dei morti più non risale;</p>
<p class="C7 V10">non tornerà più nella sua casa, né più lo riconoscerà la sua dimora.</p>
<p class="C7 V11">Ma io non terrò chiusa la mia bocca, parlerò nell’angoscia del mio spirito, mi lamenterò nell’amarezza del mio cuore!</p>
<p class="C7 V12">Sono io forse il mare oppure un mostro marino, perché tu metta sopra di me una guardia?</p>
<p class="C7 V13">Quando io dico: “Il mio giaciglio mi darà sollievo, il mio letto allevierà il mio lamento”,</p>
<p class="C7 V14">tu allora mi spaventi con sogni e con fantasmi tu mi atterrisci.</p>
<p class="C7 V15">Preferirei morire soffocato, la morte piuttosto che vivere in queste mie ossa.</p>
<p class="C7 V16">Mi sto consumando, non vivrò più a lungo. Lasciami, perché un soffio sono i miei giorni.</p>
<p class="C7 V17">Che cosa è l’uomo perché tu lo consideri grande e a lui rivolga la tua attenzione</p>
<p class="C7 V18">e lo scruti ogni mattina e ad ogni istante lo metta alla prova?</p>
<p class="C7 V19">Fino a quando da me non toglierai lo sguardo e non mi lascerai inghiottire la saliva?</p>
<p class="C7 V20">Se ho peccato, che cosa ho fatto a te, o custode dell’uomo? Perché mi hai preso a bersaglio e sono diventato un peso per me?</p>
<p class="C7 V21">Perché non cancelli il mio peccato e non dimentichi la mia colpa? Ben presto giacerò nella polvere e, se mi cercherai, io non ci sarò!». </p>
<p class="C8 V1">Bildad di Suach prese a dire: </p>
<p class="C8 V2">«Fino a quando dirai queste cose e vento impetuoso saranno le parole della tua bocca?</p>
<p class="C8 V3">Può forse Dio sovvertire il diritto o l’Onnipotente sovvertire la giustizia?</p>
<p class="C8 V4">Se i tuoi figli hanno peccato contro di lui, li ha abbandonati in balìa delle loro colpe.</p>
<p class="C8 V5">Se tu cercherai Dio e implorerai l’Onnipotente,</p>
<p class="C8 V6">se puro e integro tu sarai, allora egli veglierà su di te e renderà prospera la dimora della tua giustizia;</p>
<p class="C8 V7">anzi, piccola cosa sarà la tua condizione di prima e quella futura sarà molto più grande.</p>
<p class="C8 V8">Chiedilo infatti alle generazioni passate, considera l’esperienza dei loro padri,</p>
<p class="C8 V9">perché noi siamo di ieri e nulla sappiamo, un’ombra sono i nostri giorni sulla terra.</p>
<p class="C8 V10">Non ti istruiranno e non ti parleranno traendo dal cuore le loro parole?</p>
<p class="C8 V11">Cresce forse il papiro fuori della palude e si sviluppa forse il giunco senz’acqua?</p>
<p class="C8 V12">Ancora verde, non buono per tagliarlo, inaridirebbe prima di ogni altra erba.</p>
<p class="C8 V13">Tale è la sorte di chi dimentica Dio, così svanisce la speranza dell’empio;</p>
<p class="C8 V14">la sua fiducia è come un filo e una tela di ragno è la sua sicurezza:</p>
<p class="C8 V15">se si appoggia alla sua casa, essa non resiste, se vi si aggrappa, essa non regge.</p>
<p class="C8 V16">Rigoglioso si mostra in faccia al sole e sopra il giardino si spandono i suoi rami,</p>
<p class="C8 V17">sul terreno sassoso s’intrecciano le sue radici e tra le pietre si abbarbica.</p>
<p class="C8 V18">Ma se lo si strappa dal suo luogo, questo lo rinnega: “Non ti ho mai visto!”.</p>
<p class="C8 V19">Ecco la gioia del suo destino e dalla terra altri rispuntano.</p>
<p class="C8 V20">Dunque, Dio non rigetta l’uomo integro e non sostiene la mano dei malfattori.</p>
<p class="C8 V21">Colmerà di nuovo la tua bocca di sorriso e le tue labbra di gioia.</p>
<p class="C8 V22">I tuoi nemici saranno coperti di vergogna, la tenda degli empi più non sarà». </p>
<p class="C9 V1">Giobbe prese a dire: </p>
<p class="C9 V2">«In verità io so che è così: e come può un uomo aver ragione dinanzi a Dio?</p>
<p class="C9 V3">Se uno volesse disputare con lui, non sarebbe in grado di rispondere una volta su mille.</p>
<p class="C9 V4">Egli è saggio di mente, potente di forza: chi si è opposto a lui ed è rimasto salvo?</p>
<p class="C9 V5">Egli sposta le montagne ed esse non lo sanno, nella sua ira egli le sconvolge.</p>
<p class="C9 V6">Scuote la terra dal suo posto e le sue colonne tremano.</p>
<p class="C9 V7">Comanda al sole ed esso non sorge e mette sotto sigillo le stelle.</p>
<p class="C9 V8">Lui solo dispiega i cieli e cammina sulle onde del mare.</p>
<p class="C9 V9">Crea l’Orsa e l’Orione, le Plèiadi e le costellazioni del cielo australe.</p>
<p class="C9 V10">Fa cose tanto grandi che non si possono indagare, meraviglie che non si possono contare.</p>
<p class="C9 V11">Se mi passa vicino e non lo vedo, se ne va e di lui non mi accorgo.</p>
<p class="C9 V12">Se rapisce qualcosa, chi lo può impedire? Chi gli può dire: “Cosa fai?”.</p>
<p class="C9 V13">Dio non ritira la sua collera: sotto di lui sono fiaccati i sostenitori di Raab.</p>
<p class="C9 V14">Tanto meno potrei rispondergli io, scegliendo le parole da dirgli;</p>
<p class="C9 V15">io, anche se avessi ragione, non potrei rispondergli, al mio giudice dovrei domandare pietà.</p>
<p class="C9 V16">Se lo chiamassi e mi rispondesse, non credo che darebbe ascolto alla mia voce.</p>
<p class="C9 V17">Egli con una tempesta mi schiaccia, moltiplica le mie piaghe senza ragione,</p>
<p class="C9 V18">non mi lascia riprendere il fiato, anzi mi sazia di amarezze.</p>
<p class="C9 V19">Se si tratta di forza, è lui il potente; se di giustizia, chi potrà citarlo in giudizio?</p>
<p class="C9 V20">Se avessi ragione, la mia bocca mi condannerebbe; se fossi innocente, egli mi dichiarerebbe colpevole.</p>
<p class="C9 V21">Benché innocente, non mi curo di me stesso, detesto la mia vita!</p>
<p class="C9 V22">Per questo io dico che è la stessa cosa: egli fa perire l’innocente e il reo!</p>
<p class="C9 V23">Se un flagello uccide all’improvviso, della sciagura degli innocenti egli ride.</p>
<p class="C9 V24">La terra è lasciata in balìa del malfattore: egli vela il volto dei giudici; chi, se non lui, può fare questo?</p>
<p class="C9 V25">I miei giorni passano più veloci d’un corriere, fuggono senza godere alcun bene,</p>
<p class="C9 V26">volano come barche di papiro, come aquila che piomba sulla preda.</p>
<p class="C9 V27">Se dico: “Voglio dimenticare il mio gemito, cambiare il mio volto e rasserenarmi”,</p>
<p class="C9 V28">mi spavento per tutti i miei dolori; so bene che non mi dichiarerai innocente.</p>
<p class="C9 V29">Se sono colpevole, perché affaticarmi invano?</p>
<p class="C9 V30">Anche se mi lavassi con la neve e pulissi con la soda le mie mani,</p>
<p class="C9 V31">allora tu mi tufferesti in un pantano e in orrore mi avrebbero le mie vesti.</p>
<p class="C9 V32">Poiché non è uomo come me, al quale io possa replicare: “Presentiamoci alla pari in giudizio”.</p>
<p class="C9 V33">Non c’è fra noi due un arbitro che ponga la mano su di noi.</p>
<p class="C9 V34">Allontani da me la sua verga, che non mi spaventi il suo terrore:</p>
<p class="C9 V35">allora parlerei senza aver paura di lui; poiché così non è, mi ritrovo con me solo. </p>
<p class="C10 V1">Io sono stanco della mia vita! Darò libero sfogo al mio lamento, parlerò nell’amarezza del mio cuore.</p>
<p class="C10 V2">Dirò a Dio: “Non condannarmi! Fammi sapere di che cosa mi accusi. 3È forse bene per te opprimermi, disprezzare l’opera delle tue mani e favorire i progetti dei malvagi?</p>
<p class="C10 V3">Hai tu forse occhi di carne o anche tu vedi come vede l’uomo?</p>
<p class="C10 V4">Sono forse i tuoi giorni come quelli di un uomo, i tuoi anni come quelli di un mortale,</p>
<p class="C10 V5">perché tu debba scrutare la mia colpa ed esaminare il mio peccato,</p>
<p class="C10 V6">pur sapendo che io non sono colpevole e che nessuno mi può liberare dalla tua mano?</p>
<p class="C10 V7">Le tue mani mi hanno plasmato e mi hanno fatto integro in ogni parte: e ora vorresti distruggermi?</p>
<p class="C10 V8">Ricòrdati che come argilla mi hai plasmato; alla polvere vorresti farmi tornare?</p>
<p class="C10 V9">Non mi hai colato come latte e fatto cagliare come formaggio?</p>
<p class="C10 V10">Di pelle e di carne mi hai rivestito, di ossa e di nervi mi hai intessuto.</p>
<p class="C10 V11">Vita e benevolenza tu mi hai concesso e la tua premura ha custodito il mio spirito.</p>
<p class="C10 V12">Eppure, questo nascondevi nel cuore, so che questo era nei tuoi disegni!</p>
<p class="C10 V13">Se pecco, tu mi sorvegli e non mi lasci impunito per la mia colpa.</p>
<p class="C10 V14">Se sono colpevole, guai a me! Ma anche se sono giusto, non oso sollevare il capo, sazio d’ignominia, come sono, ed ebbro di miseria.</p>
<p class="C10 V15">Se lo sollevo, tu come un leone mi dai la caccia e torni a compiere le tue prodezze contro di me,</p>
<p class="C10 V16">rinnovi contro di me i tuoi testimoni, contro di me aumenti la tua ira e truppe sempre nuove mi stanno addosso.</p>
<p class="C10 V17">Perché tu mi hai tratto dal seno materno? Sarei morto e nessun occhio mi avrebbe mai visto!</p>
<p class="C10 V18">Sarei come uno che non è mai esistito; dal ventre sarei stato portato alla tomba!</p>
<p class="C10 V19">Non sono poca cosa i miei giorni? Lasciami, che io possa respirare un poco</p>
<p class="C10 V20">prima che me ne vada, senza ritorno, verso la terra delle tenebre e dell’ombra di morte,</p>
<p class="C10 V21">terra di oscurità e di disordine, dove la luce è come le tenebre”». </p>
<p class="C11 V1">Sofar di Naamà prese a dire: </p>
<p class="C11 V2">«A tante parole non si dovrà forse dare risposta? O il loquace dovrà avere ragione?</p>
<p class="C11 V3">I tuoi sproloqui faranno tacere la gente? Ti farai beffe, senza che alcuno ti svergogni?</p>
<p class="C11 V4">Tu dici: “Pura è la mia condotta, io sono irreprensibile agli occhi tuoi”.</p>
<p class="C11 V5">Tuttavia, volesse Dio parlare e aprire le labbra contro di te,</p>
<p class="C11 V6">per manifestarti i segreti della sapienza, che sono così difficili all’intelletto, allora sapresti che Dio ti condona parte della tua colpa.</p>
<p class="C11 V7">Credi tu di poter scrutare l’intimo di Dio o penetrare la perfezione dell’Onnipotente? 8È più alta del cielo: che cosa puoi fare? È più profonda del regno dei morti: che cosa ne sai?</p>
<p class="C11 V8">Più lunga della terra ne è la dimensione, più vasta del mare.</p>
<p class="C11 V9">Se egli assale e imprigiona e chiama in giudizio, chi glielo può impedire?</p>
<p class="C11 V10">Egli conosce gli uomini fallaci; quando scorge l’iniquità, non dovrebbe tenerne conto?</p>
<p class="C11 V11">L’uomo stolto diventerà giudizioso? E un puledro di asino selvatico sarà generato uomo?</p>
<p class="C11 V12">Ora, se tu a Dio dirigerai il cuore e tenderai a lui le tue palme,</p>
<p class="C11 V13">se allontanerai l’iniquità che è nella tua mano e non farai abitare l’ingiustizia nelle tue tende,</p>
<p class="C11 V14">allora potrai alzare il capo senza macchia, sarai saldo e non avrai timori,</p>
<p class="C11 V15">perché dimenticherai l’affanno e te ne ricorderai come di acqua passata.</p>
<p class="C11 V16">Più del sole meridiano splenderà la tua vita, l’oscurità sarà per te come l’aurora.</p>
<p class="C11 V17">Avrai fiducia perché c’è speranza e, guardandoti attorno, riposerai tranquillo.</p>
<p class="C11 V18">Ti coricherai e nessuno ti metterà paura; anzi, molti cercheranno i tuoi favori.</p>
<p class="C11 V19">Ma gli occhi dei malvagi languiranno, ogni scampo è loro precluso, unica loro speranza è l’ultimo respiro!». </p>
<p class="C12 V1">Giobbe prese a dire: </p>
<p class="C12 V2">«Certo, voi rappresentate un popolo; con voi morirà la sapienza!</p>
<p class="C12 V3">Anch’io però ho senno come voi, e non sono da meno di voi; chi non sa cose simili?</p>
<p class="C12 V4">Sono diventato il sarcasmo dei miei amici, io che grido a Dio perché mi risponda; sarcasmo, io che sono il giusto, l’integro! 5“Allo sventurato spetta il disprezzo”, pensa la gente nella prosperità, “spinte a colui che ha il piede tremante”.</p>
<p class="C12 V5">Le tende dei ladri sono tranquille, c’è sicurezza per chi provoca Dio, per chi riduce Dio in suo potere.</p>
<p class="C12 V6">Interroga pure le bestie e ti insegneranno, gli uccelli del cielo e ti informeranno;</p>
<p class="C12 V7">i rettili della terra e ti istruiranno, i pesci del mare e ti racconteranno.</p>
<p class="C12 V8">Chi non sa, fra tutti costoro, che la mano del Signore ha fatto questo?</p>
<p class="C12 V9">Egli ha in mano l’anima di ogni vivente e il soffio di ogni essere umano.</p>
<p class="C12 V10">L’orecchio non distingue forse le parole e il palato non assapora i cibi?</p>
<p class="C12 V11">Nei canuti sta la saggezza e in chi ha vita lunga la prudenza.</p>
<p class="C12 V12">In lui risiedono sapienza e forza, a lui appartengono consiglio e prudenza!</p>
<p class="C12 V13">Ecco, se egli demolisce, non si può ricostruire, se imprigiona qualcuno, non c’è chi possa liberarlo.</p>
<p class="C12 V14">Se trattiene le acque, vi è siccità, se le lascia andare, devastano la terra.</p>
<p class="C12 V15">In lui risiedono potenza e sagacia, da lui dipendono l’ingannato e l’ingannatore.</p>
<p class="C12 V16">Fa andare scalzi i consiglieri della terra, rende stolti i giudici;</p>
<p class="C12 V17">slaccia la cintura dei re e cinge i loro fianchi d’una corda.</p>
<p class="C12 V18">Fa andare scalzi i sacerdoti e rovescia i potenti.</p>
<p class="C12 V19">Toglie la parola a chi si crede sicuro e priva del senno i vegliardi.</p>
<p class="C12 V20">Sui potenti getta il disprezzo e allenta la cintura dei forti.</p>
<p class="C12 V21">Strappa dalle tenebre i segreti e porta alla luce le ombre della morte.</p>
<p class="C12 V22">Rende grandi i popoli e li fa perire, fa largo ad altri popoli e li guida.</p>
<p class="C12 V23">Toglie la ragione ai capi di un paese e li fa vagare nel vuoto, senza strade,</p>
<p class="C12 V24">vanno a tastoni in un buio senza luce, e barcollano come ubriachi. </p>
<p class="C13 V1">Ecco, tutto questo ha visto il mio occhio, l’ha udito il mio orecchio e l’ha compreso.</p>
<p class="C13 V2">Quel che sapete voi, lo so anch’io; non sono da meno di voi.</p>
<p class="C13 V3">Ma io all’Onnipotente voglio parlare, con Dio desidero contendere.</p>
<p class="C13 V4">Voi imbrattate di menzogne, siete tutti medici da nulla.</p>
<p class="C13 V5">Magari taceste del tutto: sarebbe per voi un atto di sapienza!</p>
<p class="C13 V6">Ascoltate dunque la mia replica e alle argomentazioni delle mie labbra fate attenzione.</p>
<p class="C13 V7">Vorreste forse dire il falso in difesa di Dio e in suo favore parlare con inganno?</p>
<p class="C13 V8">Vorreste prendere le parti di Dio e farvi suoi avvocati?</p>
<p class="C13 V9">Sarebbe bene per voi se egli vi scrutasse? Credete di ingannarlo, come s’inganna un uomo?</p>
<p class="C13 V10">Severamente vi redarguirà, se in segreto sarete parziali.</p>
<p class="C13 V11">La sua maestà non vi incute spavento e il terrore di lui non vi assale?</p>
<p class="C13 V12">Sentenze di cenere sono i vostri moniti, baluardi di argilla sono i vostri baluardi.</p>
<p class="C13 V13">Tacete, state lontani da me: parlerò io, qualunque cosa possa accadermi.</p>
<p class="C13 V14">Prenderò la mia carne con i denti e la mia vita porrò sulle mie palme.</p>
<p class="C13 V15">Mi uccida pure, io non aspetterò, ma la mia condotta davanti a lui difenderò!</p>
<p class="C13 V16">Già questo sarebbe la mia salvezza, perché davanti a lui l’empio non può presentarsi.</p>
<p class="C13 V17">Ascoltate bene le mie parole e il mio discorso entri nei vostri orecchi.</p>
<p class="C13 V18">Ecco, espongo la mia causa, sono convinto che sarò dichiarato innocente.</p>
<p class="C13 V19">Chi vuole contendere con me? Perché allora tacerei e morirei.</p>
<p class="C13 V20">Fammi solo due cose e allora non mi sottrarrò alla tua presenza:</p>
<p class="C13 V21">allontana da me la tua mano e il tuo terrore più non mi spaventi.</p>
<p class="C13 V22">Interrogami pure e io risponderò, oppure parlerò io e tu ribatterai.</p>
<p class="C13 V23">Quante sono le mie colpe e i miei peccati? Fammi conoscere il mio delitto e il mio peccato.</p>
<p class="C13 V24">Perché mi nascondi la tua faccia e mi consideri come un nemico?</p>
<p class="C13 V25">Vuoi spaventare una foglia dispersa dal vento e dare la caccia a una paglia secca?</p>
<p class="C13 V26">Tu scrivi infatti contro di me sentenze amare e su di me fai ricadere i miei errori giovanili;</p>
<p class="C13 V27">tu poni in ceppi i miei piedi, vai spiando tutti i miei passi e rilevi le orme dei miei piedi.</p>
<p class="C13 V28">Intanto l’uomo si consuma come legno tarlato o come un vestito corroso da tignola. </p>
<p class="C14 V1">L’uomo, nato da donna, ha vita breve e piena d’inquietudine;</p>
<p class="C14 V2">come un fiore spunta e avvizzisce, fugge come l’ombra e mai si ferma.</p>
<p class="C14 V3">Tu, sopra di lui tieni aperti i tuoi occhi, e lo chiami a giudizio dinanzi a te?</p>
<p class="C14 V4">Chi può trarre il puro dall’immondo? Nessuno.</p>
<p class="C14 V5">Se i suoi giorni sono contati, il numero dei suoi mesi dipende da te, hai fissato un termine che non può oltrepassare.</p>
<p class="C14 V6">Distogli lo sguardo da lui perché trovi pace e compia, come un salariato, la sua giornata! 7È vero, per l’albero c’è speranza: se viene tagliato, ancora si rinnova, e i suoi germogli non cessano di crescere;</p>
<p class="C14 V7">se sotto terra invecchia la sua radice e al suolo muore il suo tronco,</p>
<p class="C14 V8">al sentire l’acqua rifiorisce e mette rami come giovane pianta.</p>
<p class="C14 V9">Invece l’uomo, se muore, giace inerte; quando il mortale spira, dov’è mai?</p>
<p class="C14 V10">Potranno sparire le acque dal mare e i fiumi prosciugarsi e disseccarsi,</p>
<p class="C14 V11">ma l’uomo che giace non si alzerà più, finché durano i cieli non si sveglierà né più si desterà dal suo sonno.</p>
<p class="C14 V12">Oh, se tu volessi nascondermi nel regno dei morti, occultarmi, finché sia passata la tua ira, fissarmi un termine e poi ricordarti di me!</p>
<p class="C14 V13">L’uomo che muore può forse rivivere? Aspetterei tutti i giorni del mio duro servizio, finché arrivi per me l’ora del cambio!</p>
<p class="C14 V14">Mi chiameresti e io risponderei, l’opera delle tue mani tu brameresti.</p>
<p class="C14 V15">Mentre ora tu conti i miei passi, non spieresti più il mio peccato:</p>
<p class="C14 V16">in un sacchetto, chiuso, sarebbe il mio delitto e tu ricopriresti la mia colpa.</p>
<p class="C14 V17">E invece, come un monte che cade si sfalda e come una rupe si stacca dal suo posto,</p>
<p class="C14 V18">e le acque consumano le pietre, le alluvioni portano via il terreno: così tu annienti la speranza dell’uomo.</p>
<p class="C14 V19">Tu lo abbatti per sempre ed egli se ne va, tu sfiguri il suo volto e lo scacci.</p>
<p class="C14 V20">Siano pure onorati i suoi figli, non lo sa; siano disprezzati, lo ignora!</p>
<p class="C14 V21">Solo la sua carne su di lui è dolorante, e la sua anima su di lui fa lamento». </p>
<p class="C15 V1">Elifaz di Teman prese a dire: </p>
<p class="C15 V2">«Potrebbe il saggio rispondere con ragioni campate in aria e riempirsi il ventre del vento d’oriente?</p>
<p class="C15 V3">Si difende egli con parole inutili e con discorsi inconcludenti?</p>
<p class="C15 V4">Ma tu distruggi la religione e abolisci la preghiera innanzi a Dio.</p>
<p class="C15 V5">Infatti la tua malizia istruisce la tua bocca e scegli il linguaggio degli astuti.</p>
<p class="C15 V6">Non io, ma la tua bocca ti condanna e le tue labbra attestano contro di te.</p>
<p class="C15 V7">Sei forse tu il primo uomo che è nato, o prima dei monti sei stato generato?</p>
<p class="C15 V8">Hai tu avuto accesso ai segreti consigli di Dio e ti sei appropriato tu solo della sapienza?</p>
<p class="C15 V9">Che cosa sai tu, che noi non sappiamo? Che cosa capisci, che non sia chiaro anche a noi?</p>
<p class="C15 V10">Sia il vecchio che il canuto sono fra di noi, carichi di anni più di tuo padre.</p>
<p class="C15 V11">Poca cosa sono per te le consolazioni di Dio e una parola moderata rivolta a te?</p>
<p class="C15 V12">Perché il tuo cuore ti stravolge, perché ammiccano i tuoi occhi,</p>
<p class="C15 V13">quando volgi contro Dio il tuo animo e fai uscire tali parole dalla tua bocca?</p>
<p class="C15 V14">Che cos’è l’uomo perché si ritenga puro, perché si dica giusto un nato da donna?</p>
<p class="C15 V15">Ecco, neppure nei suoi santi egli ha fiducia e i cieli non sono puri ai suoi occhi,</p>
<p class="C15 V16">tanto meno un essere abominevole e corrotto, l’uomo che beve l’iniquità come acqua.</p>
<p class="C15 V17">Voglio spiegartelo, ascoltami, ti racconterò quel che ho visto,</p>
<p class="C15 V18">quello che i saggi hanno riferito, che non hanno celato ad essi i loro padri;</p>
<p class="C15 V19">solo a loro fu concessa questa terra, né straniero alcuno era passato in mezzo a loro.</p>
<p class="C15 V20">Per tutti i giorni della vita il malvagio si tormenta; sono contati gli anni riservati al violento.</p>
<p class="C15 V21">Voci di spavento gli risuonano agli orecchi e in piena pace si vede assalito dal predone.</p>
<p class="C15 V22">Non crede di potersi sottrarre alle tenebre, egli si sente destinato alla spada.</p>
<p class="C15 V23">Abbandonato in pasto ai falchi, sa che gli è preparata la rovina. Un giorno tenebroso</p>
<p class="C15 V24">lo spaventa, la miseria e l’angoscia l’assalgono come un re pronto all’attacco,</p>
<p class="C15 V25">perché ha steso contro Dio la sua mano, ha osato farsi forte contro l’Onnipotente;</p>
<p class="C15 V26">correva contro di lui a testa alta, al riparo del curvo spessore del suo scudo,</p>
<p class="C15 V27">poiché aveva la faccia coperta di grasso e pinguedine intorno ai suoi fianchi.</p>
<p class="C15 V28">Avrà dimora in città diroccate, in case dove non si abita più, destinate a diventare macerie.</p>
<p class="C15 V29">Non si arricchirà, non durerà la sua fortuna, le sue proprietà non si estenderanno sulla terra.</p>
<p class="C15 V30">Alle tenebre non sfuggirà, il fuoco seccherà i suoi germogli e il vento porterà via i suoi fiori.</p>
<p class="C15 V31">Non si affidi alla vanità che è fallace, perché vanità sarà la sua ricompensa.</p>
<p class="C15 V32">Prima del tempo saranno disseccati, i suoi rami non rinverdiranno più.</p>
<p class="C15 V33">Sarà spogliato come vigna della sua uva ancora acerba e getterà via come ulivo i suoi fiori,</p>
<p class="C15 V34">poiché la stirpe dell’empio è sterile e il fuoco divora le tende dell’uomo venale.</p>
<p class="C15 V35">Concepisce malizia e genera sventura e nel suo seno alleva l’inganno». </p>
<p class="C16 V1">Giobbe prese a dire: </p>
<p class="C16 V2">«Ne ho udite già molte di cose simili! Siete tutti consolatori molesti.</p>
<p class="C16 V3">Non avranno termine le parole campate in aria? O che cosa ti spinge a rispondere?</p>
<p class="C16 V4">Anch’io sarei capace di parlare come voi, se voi foste al mio posto: comporrei con eleganza parole contro di voi e scuoterei il mio capo su di voi.</p>
<p class="C16 V5">Vi potrei incoraggiare con la bocca e il movimento delle mie labbra potrebbe darvi sollievo.</p>
<p class="C16 V6">Ma se parlo, non si placa il mio dolore; se taccio, che cosa lo allontana da me?</p>
<p class="C16 V7">Ora però egli mi toglie le forze, ha distrutto tutti i miei congiunti</p>
<p class="C16 V8">e mi opprime. Si è costituito testimone ed è insorto contro di me: il mio calunniatore mi accusa in faccia.</p>
<p class="C16 V9">La sua collera mi dilania e mi perseguita; digrigna i denti contro di me, il mio nemico su di me aguzza gli occhi.</p>
<p class="C16 V10">Spalancano la bocca contro di me, mi schiaffeggiano con insulti, insieme si alleano contro di me.</p>
<p class="C16 V11">Dio mi consegna come preda all’empio, e mi getta nelle mani dei malvagi.</p>
<p class="C16 V12">Me ne stavo tranquillo ed egli mi ha scosso, mi ha afferrato per il collo e mi ha stritolato; ha fatto di me il suo bersaglio.</p>
<p class="C16 V13">I suoi arcieri mi circondano; mi trafigge le reni senza pietà, versa a terra il mio fiele,</p>
<p class="C16 V14">mi apre ferita su ferita, mi si avventa contro come un guerriero.</p>
<p class="C16 V15">Ho cucito un sacco sulla mia pelle e ho prostrato la fronte nella polvere.</p>
<p class="C16 V16">La mia faccia è rossa per il pianto e un’ombra mortale mi vela le palpebre,</p>
<p class="C16 V17">benché non ci sia violenza nelle mie mani e sia pura la mia preghiera.</p>
<p class="C16 V18">O terra, non coprire il mio sangue né un luogo segreto trattenga il mio grido!</p>
<p class="C16 V19">Ecco, fin d’ora il mio testimone è nei cieli, il mio difensore è lassù.</p>
<p class="C16 V20">I miei amici mi scherniscono, rivolto a Dio, versa lacrime il mio occhio,</p>
<p class="C16 V21">perché egli stesso sia arbitro fra l’uomo e Dio, come tra un figlio dell’uomo e il suo prossimo;</p>
<p class="C16 V22">poiché passano i miei anni che sono contati e me ne vado per una via senza ritorno. </p>
<p class="C17 V1">Il mio respiro è affannoso, i miei giorni si spengono; non c’è che la tomba per me!</p>
<p class="C17 V2">Non sono con me i beffardi? Fra i loro insulti veglia il mio occhio.</p>
<p class="C17 V3">Poni, ti prego, la mia cauzione presso di te; chi altri, se no, mi stringerebbe la mano?</p>
<p class="C17 V4">Poiché hai tolto il senno alla loro mente, per questo non li farai trionfare.</p>
<p class="C17 V5">Come chi invita a pranzo gli amici, mentre gli occhi dei suoi figli languiscono.</p>
<p class="C17 V6">Mi ha fatto diventare la favola dei popoli, sono oggetto di scherno davanti a loro.</p>
<p class="C17 V7">Si offusca per il dolore il mio occhio e le mie membra non sono che ombra.</p>
<p class="C17 V8">Gli onesti ne rimangono stupiti e l’innocente si sdegna contro l’empio.</p>
<p class="C17 V9">Ma il giusto si conferma nella sua condotta e chi ha le mani pure raddoppia gli sforzi.</p>
<p class="C17 V10">Su, venite tutti di nuovo: io non troverò un saggio fra voi.</p>
<p class="C17 V11">I miei giorni sono passati, svaniti i miei progetti, i desideri del mio cuore.</p>
<p class="C17 V12">Essi cambiano la notte in giorno: “La luce – dicono – è più vicina delle tenebre”.</p>
<p class="C17 V13">Se posso sperare qualche cosa, il regno dei morti è la mia casa, nelle tenebre distendo il mio giaciglio.</p>
<p class="C17 V14">Al sepolcro io grido: “Padre mio sei tu!” e ai vermi: “Madre mia, sorella mia voi siete!”.</p>
<p class="C17 V15">Dov’è, dunque, la mia speranza? Il mio bene chi lo vedrà?</p>
<p class="C17 V16">Caleranno le porte del regno dei morti, e insieme nella polvere sprofonderemo?». </p>
<p class="C18 V1">Bildad di Suach prese a dire: </p>
<p class="C18 V2">«Quando porrai fine alle tue chiacchiere? Rifletti bene e poi parleremo.</p>
<p class="C18 V3">Perché ci consideri come bestie, ci fai passare per idioti ai tuoi occhi?</p>
<p class="C18 V4">Tu che ti rodi l’anima nel tuo furore, forse per causa tua sarà abbandonata la terra e le rupi si staccheranno dal loro posto?</p>
<p class="C18 V5">Certamente la luce del malvagio si spegnerà e più non brillerà la fiamma del suo focolare.</p>
<p class="C18 V6">La luce si offuscherà nella sua tenda e la lucerna si estinguerà sopra di lui.</p>
<p class="C18 V7">Il suo energico passo si accorcerà e i suoi progetti lo faranno precipitare,</p>
<p class="C18 V8">perché con i suoi piedi incapperà in una rete e tra le maglie camminerà.</p>
<p class="C18 V9">Un laccio l’afferrerà per il calcagno, un nodo scorsoio lo stringerà.</p>
<p class="C18 V10">Gli è nascosta per terra una fune e gli è tesa una trappola sul sentiero.</p>
<p class="C18 V11">Terrori lo spaventano da tutte le parti e gli stanno alle calcagna.</p>
<p class="C18 V12">Diventerà carestia la sua opulenza e la rovina è ritta al suo fianco.</p>
<p class="C18 V13">Un malanno divorerà la sua pelle, il primogenito della morte roderà le sue membra.</p>
<p class="C18 V14">Sarà tolto dalla tenda in cui fidava, per essere trascinato davanti al re dei terrori!</p>
<p class="C18 V15">Potresti abitare nella tenda che non è più sua; sulla sua dimora si spargerà zolfo.</p>
<p class="C18 V16">Al di sotto, le sue radici si seccheranno, sopra, appassiranno i suoi rami.</p>
<p class="C18 V17">Il suo ricordo sparirà dalla terra e il suo nome più non si udrà per la contrada.</p>
<p class="C18 V18">Lo getteranno dalla luce nel buio e dal mondo lo stermineranno.</p>
<p class="C18 V19">Non famiglia, non discendenza avrà nel suo popolo, non superstiti nei luoghi della sua residenza.</p>
<p class="C18 V20">Della sua fine stupirà l’occidente e l’oriente ne avrà orrore.</p>
<p class="C18 V21">Ecco qual è la sorte dell’iniquo: questa è la dimora di chi non riconosce Dio». </p>
<p class="C19 V1">Giobbe prese a dire: </p>
<p class="C19 V2">«Fino a quando mi tormenterete e mi opprimerete con le vostre parole?</p>
<p class="C19 V3">Sono dieci volte che mi insultate e mi maltrattate in modo sfacciato. 4È poi vero che io abbia sbagliato e che persista nel mio errore?</p>
<p class="C19 V4">Davvero voi pensate di prevalere su di me, rinfacciandomi la mia vergogna?</p>
<p class="C19 V5">Sappiate dunque che Dio mi ha schiacciato e mi ha avvolto nella sua rete.</p>
<p class="C19 V6">Ecco, grido: “Violenza!”, ma non ho risposta, chiedo aiuto, ma non c’è giustizia!</p>
<p class="C19 V7">Mi ha sbarrato la strada perché io non passi e sui miei sentieri ha disteso le tenebre.</p>
<p class="C19 V8">Mi ha spogliato della mia gloria e mi ha tolto dal capo la corona.</p>
<p class="C19 V9">Mi ha distrutto da ogni parte e io sparisco, ha strappato, come un albero, la mia speranza.</p>
<p class="C19 V10">Ha acceso contro di me la sua ira e mi considera come suo nemico.</p>
<p class="C19 V11">Insieme sono accorse le sue schiere e si sono tracciate la strada contro di me; si sono accampate intorno alla mia tenda.</p>
<p class="C19 V12">I miei fratelli si sono allontanati da me, persino i miei familiari mi sono diventati estranei.</p>
<p class="C19 V13">Sono scomparsi vicini e conoscenti, mi hanno dimenticato</p>
<p class="C19 V14">gli ospiti di casa; da estraneo mi trattano le mie ancelle, sono un forestiero ai loro occhi.</p>
<p class="C19 V15">Chiamo il mio servo ed egli non risponde, devo supplicarlo con la mia bocca.</p>
<p class="C19 V16">Il mio fiato è ripugnante per mia moglie e faccio ribrezzo ai figli del mio grembo.</p>
<p class="C19 V17">Anche i ragazzi mi disprezzano: se tento di alzarmi, mi coprono di insulti.</p>
<p class="C19 V18">Mi hanno in orrore tutti i miei confidenti: quelli che amavo si rivoltano contro di me.</p>
<p class="C19 V19">Alla pelle si attaccano le mie ossa e non mi resta che la pelle dei miei denti.</p>
<p class="C19 V20">Pietà, pietà di me, almeno voi, amici miei, perché la mano di Dio mi ha percosso!</p>
<p class="C19 V21">Perché vi accanite contro di me, come Dio, e non siete mai sazi della mia carne?</p>
<p class="C19 V22">Oh, se le mie parole si scrivessero, se si fissassero in un libro,</p>
<p class="C19 V23">fossero impresse con stilo di ferro e con piombo, per sempre s’incidessero sulla roccia!</p>
<p class="C19 V24">Io so che il mio redentore è vivo e che, ultimo, si ergerà sulla polvere!</p>
<p class="C19 V25">Dopo che questa mia pelle sarà strappata via, senza la mia carne, vedrò Dio.</p>
<p class="C19 V26">Io lo vedrò, io stesso, i miei occhi lo contempleranno e non un altro. Languisco dentro di me.</p>
<p class="C19 V27">Voi che dite: “Come lo perseguitiamo noi, se la radice del suo danno è in lui?”,</p>
<p class="C19 V28">temete per voi la spada, perché è la spada che punisce l’iniquità, e saprete che c’è un giudice». </p>
<p class="C20 V1">Sofar di Naamà prese a dire: </p>
<p class="C20 V2">«Per questo i miei pensieri mi spingono a rispondere e c’è fretta dentro di me.</p>
<p class="C20 V3">Ho ascoltato un rimprovero per me offensivo, ma uno spirito, dal mio interno, mi spinge a replicare.</p>
<p class="C20 V4">Non sai tu che da sempre, da quando l’uomo fu posto sulla terra,</p>
<p class="C20 V5">il trionfo degli empi è breve e la gioia del perverso è di un istante?</p>
<p class="C20 V6">Anche se si innalzasse fino al cielo la sua statura e il suo capo toccasse le nubi,</p>
<p class="C20 V7">come il suo sterco sarebbe spazzato via per sempre e chi lo aveva visto direbbe: “Dov’è?”.</p>
<p class="C20 V8">Svanirà come un sogno, e non lo si troverà più, si dileguerà come visione notturna.</p>
<p class="C20 V9">L’occhio avvezzo a vederlo più non lo vedrà né più lo scorgerà la sua casa.</p>
<p class="C20 V10">I suoi figli dovranno risarcire i poveri e le sue stesse mani restituiranno le sue ricchezze.</p>
<p class="C20 V11">Le sue ossa erano piene di vigore giovanile, con lui ora giacciono nella polvere.</p>
<p class="C20 V12">Se alla sua bocca fu dolce il male, se lo teneva nascosto sotto la sua lingua,</p>
<p class="C20 V13">assaporandolo senza inghiottirlo, se lo tratteneva in mezzo al suo palato,</p>
<p class="C20 V14">il suo cibo gli si guasterà nelle viscere, gli si trasformerà in veleno di vipere.</p>
<p class="C20 V15">I beni che ha divorato, dovrà vomitarli, Dio glieli caccerà fuori dal ventre.</p>
<p class="C20 V16">Veleno di vipere ha succhiato, una lingua di aspide lo ucciderà.</p>
<p class="C20 V17">Non vedrà più ruscelli d’olio, fiumi di miele e fior di panna;</p>
<p class="C20 V18">darà ad altri il frutto della sua fatica senza mangiarne, come non godrà del frutto del suo commercio,</p>
<p class="C20 V19">perché ha oppresso e abbandonato i miseri, ha rubato case invece di costruirle;</p>
<p class="C20 V20">perché non ha saputo calmare il suo ventre, con i suoi tesori non si salverà.</p>
<p class="C20 V21">Nulla è sfuggito alla sua voracità, per questo non durerà il suo benessere.</p>
<p class="C20 V22">Nel colmo della sua abbondanza si troverà in miseria; ogni sorta di sciagura piomberà su di lui.</p>
<p class="C20 V23">Quando starà per riempire il suo ventre, Dio scaglierà su di lui la fiamma del suo sdegno e gli farà piovere addosso brace.</p>
<p class="C20 V24">Se sfuggirà all’arma di ferro, lo trafiggerà l’arco di bronzo.</p>
<p class="C20 V25">Se estrarrà la freccia dalla schiena, una spada lucente gli squarcerà il fegato. Lo assaliranno i terrori;</p>
<p class="C20 V26">le tenebre più fitte gli saranno riservate. Lo divorerà un fuoco non attizzato da uomo, esso consumerà quanto è rimasto nella sua tenda.</p>
<p class="C20 V27">Riveleranno i cieli la sua iniquità e la terra si alzerà contro di lui.</p>
<p class="C20 V28">Sparirà il raccolto della sua casa, tutto sarà disperso nel giorno della sua ira.</p>
<p class="C20 V29">Questa è la sorte che Dio riserva all’uomo malvagio, l’eredità che Dio gli ha decretato». </p>
<p class="C21 V1">Giobbe prese a dire: </p>
<p class="C21 V2">«Ascoltate bene la mia parola e sia questo almeno il conforto che mi date.</p>
<p class="C21 V3">Tollerate che io parli e, dopo che avrò parlato, deridetemi pure.</p>
<p class="C21 V4">Mi lamento forse di un uomo? E perché non dovrei perdere la pazienza?</p>
<p class="C21 V5">Statemi attenti e resterete stupiti, mettetevi la mano sulla bocca.</p>
<p class="C21 V6">Se io ci penso, rimango turbato e la mia carne è presa da un brivido.</p>
<p class="C21 V7">Perché i malvagi continuano a vivere, e invecchiando diventano più forti e più ricchi?</p>
<p class="C21 V8">La loro prole prospera insieme con loro, i loro rampolli crescono sotto i loro occhi.</p>
<p class="C21 V9">Le loro case sono tranquille e senza timori; il bastone di Dio non pesa su di loro.</p>
<p class="C21 V10">Il loro toro monta senza mai fallire, la mucca partorisce senza abortire.</p>
<p class="C21 V11">Mandano fuori, come un gregge, i loro ragazzi e i loro figli danzano in festa.</p>
<p class="C21 V12">Cantano al ritmo di tamburelli e di cetre, si divertono al suono dei flauti.</p>
<p class="C21 V13">Finiscono nel benessere i loro giorni e scendono tranquilli nel regno dei morti.</p>
<p class="C21 V14">Eppure dicevano a Dio: “Allontànati da noi, non vogliamo conoscere le tue vie.</p>
<p class="C21 V15">Chi è l’Onnipotente, perché dobbiamo servirlo? E che giova pregarlo?”.</p>
<p class="C21 V16">Essi hanno in mano il loro benessere e il consiglio degli empi è lontano da lui.</p>
<p class="C21 V17">Quante volte si spegne la lucerna degli empi, e la sventura piomba su di loro, e infligge loro castighi con ira?</p>
<p class="C21 V18">Sono essi come paglia sollevata al vento o come pula in preda all’uragano?</p>
<p class="C21 V19">“Dio – si dirà – riserva il castigo per i figli dell’empio”. No, lo subisca e lo senta lui il castigo!</p>
<p class="C21 V20">Veda con i suoi occhi la sua rovina e beva dell’ira dell’Onnipotente!</p>
<p class="C21 V21">Che cosa gli importa infatti della sua casa quando è morto, quando il numero dei suoi mesi è finito?</p>
<p class="C21 V22">S’insegna forse la scienza a Dio, a lui che giudica gli esseri celesti?</p>
<p class="C21 V23">Uno muore in piena salute, tutto tranquillo e prospero;</p>
<p class="C21 V24">i suoi fianchi sono coperti di grasso e il midollo delle sue ossa è ben nutrito.</p>
<p class="C21 V25">Un altro muore con l’amarezza in cuore, senza aver mai assaporato la gioia.</p>
<p class="C21 V26">Eppure entrambi giacciono insieme nella polvere e i vermi li ricoprono.</p>
<p class="C21 V27">Ecco, io conosco bene i vostri pensieri e i progetti che tramate contro di me!</p>
<p class="C21 V28">Infatti voi dite: “Dov’è la casa del nobile, dove sono le tende degli empi?”.</p>
<p class="C21 V29">Perché non avete chiesto a chi ha viaggiato e non avete considerato attentamente le loro prove?</p>
<p class="C21 V30">Cioè che nel giorno della sciagura è risparmiato il malvagio e nel giorno dell’ira egli trova scampo?</p>
<p class="C21 V31">Chi gli rimprovera in faccia la sua condotta e di quel che ha fatto chi lo ripaga?</p>
<p class="C21 V32">Egli sarà portato al sepolcro, sul suo tumulo si veglia</p>
<p class="C21 V33">e gli sono lievi le zolle della valle. Camminano dietro a lui tutti gli uomini e innanzi a sé ha una folla senza numero.</p>
<p class="C21 V34">E voi vorreste consolarmi con argomenti vani! Nelle vostre risposte non c’è altro che inganno». </p>
<p class="C22 V1">Elifaz di Teman prese a dire: </p>
<p class="C22 V2">«Può forse l’uomo giovare a Dio, dato che il saggio può giovare solo a se stesso?</p>
<p class="C22 V3">Quale interesse ne viene all’Onnipotente che tu sia giusto, o che vantaggio ha, se tieni una condotta integra? 4È forse per la tua pietà che ti punisce e ti convoca in giudizio?</p>
<p class="C22 V4">O non piuttosto per la tua grande malvagità e per le tue iniquità senza limite?</p>
<p class="C22 V5">Senza motivo infatti hai angariato i tuoi fratelli e delle vesti hai spogliato gli ignudi.</p>
<p class="C22 V6">Non hai dato da bere all’assetato e all’affamato hai rifiutato il pane.</p>
<p class="C22 V7">Ai prepotenti davi la terra e vi abitavano solo i tuoi favoriti.</p>
<p class="C22 V8">Le vedove rimandavi a mani vuote e spezzavi le braccia degli orfani.</p>
<p class="C22 V9">Ecco perché intorno a te ci sono lacci e un improvviso spavento ti sorprende,</p>
<p class="C22 V10">oppure l’oscurità ti impedisce di vedere e la piena delle acque ti sommerge.</p>
<p class="C22 V11">Ma Dio non è nell’alto dei cieli? Guarda quanto è lontano il vertice delle stelle!</p>
<p class="C22 V12">E tu dici: “Che cosa ne sa Dio? Come può giudicare attraverso l’oscurità delle nubi?</p>
<p class="C22 V13">Le nubi gli fanno velo e non vede quando passeggia sulla volta dei cieli”.</p>
<p class="C22 V14">Vuoi tu seguire il sentiero di un tempo, già battuto da persone perverse,</p>
<p class="C22 V15">che prematuramente furono portate via, quando un fiume si era riversato sulle loro fondamenta?</p>
<p class="C22 V16">Dicevano a Dio: “Allontànati da noi! Che cosa può fare a noi l’Onnipotente?”.</p>
<p class="C22 V17">Eppure è lui che ha riempito le loro case di beni, mentre il consiglio dei malvagi è lontano da lui!</p>
<p class="C22 V18">I giusti vedranno e ne gioiranno e l’innocente riderà di loro:</p>
<p class="C22 V19">“Finalmente sono annientati i loro averi e il fuoco ha divorato la loro opulenza!”.</p>
<p class="C22 V20">Su, riconcìliati con lui e tornerai felice, e avrai nuovamente il tuo benessere.</p>
<p class="C22 V21">Accogli la legge dalla sua bocca e poni le sue parole nel tuo cuore.</p>
<p class="C22 V22">Se ti rivolgerai all’Onnipotente, verrai ristabilito. Se allontanerai l’iniquità dalla tua tenda,</p>
<p class="C22 V23">se stimerai come polvere l’oro e come ciottoli dei fiumi l’oro di Ofir,</p>
<p class="C22 V24">allora l’Onnipotente sarà il tuo oro, sarà per te come mucchi d’argento.</p>
<p class="C22 V25">Allora sì, nell’Onnipotente ti delizierai e a Dio alzerai il tuo volto.</p>
<p class="C22 V26">Lo supplicherai ed egli ti esaudirà, e tu scioglierai i tuoi voti.</p>
<p class="C22 V27">Quando deciderai una cosa, ti riuscirà e sul tuo cammino brillerà la luce,</p>
<p class="C22 V28">perché egli umilia l’alterigia del superbo, ma soccorre chi ha lo sguardo dimesso.</p>
<p class="C22 V29">Egli libera chi è innocente, e tu sarai liberato per la purezza delle tue mani». </p>
<p class="C23 V1">Giobbe prese a dire: </p>
<p class="C23 V2">«Anche oggi il mio lamento è amaro e la sua mano pesa sopra i miei gemiti.</p>
<p class="C23 V3">Oh, potessi sapere dove trovarlo, potessi giungere fin dove risiede!</p>
<p class="C23 V4">Davanti a lui esporrei la mia causa e avrei piene le labbra di ragioni.</p>
<p class="C23 V5">Conoscerei le parole con le quali mi risponde e capirei che cosa mi deve dire.</p>
<p class="C23 V6">Dovrebbe forse con sfoggio di potenza contendere con me? Gli basterebbe solo ascoltarmi!</p>
<p class="C23 V7">Allora un giusto discuterebbe con lui e io per sempre sarei assolto dal mio giudice.</p>
<p class="C23 V8">Ma se vado a oriente, egli non c’è, se vado a occidente, non lo sento.</p>
<p class="C23 V9">A settentrione lo cerco e non lo scorgo, mi volgo a mezzogiorno e non lo vedo.</p>
<p class="C23 V10">Poiché egli conosce la mia condotta, se mi mette alla prova, come oro puro io ne esco.</p>
<p class="C23 V11">Alle sue orme si è attaccato il mio piede, al suo cammino mi sono attenuto e non ho deviato;</p>
<p class="C23 V12">dai comandi delle sue labbra non mi sono allontanato, ho riposto nel cuore i detti della sua bocca.</p>
<p class="C23 V13">Se egli decide, chi lo farà cambiare? Ciò che desidera egli lo fa.</p>
<p class="C23 V14">Egli esegue il decreto contro di me come pure i molti altri che ha in mente.</p>
<p class="C23 V15">Per questo davanti a lui io allibisco, al solo pensarci mi viene paura.</p>
<p class="C23 V16">Dio ha fiaccato il mio cuore, l’Onnipotente mi ha frastornato;</p>
<p class="C23 V17">ma non è a causa della tenebra che io perisco, né a causa dell’oscurità che ricopre il mio volto. </p>
<p class="C24 V1">Perché all’Onnipotente non restano nascosti i tempi, mentre i suoi fedeli non vedono i suoi giorni?</p>
<p class="C24 V2">I malvagi spostano i confini, rubano le greggi e le conducono al pascolo;</p>
<p class="C24 V3">portano via l’asino degli orfani, prendono in pegno il bue della vedova.</p>
<p class="C24 V4">Spingono i poveri fuori strada, tutti i miseri del paese devono nascondersi.</p>
<p class="C24 V5">Ecco, come asini selvatici nel deserto escono per il loro lavoro; di buon mattino vanno in cerca di cibo, la steppa offre pane per i loro figli.</p>
<p class="C24 V6">Mietono nel campo non loro, racimolano la vigna del malvagio.</p>
<p class="C24 V7">Nudi passano la notte, senza vestiti, non hanno da coprirsi contro il freddo.</p>
<p class="C24 V8">Dagli acquazzoni dei monti sono bagnati, per mancanza di rifugi si aggrappano alle rocce.</p>
<p class="C24 V9">Strappano l’orfano dal seno della madre e prendono in pegno il mantello del povero.</p>
<p class="C24 V10">Nudi se ne vanno, senza vestiti, e sopportando la fame portano i covoni.</p>
<p class="C24 V11">Sulle terrazze delle vigne frangono le olive, pigiano l’uva e soffrono la sete.</p>
<p class="C24 V12">Dalla città si alza il gemito dei moribondi e l’anima dei feriti grida aiuto, ma Dio non bada a queste suppliche.</p>
<p class="C24 V13">Vi sono di quelli che avversano la luce, non conoscono le sue vie né dimorano nei suoi sentieri.</p>
<p class="C24 V14">Quando non c’è luce si alza l’omicida per uccidere il misero e il povero; nella notte va in giro come un ladro.</p>
<p class="C24 V15">L’occhio dell’adultero attende il buio e pensa: “Nessun occhio mi osserva!”, e si pone un velo sul volto.</p>
<p class="C24 V16">Nelle tenebre forzano le case, mentre di giorno se ne stanno nascosti: non vogliono saperne della luce;</p>
<p class="C24 V17">infatti per loro l’alba è come spettro di morte, poiché sono abituati ai terrori del buio fondo.</p>
<p class="C24 V18">Fuggono veloci sul filo dell'acqua; maledetta è la loro porzione di campo sulla terra, non si incamminano più per la strada delle vigne.</p>
<p class="C24 V19">Come siccità e calore assorbono le acque nevose, così il regno dei morti il peccatore.</p>
<p class="C24 V20">Lo dimenticherà il seno materno, i vermi lo gusteranno, non sarà più ricordato e l’iniquità sarà spezzata come un albero.</p>
<p class="C24 V21">Maltratta la sterile che non genera, alla vedova non fa alcun bene.</p>
<p class="C24 V22">Con la sua forza egli trascina i potenti, risorge quando già disperava della vita.</p>
<p class="C24 V23">Dio gli concede sicurezza ed egli vi si appoggia, ma i suoi occhi sono sopra la sua condotta.</p>
<p class="C24 V24">Salgono in alto per un poco, poi non sono più, sono abbattuti, come tutti sono troncati via, falciati come la testa di una spiga.</p>
<p class="C24 V25">Non è forse così? Chi può smentirmi e ridurre a nulla le mie parole?». </p>
<p class="C25 V1">Bildad di Suach prese a dire: </p>
<p class="C25 V2">«Dominio e terrore sono con lui, che impone la pace nell’alto dei cieli.</p>
<p class="C25 V3">Si possono forse contare le sue schiere? E su chi non sorge la sua luce?</p>
<p class="C25 V4">Come può essere giusto un uomo davanti a Dio e come può essere puro un nato da donna?</p>
<p class="C25 V5">Ecco, la luna stessa manca di chiarore e le stelle non sono pure ai suoi occhi:</p>
<p class="C25 V6">tanto meno l’uomo, che è un verme, l’essere umano, che è una larva». </p>
<p class="C26 V1">Giobbe prese a dire: </p>
<p class="C26 V2">«Che aiuto hai dato al debole e che soccorso hai prestato al braccio senza forza!</p>
<p class="C26 V3">Quanti consigli hai dato all’ignorante, e con quanta abbondanza hai manifestato la saggezza!</p>
<p class="C26 V4">A chi hai rivolto le tue parole e l’ispirazione da chi ti è venuta?</p>
<p class="C26 V5">Le ombre dei morti tremano sotto le acque e i loro abitanti.</p>
<p class="C26 V6">Davanti a lui nudo è il regno dei morti e senza velo è l’abisso.</p>
<p class="C26 V7">Egli distende il cielo sopra il vuoto, sospende la terra sopra il nulla.</p>
<p class="C26 V8">Rinchiude le acque dentro le nubi e la nuvola non si squarcia sotto il loro peso.</p>
<p class="C26 V9">Copre la vista del suo trono stendendovi sopra la sua nuvola.</p>
<p class="C26 V10">Ha tracciato un cerchio sulle acque, sino al confine tra la luce e le tenebre.</p>
<p class="C26 V11">Le colonne del cielo si scuotono, alla sua minaccia sono prese da terrore.</p>
<p class="C26 V12">Con forza agita il mare e con astuzia abbatte Raab.</p>
<p class="C26 V13">Al suo soffio si rasserenano i cieli, la sua mano trafigge il serpente tortuoso.</p>
<p class="C26 V14">Ecco, questi sono solo i contorni delle sue opere; quanto lieve è il sussurro che ne percepiamo! Ma il tuono della sua potenza chi può comprenderlo?». </p>
<p class="C27 V1">Giobbe continuò il suo discorso dicendo: </p>
<p class="C27 V2">«Per la vita di Dio, che mi ha privato del mio diritto, per l’Onnipotente che mi ha amareggiato l’animo,</p>
<p class="C27 V3">finché ci sarà in me un soffio di vita, e l’alito di Dio nelle mie narici,</p>
<p class="C27 V4">mai le mie labbra diranno falsità e mai la mia lingua mormorerà menzogna!</p>
<p class="C27 V5">Lontano da me darvi ragione; fino alla morte non rinuncerò alla mia integrità.</p>
<p class="C27 V6">Mi terrò saldo nella mia giustizia senza cedere, la mia coscienza non mi rimprovera nessuno dei miei giorni.</p>
<p class="C27 V7">Sia trattato come reo il mio nemico e il mio avversario come un ingiusto.</p>
<p class="C27 V8">Che cosa infatti può sperare l’empio, quando finirà, quando Dio gli toglierà la vita?</p>
<p class="C27 V9">Ascolterà forse Dio il suo grido, quando la sventura piomberà su di lui?</p>
<p class="C27 V10">Troverà forse il suo conforto nell’Onnipotente? Potrà invocare Dio in ogni momento?</p>
<p class="C27 V11">Io vi istruirò sul potere di Dio, non vi nasconderò i pensieri dell’Onnipotente.</p>
<p class="C27 V12">Ecco, voi tutti lo vedete bene: perché dunque vi perdete in cose vane?</p>
<p class="C27 V13">Questa è la sorte che Dio riserva all’uomo malvagio, l’eredità che i violenti ricevono dall’Onnipotente.</p>
<p class="C27 V14">Se ha molti figli, saranno destinati alla spada e i suoi discendenti non avranno pane da sfamarsi;</p>
<p class="C27 V15">i suoi superstiti saranno sepolti dalla peste e le loro vedove non potranno fare lamento.</p>
<p class="C27 V16">Se ammassa argento come la polvere e ammucchia vestiti come fango,</p>
<p class="C27 V17">egli li prepara, ma il giusto li indosserà, e l’argento lo erediterà l’innocente.</p>
<p class="C27 V18">Ha costruito la casa come una tela di ragno e come una capanna fatta da un guardiano.</p>
<p class="C27 V19">Si corica ricco, ma per l’ultima volta, quando apre gli occhi, non avrà più nulla.</p>
<p class="C27 V20">Come acque il terrore lo assale, di notte se lo rapisce l’uragano;</p>
<p class="C27 V21">il vento d’oriente lo solleva e se ne va, lo sradica dalla sua dimora,</p>
<p class="C27 V22">lo bersaglia senza pietà ed egli tenterà di sfuggire alla sua presa.</p>
<p class="C27 V23">Si battono le mani contro di lui e si fischia di scherno su di lui ovunque si trovi. </p>
<p class="C28 V1">Certo, l’argento ha le sue miniere e l’oro un luogo dove si raffina.</p>
<p class="C28 V2">Il ferro lo si estrae dal suolo, il rame si libera fondendo le rocce.</p>
<p class="C28 V3">L’uomo pone un termine alle tenebre e fruga fino all’estremo limite, fino alle rocce nel buio più fondo.</p>
<p class="C28 V4">In luoghi remoti scavano gallerie dimenticate dai passanti; penzolano sospesi lontano dagli uomini.</p>
<p class="C28 V5">La terra, da cui si trae pane, di sotto è sconvolta come dal fuoco.</p>
<p class="C28 V6">Sede di zaffìri sono le sue pietre e vi si trova polvere d’oro.</p>
<p class="C28 V7">L’uccello rapace ne ignora il sentiero, non lo scorge neppure l’occhio del falco,</p>
<p class="C28 V8">non lo calpestano le bestie feroci, non passa su di esso il leone.</p>
<p class="C28 V9">Contro la selce l’uomo stende la mano, sconvolge i monti fin dalle radici.</p>
<p class="C28 V10">Nelle rocce scava canali e su quanto è prezioso posa l’occhio.</p>
<p class="C28 V11">Scandaglia il fondo dei fiumi e quel che vi è nascosto porta alla luce.</p>
<p class="C28 V12">Ma la sapienza da dove si estrae? E il luogo dell’intelligenza dov’è?</p>
<p class="C28 V13">L’uomo non ne conosce la via, essa non si trova sulla terra dei viventi.</p>
<p class="C28 V14">L’oceano dice: “Non è in me!” e il mare dice: “Neppure presso di me!”.</p>
<p class="C28 V15">Non si scambia con l’oro migliore né per comprarla si pesa l’argento.</p>
<p class="C28 V16">Non si acquista con l’oro di Ofir né con l’ònice prezioso o con lo zaffìro.</p>
<p class="C28 V17">Non la eguagliano l’oro e il cristallo né si permuta con vasi di oro fino.</p>
<p class="C28 V18">Coralli e perle non meritano menzione: l’acquisto della sapienza non si fa con le gemme.</p>
<p class="C28 V19">Non la eguaglia il topazio d’Etiopia, con l’oro puro non si può acquistare.</p>
<p class="C28 V20">Ma da dove viene la sapienza? E il luogo dell’intelligenza dov’è?</p>
<p class="C28 V21">È nascosta agli occhi di ogni vivente, è ignota agli uccelli del cielo.</p>
<p class="C28 V22">L’abisso e la morte dicono: “Con i nostri orecchi ne udimmo la fama”.</p>
<p class="C28 V23">Dio solo ne discerne la via, lui solo sa dove si trovi,</p>
<p class="C28 V24">perché lui solo volge lo sguardo fino alle estremità della terra, vede tutto ciò che è sotto la volta del cielo.</p>
<p class="C28 V25">Quando diede al vento un peso e delimitò le acque con la misura,</p>
<p class="C28 V26">quando stabilì una legge alla pioggia e una via al lampo tonante,</p>
<p class="C28 V27">allora la vide e la misurò, la fondò e la scrutò appieno,</p>
<p class="C28 V28">e disse all’uomo: “Ecco, il timore del Signore, questo è sapienza, evitare il male, questo è intelligenza”». </p>
<p class="C29 V1">Giobbe continuò il suo discorso dicendo: </p>
<p class="C29 V2">«Potessi tornare com’ero ai mesi andati, ai giorni in cui Dio vegliava su di me,</p>
<p class="C29 V3">quando brillava la sua lucerna sopra il mio capo e alla sua luce camminavo in mezzo alle tenebre;</p>
<p class="C29 V4">com’ero nei giorni del mio rigoglio, quando Dio proteggeva la mia tenda,</p>
<p class="C29 V5">quando l’Onnipotente stava ancora con me e i miei giovani mi circondavano,</p>
<p class="C29 V6">quando mi lavavo i piedi nella panna e la roccia mi versava ruscelli d’olio!</p>
<p class="C29 V7">Quando uscivo verso la porta della città e sulla piazza ponevo il mio seggio,</p>
<p class="C29 V8">vedendomi, i giovani si ritiravano e i vecchi si alzavano in piedi,</p>
<p class="C29 V9">i notabili sospendevano i loro discorsi e si mettevano la mano alla bocca,</p>
<p class="C29 V10">la voce dei capi si smorzava e la loro lingua restava fissa al palato;</p>
<p class="C29 V11">infatti con gli orecchi ascoltavano e mi dicevano felice, con gli occhi vedevano e mi rendevano testimonianza,</p>
<p class="C29 V12">perché soccorrevo il povero che chiedeva aiuto e l’orfano che ne era privo.</p>
<p class="C29 V13">La benedizione del disperato scendeva su di me e al cuore della vedova infondevo la gioia.</p>
<p class="C29 V14">Ero rivestito di giustizia come di un abito, come mantello e turbante era la mia equità.</p>
<p class="C29 V15">Io ero gli occhi per il cieco, ero i piedi per lo zoppo.</p>
<p class="C29 V16">Padre io ero per i poveri ed esaminavo la causa dello sconosciuto,</p>
<p class="C29 V17">spezzavo le mascelle al perverso e dai suoi denti strappavo la preda.</p>
<p class="C29 V18">Pensavo: “Spirerò nel mio nido e moltiplicherò i miei giorni come la fenice.</p>
<p class="C29 V19">Le mie radici si estenderanno fino all’acqua e la rugiada di notte si poserà sul mio ramo.</p>
<p class="C29 V20">La mia gloria si rinnoverà in me e il mio arco si rinforzerà nella mia mano”.</p>
<p class="C29 V21">Mi ascoltavano in attesa fiduciosa e tacevano per udire il mio consiglio.</p>
<p class="C29 V22">Dopo le mie parole non replicavano, e su di loro stillava il mio dire.</p>
<p class="C29 V23">Le attendevano come si attende la pioggia e aprivano la bocca come ad acqua primaverile.</p>
<p class="C29 V24">Se a loro sorridevo, non osavano crederlo, non si lasciavano sfuggire la benevolenza del mio volto.</p>
<p class="C29 V25">Indicavo loro la via da seguire e sedevo come capo, e vi rimanevo come un re fra le sue schiere o come un consolatore di afflitti. </p>
<p class="C30 V1">Ora, invece, si burlano di me i più giovani di me in età, i cui padri non avrei degnato di mettere tra i cani del mio gregge.</p>
<p class="C30 V2">Anche la forza delle loro mani a che mi giova? Hanno perduto ogni vigore;</p>
<p class="C30 V3">disfatti dall’indigenza e dalla fame, brucano per l’arido deserto,</p>
<p class="C30 V4">da lungo tempo regione desolata, raccogliendo erbe amare accanto ai cespugli e radici di ginestra per loro cibo.</p>
<p class="C30 V5">Espulsi dalla società, si grida dietro a loro come al ladro;</p>
<p class="C30 V6">dimorano perciò in orrendi dirupi, nelle grotte della terra e nelle rupi.</p>
<p class="C30 V7">In mezzo alle macchie urlano accalcandosi sotto i roveti,</p>
<p class="C30 V8">razza ignobile, razza senza nome, cacciati via dalla terra.</p>
<p class="C30 V9">Ora, invece, io sono la loro canzone, sono diventato la loro favola!</p>
<p class="C30 V10">Hanno orrore di me e mi schivano né si trattengono dallo sputarmi in faccia!</p>
<p class="C30 V11">Egli infatti ha allentato il mio arco e mi ha abbattuto, ed essi di fronte a me hanno rotto ogni freno.</p>
<p class="C30 V12">A destra insorge la plebaglia, per far inciampare i miei piedi e tracciare contro di me la strada dello sterminio.</p>
<p class="C30 V13">Hanno sconvolto il mio sentiero, cospirando per la mia rovina, e nessuno si oppone a loro.</p>
<p class="C30 V14">Irrompono come da una larga breccia, sbucano in mezzo alle macerie.</p>
<p class="C30 V15">I terrori si sono volti contro di me; si è dileguata, come vento, la mia dignità e come nube è svanita la mia felicità.</p>
<p class="C30 V16">Ed ora mi consumo, mi hanno colto giorni funesti.</p>
<p class="C30 V17">Di notte mi sento trafiggere le ossa e i dolori che mi rodono non mi danno riposo.</p>
<p class="C30 V18">A gran forza egli mi afferra per la veste, mi stringe come il collo della mia tunica.</p>
<p class="C30 V19">Mi ha gettato nel fango: sono diventato come polvere e cenere.</p>
<p class="C30 V20">Io grido a te, ma tu non mi rispondi, insisto, ma tu non mi dai retta.</p>
<p class="C30 V21">Sei diventato crudele con me e con la forza delle tue mani mi perseguiti;</p>
<p class="C30 V22">mi sollevi e mi poni a cavallo del vento e mi fai sballottare dalla bufera.</p>
<p class="C30 V23">So bene che mi conduci alla morte, alla casa dove convengono tutti i viventi.</p>
<p class="C30 V24">Nella disgrazia non si tendono forse le braccia e non si invoca aiuto nella sventura?</p>
<p class="C30 V25">Non ho forse pianto con chi aveva una vita dura e non mi sono afflitto per chi era povero?</p>
<p class="C30 V26">Speravo il bene ed è venuto il male, aspettavo la luce ed è venuto il buio.</p>
<p class="C30 V27">Le mie viscere ribollono senza posa e giorni d’affanno mi hanno raggiunto.</p>
<p class="C30 V28">Avanzo con il volto scuro, senza conforto, nell’assemblea mi alzo per invocare aiuto.</p>
<p class="C30 V29">Sono divenuto fratello degli sciacalli e compagno degli struzzi.</p>
<p class="C30 V30">La mia pelle annerita si stacca, le mie ossa bruciano per la febbre.</p>
<p class="C30 V31">La mia cetra accompagna lamenti e il mio flauto la voce di chi piange. </p>
<p class="C31 V1">Ho stretto un patto con i miei occhi, di non fissare lo sguardo su una vergine.</p>
<p class="C31 V2">E invece, quale sorte mi assegna Dio di lassù e quale eredità mi riserva l’Onnipotente dall’alto?</p>
<p class="C31 V3">Non è forse la rovina riservata all’iniquo e la sventura per chi compie il male?</p>
<p class="C31 V4">Non vede egli la mia condotta e non conta tutti i miei passi?</p>
<p class="C31 V5">Se ho agito con falsità e il mio piede si è affrettato verso la frode,</p>
<p class="C31 V6">mi pesi pure sulla bilancia della giustizia e Dio riconosca la mia integrità.</p>
<p class="C31 V7">Se il mio passo è andato fuori strada e il mio cuore ha seguìto i miei occhi, se la mia mano si è macchiata,</p>
<p class="C31 V8">io semini e un altro ne mangi il frutto e siano sradicati i miei germogli.</p>
<p class="C31 V9">Se il mio cuore si lasciò sedurre da una donna e sono stato in agguato alla porta del mio prossimo,</p>
<p class="C31 V10">mia moglie macini per un estraneo e altri si corichino con lei;</p>
<p class="C31 V11">difatti quella è un’infamia, un delitto da denunciare,</p>
<p class="C31 V12">quello è un fuoco che divora fino alla distruzione e avrebbe consumato tutto il mio raccolto.</p>
<p class="C31 V13">Se ho negato i diritti del mio schiavo e della schiava in lite con me,</p>
<p class="C31 V14">che cosa farei, quando Dio si alzasse per giudicare, e che cosa risponderei, quando aprisse l’inquisitoria?</p>
<p class="C31 V15">Chi ha fatto me nel ventre materno, non ha fatto anche lui? Non fu lo stesso a formarci nel grembo?</p>
<p class="C31 V16">Se ho rifiutato ai poveri quanto desideravano, se ho lasciato languire gli occhi della vedova,</p>
<p class="C31 V17">se da solo ho mangiato il mio tozzo di pane, senza che ne mangiasse anche l’orfano</p>
<p class="C31 V18">– poiché fin dall'infanzia come un padre io l’ho allevato e, appena generato, gli ho fatto da guida –,</p>
<p class="C31 V19">se mai ho visto un misero senza vestito o un indigente che non aveva di che coprirsi,</p>
<p class="C31 V20">se non mi hanno benedetto i suoi fianchi, riscaldàti con la lana dei miei agnelli,</p>
<p class="C31 V21">se contro l’orfano ho alzato la mano, perché avevo in tribunale chi mi favoriva,</p>
<p class="C31 V22">mi si stacchi la scapola dalla spalla e si rompa al gomito il mio braccio,</p>
<p class="C31 V23">perché mi incute timore il castigo di Dio e davanti alla sua maestà non posso resistere.</p>
<p class="C31 V24">Se ho riposto la mia speranza nell’oro e all’oro fino ho detto: “Tu sei la mia fiducia”,</p>
<p class="C31 V25">se ho goduto perché grandi erano i miei beni e guadagnava molto la mia mano,</p>
<p class="C31 V26">se, vedendo il sole risplendere e la luna avanzare smagliante,</p>
<p class="C31 V27">si è lasciato sedurre in segreto il mio cuore e con la mano alla bocca ho mandato un bacio,</p>
<p class="C31 V28">anche questo sarebbe stato un delitto da denunciare, perché avrei rinnegato Dio, che sta in alto.</p>
<p class="C31 V29">Ho gioito forse della disgrazia del mio nemico? Ho esultato perché lo colpiva la sventura?</p>
<p class="C31 V30">Ho permesso alla mia lingua di peccare, augurandogli la morte con imprecazioni?</p>
<p class="C31 V31">La gente della mia tenda esclamava: “A chi non ha dato le sue carni per saziarsi?”.</p>
<p class="C31 V32">All’aperto non passava la notte il forestiero e al viandante aprivo le mie porte.</p>
<p class="C31 V33">Non ho nascosto come uomo la mia colpa, tenendo celato nel mio petto il mio delitto,</p>
<p class="C31 V34">come se temessi molto la folla e il disprezzo delle famiglie mi spaventasse, tanto da starmene zitto, senza uscire di casa.</p>
<p class="C31 V35">Se contro di me grida la mia terra e i suoi solchi piangono a una sola voce,</p>
<p class="C31 V36">se ho mangiato il suo frutto senza pagare e ho fatto sospirare i suoi coltivatori,</p>
<p class="C31 V37">ain luogo di frumento mi crescano spini ed erbaccia al posto dell’orzo.</p>
<p class="C31 V38">Oh, avessi uno che mi ascoltasse! Ecco qui la mia firma! L’Onnipotente mi risponda! Il documento scritto dal mio avversario</p>
<p class="C31 V39">vorrei certo portarlo sulle mie spalle e cingerlo come mio diadema!</p>
<p class="C31 V40">Gli renderò conto di tutti i miei passi, mi presenterei a lui come un principe».</p>
<p class="C31 V41">bSono finite le parole di Giobbe. </p>
<p class="C32 V1">Quei tre uomini cessarono di rispondere a Giobbe, perché egli si riteneva giusto.</p>
<p class="C32 V2">Allora si accese lo sdegno di Eliu, figlio di Barachele, il Buzita, della tribù di Ram. Si accese di sdegno contro Giobbe, perché si considerava giusto di fronte a Dio;</p>
<p class="C32 V3">si accese di sdegno anche contro i suoi tre amici, perché non avevano trovato di che rispondere, sebbene avessero dichiarato Giobbe colpevole.</p>
<p class="C32 V4">Eliu aveva aspettato, mentre essi parlavano con Giobbe, perché erano più vecchi di lui in età.</p>
<p class="C32 V5">Quando vide che sulla bocca di questi tre uomini non vi era più alcuna risposta, Eliu si accese di sdegno.</p>
<p class="C32 V6">Eliu, figlio di Barachele, il Buzita, prese a dire: «Giovane io sono di anni e voi siete già canuti; per questo ho esitato, per rispetto, a manifestarvi il mio sapere.</p>
<p class="C32 V7">Pensavo: “Parlerà l’età e gli anni numerosi insegneranno la sapienza”.</p>
<p class="C32 V8">Ma è lo spirito che è nell’uomo, è il soffio dell’Onnipotente che lo fa intelligente.</p>
<p class="C32 V9">Essere anziani non significa essere sapienti, essere vecchi non significa saper giudicare.</p>
<p class="C32 V10">Per questo io oso dire: “Ascoltatemi; esporrò anch’io il mio parere”.</p>
<p class="C32 V11">Ecco, ho atteso le vostre parole, ho teso l’orecchio ai vostri ragionamenti. Finché andavate in cerca di argomenti,</p>
<p class="C32 V12">su di voi fissai l’attenzione. Ma ecco, nessuno ha potuto confutare Giobbe, nessuno tra voi ha risposto ai suoi detti.</p>
<p class="C32 V13">Non venite a dire: “Abbiamo trovato noi la sapienza, Dio solo può vincerlo, non un uomo!”.</p>
<p class="C32 V14">Egli non ha rivolto a me le sue parole, e io non gli risponderò con i vostri argomenti.</p>
<p class="C32 V15">Sono sconcertati, non rispondono più, mancano loro le parole.</p>
<p class="C32 V16">Ho atteso, ma poiché non parlano più, poiché stanno lì senza risposta,</p>
<p class="C32 V17">risponderò anch’io per la mia parte, esporrò anch’io il mio parere;</p>
<p class="C32 V18">mi sento infatti pieno di parole, mi preme lo spirito che è nel mio ventre.</p>
<p class="C32 V19">Ecco, il mio ventre è come vino senza aria di sfogo, come otri nuovi sta per scoppiare.</p>
<p class="C32 V20">Parlerò e avrò un po’ d’aria, aprirò le labbra e risponderò.</p>
<p class="C32 V21">Non guarderò in faccia ad alcuno, e non adulerò nessuno,</p>
<p class="C32 V22">perché io non so adulare: altrimenti il mio creatore in breve mi annienterebbe. </p>
<p class="C33 V1">Ascolta dunque, Giobbe, i miei discorsi, porgi l’orecchio ad ogni mia parola.</p>
<p class="C33 V2">Ecco, io apro la bocca, parla la mia lingua entro il mio palato.</p>
<p class="C33 V3">Il mio cuore dirà parole schiette e le mie labbra parleranno con chiarezza.</p>
<p class="C33 V4">Lo spirito di Dio mi ha creato e il soffio dell’Onnipotente mi fa vivere.</p>
<p class="C33 V5">Se puoi, rispondimi, prepàrati, tieniti pronto davanti a me.</p>
<p class="C33 V6">Ecco, io sono come te di fronte a Dio, anch’io sono stato formato dal fango:</p>
<p class="C33 V7">ecco, nulla hai da temere da me, non farò pesare su di te la mia mano.</p>
<p class="C33 V8">Tu hai detto in mia presenza e il suono delle tue parole ho udito: 9“Puro sono io, senza peccato, io sono pulito, non ho colpa;</p>
<p class="C33 V9">ma lui contro di me trova pretesti e mi considera suo nemico,</p>
<p class="C33 V10">pone in ceppi i miei piedi e spia tutti i miei passi!”.</p>
<p class="C33 V11">Ecco, in questo non hai ragione, ti rispondo: Dio, infatti, è più grande dell’uomo.</p>
<p class="C33 V12">Perché vuoi contendere con lui, se egli non rende conto di tutte le sue parole?</p>
<p class="C33 V13">Dio può parlare in un modo o in un altro, ma non vi si presta attenzione.</p>
<p class="C33 V14">Nel sogno, nella visione notturna, quando cade il torpore sugli uomini, nel sonno sul giaciglio,</p>
<p class="C33 V15">allora apre l’orecchio degli uomini e per la loro correzione li spaventa,</p>
<p class="C33 V16">per distogliere l’uomo dal suo operato e tenerlo lontano dall’orgoglio,</p>
<p class="C33 V17">per preservare la sua anima dalla fossa e la sua vita dal canale infernale.</p>
<p class="C33 V18">Talvolta egli lo corregge con dolori nel suo letto e con la tortura continua delle ossa.</p>
<p class="C33 V19">Il pane gli provoca nausea, gli ripugnano anche i cibi più squisiti,</p>
<p class="C33 V20">dimagrisce a vista d’occhio e le ossa, che prima non si vedevano, spuntano fuori,</p>
<p class="C33 V21">la sua anima si avvicina alla fossa e la sua vita a coloro che infliggono la morte.</p>
<p class="C33 V22">Ma se vi è un angelo sopra di lui, un mediatore solo fra mille, che mostri all’uomo il suo dovere,</p>
<p class="C33 V23">che abbia pietà di lui e implori: “Scampalo dallo scendere nella fossa, io gli ho trovato un riscatto”,</p>
<p class="C33 V24">allora la sua carne sarà più florida che in gioventù, ed egli tornerà ai giorni della sua adolescenza.</p>
<p class="C33 V25">Supplicherà Dio e questi gli userà benevolenza, gli mostrerà con giubilo il suo volto, e di nuovo lo riconoscerà giusto.</p>
<p class="C33 V26">Egli si rivolgerà agli uomini e dirà: “Avevo peccato e violato la giustizia, ma egli non mi ha ripagato per quel che meritavo;</p>
<p class="C33 V27">mi ha scampato dal passare per la fossa e la mia vita contempla la luce”.</p>
<p class="C33 V28">Ecco, tutto questo Dio fa, due, tre volte per l’uomo,</p>
<p class="C33 V29">per far ritornare la sua anima dalla fossa e illuminarla con la luce dei viventi.</p>
<p class="C33 V30">Porgi l’orecchio, Giobbe, ascoltami, sta’ in silenzio e parlerò io;</p>
<p class="C33 V31">ma se hai qualcosa da dire, rispondimi, parla, perché io desidero darti ragione.</p>
<p class="C33 V32">Altrimenti, ascoltami, sta’ in silenzio e io ti insegnerò la sapienza». </p>
<p class="C34 V1">Eliu prese a dire: </p>
<p class="C34 V2">«Ascoltate, saggi, le mie parole e voi, dotti, porgetemi l’orecchio,</p>
<p class="C34 V3">perché come l’orecchio distingue le parole e il palato assapora i cibi,</p>
<p class="C34 V4">così noi esploriamo ciò che è giusto, indaghiamo tra noi ciò che è bene.</p>
<p class="C34 V5">Giobbe ha detto: “Io sono giusto, ma Dio mi nega il mio diritto;</p>
<p class="C34 V6">contro il mio diritto passo per menzognero, inguaribile è la mia piaga, benché senza colpa”.</p>
<p class="C34 V7">Quale uomo è come Giobbe che beve, come l’acqua, l’insulto,</p>
<p class="C34 V8">che cammina in compagnia dei malfattori, andando con uomini iniqui?</p>
<p class="C34 V9">Infatti egli ha detto: “Non giova all’uomo essere gradito a Dio”.</p>
<p class="C34 V10">Perciò ascoltatemi, voi che siete uomini di senno: lontano da Dio l’iniquità e dall’Onnipotente l’ingiustizia!</p>
<p class="C34 V11">Egli infatti ricompensa l’uomo secondo le sue opere, retribuisce ciascuno secondo la sua condotta.</p>
<p class="C34 V12">In verità, Dio non agisce da ingiusto e l’Onnipotente non sovverte il diritto!</p>
<p class="C34 V13">Chi mai gli ha affidato la terra? Chi gli ha assegnato l’universo?</p>
<p class="C34 V14">Se egli pensasse solo a se stesso e a sé ritraesse il suo spirito e il suo soffio,</p>
<p class="C34 V15">ogni carne morirebbe all’istante e l’uomo ritornerebbe in polvere.</p>
<p class="C34 V16">Se sei intelligente, ascolta bene questo, porgi l’orecchio al suono delle mie parole.</p>
<p class="C34 V17">Può mai governare chi è nemico del diritto? E tu osi condannare il Giusto supremo?</p>
<p class="C34 V18">Lui che dice a un re: “Iniquo!” e ai prìncipi: “Malvagi!”,</p>
<p class="C34 V19">lui che non usa parzialità con i potenti e non preferisce il ricco al povero, perché tutti sono opera delle sue mani.</p>
<p class="C34 V20">In un istante muoiono e nel cuore della notte sono colpiti i potenti e periscono. Senza sforzo egli rimuove i tiranni,</p>
<p class="C34 V21">perché tiene gli occhi sulla condotta dell’uomo e vede tutti i suoi passi.</p>
<p class="C34 V22">Non vi è tenebra, non densa oscurità, dove possano nascondersi i malfattori.</p>
<p class="C34 V23">Poiché non si fissa una data all’uomo per comparire davanti a Dio in giudizio:</p>
<p class="C34 V24">egli abbatte i potenti, senza fare indagini, e colloca altri al loro posto.</p>
<p class="C34 V25">Perché conosce le loro opere, li travolge nella notte e sono schiacciati.</p>
<p class="C34 V26">Come malvagi li percuote, li colpisce alla vista di tutti,</p>
<p class="C34 V27">perché si sono allontanati da lui e di tutte le sue vie non vollero saperne,</p>
<p class="C34 V28">facendo salire fino a lui il grido degli oppressi, ed egli udì perciò il lamento dei poveri.</p>
<p class="C34 V29">Se egli rimane inattivo, chi può condannarlo? Se nasconde il suo volto, chi può vederlo? Ma sulle nazioni e sugli individui egli veglia,</p>
<p class="C34 V30">perché non regni un uomo perverso, e il popolo non venga ostacolato.</p>
<p class="C34 V31">A Dio si può dire questo: “Mi sono ingannato, non farò più del male.</p>
<p class="C34 V32">Al di là di quello che vedo, istruiscimi tu. Se ho commesso iniquità, non persisterò”.</p>
<p class="C34 V33">Forse dovrebbe ricompensare secondo il tuo modo di vedere, perché tu rifiuti il suo giudizio? Sei tu che devi scegliere, non io, di’, dunque, quello che sai.</p>
<p class="C34 V34">Gli uomini di senno mi diranno insieme a ogni saggio che mi ascolta:</p>
<p class="C34 V35">“Giobbe non parla con sapienza e le sue parole sono prive di senso”.</p>
<p class="C34 V36">Bene, Giobbe sia esaminato fino in fondo, per le sue risposte da uomo empio,</p>
<p class="C34 V37">perché al suo peccato aggiunge la ribellione, getta scherno su di noi e moltiplica le sue parole contro Dio». </p>
<p class="C35 V1">Eliu prese a dire: </p>
<p class="C35 V2">«Ti pare di aver pensato correttamente, quando dicesti: “Sono giusto davanti a Dio”?</p>
<p class="C35 V3">Tu dici infatti: “A che serve? Quale guadagno ho a non peccare?”.</p>
<p class="C35 V4">Voglio replicare a te e ai tuoi amici insieme con te.</p>
<p class="C35 V5">Contempla il cielo e osserva, considera le nubi, come sono più alte di te.</p>
<p class="C35 V6">Se pecchi, che cosa gli fai? Se aumenti i tuoi delitti, che danno gli arrechi?</p>
<p class="C35 V7">Se tu sei giusto, che cosa gli dai o che cosa riceve dalla tua mano?</p>
<p class="C35 V8">Su un uomo come te ricade la tua malizia, su un figlio d’uomo la tua giustizia!</p>
<p class="C35 V9">Si grida sotto il peso dell’oppressione, si invoca aiuto contro il braccio dei potenti,</p>
<p class="C35 V10">ma non si dice: “Dov’è quel Dio che mi ha creato, che ispira nella notte canti di gioia,</p>
<p class="C35 V11">che ci rende più istruiti delle bestie selvatiche, che ci fa più saggi degli uccelli del cielo?”.</p>
<p class="C35 V12">Si grida, allora, ma egli non risponde a causa della superbia dei malvagi.</p>
<p class="C35 V13">È inutile: Dio non ascolta e l’Onnipotente non vi presta attenzione;</p>
<p class="C35 V14">ancor meno quando tu dici che non lo vedi, che la tua causa sta innanzi a lui e tu in lui speri,</p>
<p class="C35 V15">e così pure quando dici che la sua ira non punisce né si cura molto dell’iniquità.</p>
<p class="C35 V16">Giobbe dunque apre a vuoto la sua bocca e accumula chiacchiere senza senso». </p>
<p class="C36 V1">Eliu continuò a dire: </p>
<p class="C36 V2">«Abbi un po’ di pazienza e io ti istruirò, perché c’è altro da dire in difesa di Dio.</p>
<p class="C36 V3">Prenderò da lontano il mio sapere e renderò giustizia al mio creatore.</p>
<p class="C36 V4">Non è certo menzogna il mio parlare: è qui con te un uomo dalla scienza perfetta.</p>
<p class="C36 V5">Ecco, Dio è grande e non disprezza nessuno, egli è grande per la fermezza delle sue decisioni.</p>
<p class="C36 V6">Non lascia vivere l’iniquo e rende giustizia ai miseri.</p>
<p class="C36 V7">Non stacca gli occhi dai giusti, li fa sedere sui troni dei re e li esalta per sempre.</p>
<p class="C36 V8">Se sono avvinti in catene, o sono stretti dai lacci dell’afflizione,</p>
<p class="C36 V9">Dio mostra loro gli errori e i misfatti che hanno commesso per orgoglio.</p>
<p class="C36 V10">Apre loro gli orecchi alla correzione e li esorta ad allontanarsi dal male.</p>
<p class="C36 V11">Se ascoltano e si sottomettono, termineranno i loro giorni nel benessere e i loro anni fra le delizie.</p>
<p class="C36 V12">Ma se non ascoltano, passeranno attraverso il canale infernale e spireranno senza rendersene conto.</p>
<p class="C36 V13">I perversi di cuore si abbandonano all’ira, non invocano aiuto, quando Dio li incatena.</p>
<p class="C36 V14">Si spegne in gioventù la loro vita, la loro esistenza come quella dei prostituti.</p>
<p class="C36 V15">Ma Dio libera il povero mediante l'afflizione, e con la sofferenza gli apre l’orecchio.</p>
<p class="C36 V16">Egli trarrà anche te dalle fauci dell’angustia verso un luogo spazioso, non ristretto, e la tua tavola sarà colma di cibi succulenti.</p>
<p class="C36 V17">Ma se di giudizio iniquo sei pieno, giudizio e condanna ti seguiranno.</p>
<p class="C36 V18">Fa’ che l’ira non ti spinga allo scherno, e che il prezzo eccessivo del riscatto non ti faccia deviare.</p>
<p class="C36 V19">Varrà forse davanti a lui il tuo grido d’aiuto nell’angustia o tutte le tue risorse di energia?</p>
<p class="C36 V20">Non desiderare che venga quella notte nella quale i popoli sono sradicati dalla loro sede.</p>
<p class="C36 V21">Bada di non volgerti all’iniquità, poiché per questo sei stato provato dalla miseria.</p>
<p class="C36 V22">Ecco, Dio è sublime nella sua potenza; quale maestro è come lui?</p>
<p class="C36 V23">Chi mai gli ha imposto il suo modo d’agire o chi mai ha potuto dirgli: “Hai agito male?”.</p>
<p class="C36 V24">Ricòrdati di lodarlo per le sue opere, che l’umanità ha cantato.</p>
<p class="C36 V25">Tutti le contemplano, i mortali le ammirano da lontano.</p>
<p class="C36 V26">Ecco, Dio è così grande che non lo comprendiamo, è incalcolabile il numero dei suoi anni.</p>
<p class="C36 V27">Egli attrae in alto le gocce d’acqua e scioglie in pioggia i suoi vapori</p>
<p class="C36 V28">che le nubi rovesciano, grondano sull’uomo in quantità.</p>
<p class="C36 V29">Chi può calcolare la distesa delle nubi e i fragori della sua dimora?</p>
<p class="C36 V30">Ecco, egli vi diffonde la sua luce e ricopre le profondità del mare.</p>
<p class="C36 V31">In tal modo alimenta i popoli e offre loro cibo in abbondanza.</p>
<p class="C36 V32">Con le mani afferra la folgore e la scaglia contro il bersaglio.</p>
<p class="C36 V33">Il suo fragore lo annuncia, la sua ira si accende contro l’iniquità. </p>
<p class="C37 V1">Per questo mi batte forte il cuore e mi balza fuori dal petto.</p>
<p class="C37 V2">Udite attentamente il rumore della sua voce, il fragore che esce dalla sua bocca.</p>
<p class="C37 V3">Egli lo diffonde per tutto il cielo e la sua folgore giunge ai lembi della terra;</p>
<p class="C37 V4">dietro di essa ruggisce una voce, egli tuona con la sua voce maestosa: nulla può arrestare il lampo appena si ode la sua voce.</p>
<p class="C37 V5">Dio tuona mirabilmente con la sua voce, opera meraviglie che non comprendiamo!</p>
<p class="C37 V6">Egli infatti dice alla neve: “Cadi sulla terra” e alle piogge torrenziali: “Siate violente”.</p>
<p class="C37 V7">Nella mano di ogni uomo pone un sigillo, perché tutti riconoscano la sua opera.</p>
<p class="C37 V8">Le belve si ritirano nei loro nascondigli e si accovacciano nelle loro tane.</p>
<p class="C37 V9">Dalla regione australe avanza l’uragano e il gelo dal settentrione.</p>
<p class="C37 V10">Al soffio di Dio si forma il ghiaccio e le distese d’acqua si congelano.</p>
<p class="C37 V11">Carica di umidità le nuvole e le nubi ne diffondono le folgori.</p>
<p class="C37 V12">Egli le fa vagare dappertutto secondo i suoi ordini, perché eseguano quanto comanda loro su tutta la faccia della terra.</p>
<p class="C37 V13">Egli le manda o per castigo del mondo o in segno di bontà.</p>
<p class="C37 V14">Porgi l’orecchio a questo, Giobbe, férmati e considera le meraviglie di Dio.</p>
<p class="C37 V15">Sai tu come Dio le governa e come fa brillare il lampo dalle nubi?</p>
<p class="C37 V16">Conosci tu come le nuvole si muovono in aria? Sono i prodigi di colui che ha una scienza perfetta.</p>
<p class="C37 V17">Sai tu perché le tue vesti sono roventi, quando la terra è in letargo sotto il soffio dello scirocco?</p>
<p class="C37 V18">Hai tu forse disteso con lui il firmamento, solido come specchio di metallo fuso?</p>
<p class="C37 V19">Facci sapere che cosa possiamo dirgli! Noi non siamo in grado di esprimerci perché avvolti nelle tenebre.</p>
<p class="C37 V20">Gli viene forse riferito se io parlo, o, se uno parla, ne viene informato?</p>
<p class="C37 V21">All’improvviso la luce diventa invisibile, oscurata dalle nubi: poi soffia il vento e le spazza via.</p>
<p class="C37 V22">Dal settentrione giunge un aureo chiarore, intorno a Dio è tremenda maestà.</p>
<p class="C37 V23">L’Onnipotente noi non possiamo raggiungerlo, sublime in potenza e rettitudine, grande per giustizia: egli non opprime.</p>
<p class="C37 V24">Perciò lo temono tutti gli uomini, ma egli non considera quelli che si credono sapienti!». </p>
<p class="C38 V1">Il Signore prese a dire a Giobbe in mezzo all’uragano: </p>
<p class="C38 V2">«Chi è mai costui che oscura il mio piano con discorsi da ignorante?</p>
<p class="C38 V3">Cingiti i fianchi come un prode: io t’interrogherò e tu mi istruirai!</p>
<p class="C38 V4">Quando ponevo le fondamenta della terra, tu dov’eri? Dimmelo, se sei tanto intelligente!</p>
<p class="C38 V5">Chi ha fissato le sue dimensioni, se lo sai, o chi ha teso su di essa la corda per misurare?</p>
<p class="C38 V6">Dove sono fissate le sue basi o chi ha posto la sua pietra angolare,</p>
<p class="C38 V7">mentre gioivano in coro le stelle del mattino e acclamavano tutti i figli di Dio?</p>
<p class="C38 V8">Chi ha chiuso tra due porte il mare, quando usciva impetuoso dal seno materno,</p>
<p class="C38 V9">quando io lo vestivo di nubi e lo fasciavo di una nuvola oscura,</p>
<p class="C38 V10">quando gli ho fissato un limite, e gli ho messo chiavistello e due porte</p>
<p class="C38 V11">dicendo: “Fin qui giungerai e non oltre e qui s’infrangerà l’orgoglio delle tue onde”?</p>
<p class="C38 V12">Da quando vivi, hai mai comandato al mattino e assegnato il posto all’aurora,</p>
<p class="C38 V13">perché afferri la terra per i lembi e ne scuota via i malvagi,</p>
<p class="C38 V14">ed essa prenda forma come creta premuta da sigillo e si tinga come un vestito,</p>
<p class="C38 V15">e sia negata ai malvagi la loro luce e sia spezzato il braccio che si alza a colpire?</p>
<p class="C38 V16">Sei mai giunto alle sorgenti del mare e nel fondo dell’abisso hai tu passeggiato?</p>
<p class="C38 V17">Ti sono state svelate le porte della morte e hai visto le porte dell’ombra tenebrosa?</p>
<p class="C38 V18">Hai tu considerato quanto si estende la terra? Dillo, se sai tutto questo!</p>
<p class="C38 V19">Qual è la strada dove abita la luce e dove dimorano le tenebre,</p>
<p class="C38 V20">perché tu le possa ricondurre dentro i loro confini e sappia insegnare loro la via di casa?</p>
<p class="C38 V21">Certo, tu lo sai, perché allora eri già nato e il numero dei tuoi giorni è assai grande!</p>
<p class="C38 V22">Sei mai giunto fino ai depositi della neve, hai mai visto i serbatoi della grandine,</p>
<p class="C38 V23">che io riserbo per l’ora della sciagura, per il giorno della guerra e della battaglia?</p>
<p class="C38 V24">Per quali vie si diffonde la luce, da dove il vento d’oriente invade la terra?</p>
<p class="C38 V25">Chi ha scavato canali agli acquazzoni e una via al lampo tonante,</p>
<p class="C38 V26">per far piovere anche sopra una terra spopolata, su un deserto dove non abita nessuno,</p>
<p class="C38 V27">per dissetare regioni desolate e squallide e far sbocciare germogli verdeggianti?</p>
<p class="C38 V28">Ha forse un padre la pioggia? O chi fa nascere le gocce della rugiada?</p>
<p class="C38 V29">Dal qual grembo esce il ghiaccio e la brina del cielo chi la genera,</p>
<p class="C38 V30">quando come pietra le acque si induriscono e la faccia dell’abisso si raggela?</p>
<p class="C38 V31">Puoi tu annodare i legami delle Plèiadi o sciogliere i vincoli di Orione?</p>
<p class="C38 V32">Puoi tu far spuntare a suo tempo le costellazioni o guidare l’Orsa insieme con i suoi figli?</p>
<p class="C38 V33">Conosci tu le leggi del cielo o ne applichi le norme sulla terra?</p>
<p class="C38 V34">Puoi tu alzare la voce fino alle nubi per farti inondare da una massa d’acqua?</p>
<p class="C38 V35">Scagli tu i fulmini ed essi partono dicendoti: “Eccoci!”?</p>
<p class="C38 V36">Chi mai ha elargito all’ibis la sapienza o chi ha dato al gallo intelligenza?</p>
<p class="C38 V37">Chi mai è in grado di contare con esattezza le nubi e chi può riversare gli otri del cielo,</p>
<p class="C38 V38">quando la polvere del suolo diventa fango e le zolle si attaccano insieme?</p>
<p class="C38 V39">Sei forse tu che vai a caccia di preda per la leonessa e sazi la fame dei leoncelli,</p>
<p class="C38 V40">quando sono accovacciati nelle tane o stanno in agguato nei nascondigli?</p>
<p class="C38 V41">Chi prepara al corvo il suo pasto, quando i suoi piccoli gridano verso Dio e vagano qua e là per mancanza di cibo? </p>
<p class="C39 V1">Sai tu quando figliano i camosci o assisti alle doglie delle cerve?</p>
<p class="C39 V2">Conti tu i mesi della loro gravidanza e sai tu quando devono partorire?</p>
<p class="C39 V3">Si curvano e si sgravano dei loro parti, espellono i loro feti.</p>
<p class="C39 V4">Robusti sono i loro figli, crescono all’aperto, se ne vanno e non tornano più da esse.</p>
<p class="C39 V5">Chi lascia libero l’asino selvatico e chi ne scioglie i legami?</p>
<p class="C39 V6">Io gli ho dato come casa il deserto e per dimora la terra salmastra.</p>
<p class="C39 V7">Dei rumori della città se ne ride e non ode le urla dei guardiani.</p>
<p class="C39 V8">Gira per le montagne, sua pastura, e va in cerca di quanto è verde.</p>
<p class="C39 V9">Forse il bufalo acconsente a servirti o a passare la notte presso la tua greppia?</p>
<p class="C39 V10">Puoi forse legare il bufalo al solco con le corde, o fargli arare le valli dietro a te?</p>
<p class="C39 V11">Ti puoi fidare di lui, perché la sua forza è grande, e puoi scaricare su di lui le tue fatiche?</p>
<p class="C39 V12">Conteresti su di lui, perché torni e raduni la tua messe sull’aia?</p>
<p class="C39 V13">Lo struzzo batte festosamente le ali, come se fossero penne di cicogna e di falco.</p>
<p class="C39 V14">Depone infatti sulla terra le uova e nella sabbia le lascia riscaldare.</p>
<p class="C39 V15">Non pensa che un piede può schiacciarle, una bestia selvatica calpestarle.</p>
<p class="C39 V16">Tratta duramente i figli, come se non fossero suoi, della sua inutile fatica non si preoccupa,</p>
<p class="C39 V17">perché Dio gli ha negato la saggezza e non gli ha dato in sorte l’intelligenza.</p>
<p class="C39 V18">Ma quando balza in alto, si beffa del cavallo e del suo cavaliere.</p>
<p class="C39 V19">Puoi dare la forza al cavallo e rivestire di criniera il suo collo?</p>
<p class="C39 V20">Puoi farlo saltare come una cavalletta, con il suo nitrito maestoso e terrificante?</p>
<p class="C39 V21">Scalpita nella valle baldanzoso e con impeto va incontro alle armi.</p>
<p class="C39 V22">Sprezza la paura, non teme, né retrocede davanti alla spada.</p>
<p class="C39 V23">Su di lui tintinna la faretra, luccica la lancia e il giavellotto.</p>
<p class="C39 V24">Con eccitazione e furore divora lo spazio e al suono del corno più non si tiene.</p>
<p class="C39 V25">Al primo suono nitrisce: “Ah!” e da lontano fiuta la battaglia, gli urli dei capi e il grido di guerra.</p>
<p class="C39 V26">È forse per il tuo ingegno che spicca il volo lo sparviero e distende le ali verso il meridione?</p>
<p class="C39 V27">O al tuo comando l’aquila s’innalza e costruisce il suo nido sulle alture?</p>
<p class="C39 V28">Vive e passa la notte fra le rocce, sugli spuntoni delle rocce o sui picchi.</p>
<p class="C39 V29">Di lassù spia la preda e da lontano la scorgono i suoi occhi.</p>
<p class="C39 V30">I suoi piccoli succhiano il sangue e dove sono cadaveri, là essa si trova». </p>
<p class="C40 V1">Il Signore prese a dire a Giobbe: </p>
<p class="C40 V2">«Il censore vuole ancora contendere con l’Onnipotente? L’accusatore di Dio risponda!».</p>
<p class="C40 V3">Giobbe prese a dire al Signore: </p>
<p class="C40 V4">«Ecco, non conto niente: che cosa ti posso rispondere? Mi metto la mano sulla bocca.</p>
<p class="C40 V5">Ho parlato una volta, ma non replicherò, due volte ho parlato, ma non continuerò».</p>
<p class="C40 V6">Il Signore prese a dire a Giobbe in mezzo all’uragano: </p>
<p class="C40 V7">«Cingiti i fianchi come un prode: io t’interrogherò e tu mi istruirai!</p>
<p class="C40 V8">Oseresti tu cancellare il mio giudizio, dare a me il torto per avere tu la ragione?</p>
<p class="C40 V9">Hai tu un braccio come quello di Dio e puoi tuonare con voce pari alla sua?</p>
<p class="C40 V10">Su, órnati pure di maestà e di grandezza, rivèstiti di splendore e di gloria!</p>
<p class="C40 V11">Effondi pure i furori della tua collera, guarda ogni superbo e abbattilo,</p>
<p class="C40 V12">guarda ogni superbo e umilialo, schiaccia i malvagi ovunque si trovino;</p>
<p class="C40 V13">sprofondali nella polvere tutti insieme e rinchiudi i loro volti nel buio!</p>
<p class="C40 V14">Allora anch’io ti loderò, perché hai trionfato con la tua destra.</p>
<p class="C40 V15">Ecco, l’ippopotamo che io ho creato al pari di te, si nutre di erba come il bue.</p>
<p class="C40 V16">Guarda, la sua forza è nei fianchi e il suo vigore nel ventre.</p>
<p class="C40 V17">Rizza la coda come un cedro, i nervi delle sue cosce s’intrecciano saldi,</p>
<p class="C40 V18">le sue vertebre sono tubi di bronzo, le sue ossa come spranghe di ferro.</p>
<p class="C40 V19">Esso è la prima delle opere di Dio; solo il suo creatore può minacciarlo con la spada.</p>
<p class="C40 V20">Gli portano in cibo i prodotti dei monti, mentre tutte le bestie della campagna si trastullano attorno a lui.</p>
<p class="C40 V21">Sotto le piante di loto si sdraia, nel folto del canneto e della palude.</p>
<p class="C40 V22">Lo ricoprono d’ombra le piante di loto, lo circondano i salici del torrente.</p>
<p class="C40 V23">Ecco, se il fiume si ingrossa, egli non si agita, anche se il Giordano gli salisse fino alla bocca, resta calmo.</p>
<p class="C40 V24">Chi mai può afferrarlo per gli occhi, o forargli le narici con un uncino?</p>
<p class="C40 V25">Puoi tu pescare il Leviatàn con l’amo e tenere ferma la sua lingua con una corda,</p>
<p class="C40 V26">ficcargli un giunco nelle narici e forargli la mascella con un gancio?</p>
<p class="C40 V27">Ti rivolgerà forse molte suppliche o ti dirà dolci parole?</p>
<p class="C40 V28">Stipulerà forse con te un’alleanza, perché tu lo assuma come servo per sempre?</p>
<p class="C40 V29">Scherzerai con lui come un passero, legandolo per le tue bambine?</p>
<p class="C40 V30">Faranno affari con lui gli addetti alla pesca, e lo spartiranno tra i rivenditori?</p>
<p class="C40 V31">Crivellerai tu di dardi la sua pelle e con la fiocina la sua testa?</p>
<p class="C40 V32">Prova a mettere su di lui la tua mano: al solo ricordo della lotta, non ci riproverai! </p>
<p class="C41 V1">Ecco, davanti a lui ogni sicurezza viene meno, al solo vederlo si resta abbattuti.</p>
<p class="C41 V2">Nessuno è tanto audace da poterlo sfidare: chi mai può resistergli?</p>
<p class="C41 V3">Chi mai lo ha assalito e ne è uscito illeso? Nessuno sotto ogni cielo.</p>
<p class="C41 V4">Non passerò sotto silenzio la forza delle sue membra, né la sua potenza né la sua imponente struttura.</p>
<p class="C41 V5">Chi mai ha aperto il suo manto di pelle e nella sua doppia corazza chi è penetrato?</p>
<p class="C41 V6">Chi mai ha aperto i battenti della sua bocca, attorno ai suoi denti terrificanti?</p>
<p class="C41 V7">Il suo dorso è formato da file di squame, saldate con tenace suggello:</p>
<p class="C41 V8">l’una è così unita con l’altra che l’aria fra di esse non passa;</p>
<p class="C41 V9">ciascuna aderisce a quella vicina, sono compatte e non possono staccarsi.</p>
<p class="C41 V10">Il suo starnuto irradia luce, i suoi occhi sono come le palpebre dell’aurora.</p>
<p class="C41 V11">Dalla sua bocca erompono vampate, sprizzano scintille di fuoco.</p>
<p class="C41 V12">Dalle sue narici esce fumo come da caldaia infuocata e bollente.</p>
<p class="C41 V13">Il suo fiato incendia carboni e dalla bocca gli escono fiamme.</p>
<p class="C41 V14">Nel suo collo risiede la forza e innanzi a lui corre il terrore.</p>
<p class="C41 V15">Compatta è la massa della sua carne, ben salda su di lui e non si muove.</p>
<p class="C41 V16">Il suo cuore è duro come pietra, duro come la macina inferiore.</p>
<p class="C41 V17">Quando si alza si spaventano gli dèi e per il terrore restano smarriti.</p>
<p class="C41 V18">La spada che lo affronta non penetra, né lancia né freccia né dardo.</p>
<p class="C41 V19">Il ferro per lui è come paglia, il bronzo come legno tarlato.</p>
<p class="C41 V20">Non lo mette in fuga la freccia, per lui le pietre della fionda sono come stoppia.</p>
<p class="C41 V21">Come stoppia è la mazza per lui e si fa beffe del sibilo del giavellotto.</p>
<p class="C41 V22">La sua pancia è fatta di cocci aguzzi e striscia sul fango come trebbia.</p>
<p class="C41 V23">Fa ribollire come pentola il fondo marino, fa gorgogliare il mare come un vaso caldo di unguenti.</p>
<p class="C41 V24">Dietro di sé produce una scia lucente e l’abisso appare canuto.</p>
<p class="C41 V25">Nessuno sulla terra è pari a lui, creato per non aver paura.</p>
<p class="C41 V26">Egli domina tutto ciò che superbo s’innalza, è sovrano su tutte le bestie feroci». </p>
<p class="C42 V1">Giobbe prese a dire al Signore: </p>
<p class="C42 V2">«Comprendo che tu puoi tutto e che nessun progetto per te è impossibile.</p>
<p class="C42 V3">Chi è colui che, da ignorante, può oscurare il tuo piano? Davvero ho esposto cose che non capisco, cose troppo meravigliose per me, che non comprendo.</p>
<p class="C42 V4">Ascoltami e io parlerò, io t’interrogherò e tu mi istruirai!</p>
<p class="C42 V5">Io ti conoscevo solo per sentito dire, ma ora i miei occhi ti hanno veduto.</p>
<p class="C42 V6">Perciò mi ricredo e mi pento sopra polvere e cenere».</p>
<p class="C42 V7">Dopo che il Signore ebbe rivolto queste parole a Giobbe, disse a Elifaz di Teman: «La mia ira si è accesa contro di te e contro i tuoi due amici, perché non avete detto di me cose rette come il mio servo Giobbe.</p>
<p class="C42 V8">Prendete dunque sette giovenchi e sette montoni e andate dal mio servo Giobbe e offriteli in olocausto per voi. Il mio servo Giobbe pregherà per voi e io, per riguardo a lui, non punirò la vostra stoltezza, perché non avete detto di me cose rette come il mio servo Giobbe».</p>
<p class="C42 V9">Elifaz di Teman, Bildad di Suach e Sofar di Naamà andarono e fecero come aveva detto loro il Signore e il Signore ebbe riguardo di Giobbe.</p>
<p class="C42 V10">Il Signore ristabilì la sorte di Giobbe, dopo che egli ebbe pregato per i suoi amici. Infatti il Signore raddoppiò quanto Giobbe aveva posseduto.</p>
<p class="C42 V11">Tutti i suoi fratelli, le sue sorelle e i suoi conoscenti di prima vennero a trovarlo; banchettarono con lui in casa sua, condivisero il suo dolore e lo consolarono di tutto il male che il Signore aveva mandato su di lui, e ognuno gli regalò una somma di denaro e un anello d’oro.</p>
<p class="C42 V12">Il Signore benedisse il futuro di Giobbe più del suo passato. Così possedette quattordicimila pecore e seimila cammelli, mille paia di buoi e mille asine.</p>
<p class="C42 V13">Ebbe anche sette figli e tre figlie.</p>
<p class="C42 V14">Alla prima mise nome Colomba, alla seconda Cassia e alla terza Argentea.</p>
<p class="C42 V15">In tutta la terra non si trovarono donne così belle come le figlie di Giobbe e il loro padre le mise a parte dell’eredità insieme con i loro fratelli.</p>
<p class="C42 V16">Dopo tutto questo, Giobbe visse ancora centoquarant’anni e vide figli e nipoti per quattro generazioni.</p>
<p class="C42 V17">Poi Giobbe morì, vecchio e sazio di giorni. </p>
</div>
</div>
<div class="edizione CEI1974">
<div class="libro Gb">
<p class="CCAPITOLO VVERSO">TESTO</p>
<p class="C1 V1">C'era nella terra di Uz un uomo chiamato Giobbe: uomo integro e retto, temeva Dio ed era alieno dal male.</p>
<p class="C1 V2">Gli erano nati sette figli e tre figlie;</p>
<p class="C1 V3">possedeva settemila pecore e tremila cammelli, cinquecento paia di buoi e cinquecento asine, e molto numerosa era la sua servitù. Quest'uomo era il più grande fra tutti i figli d'oriente.</p>
<p class="C1 V4">Ora i suoi figli solevano andare a fare banchetti in casa di uno di loro, ciascuno nel suo giorno, e mandavano a invitare anche le loro tre sorelle per mangiare e bere insieme.</p>
<p class="C1 V5">Quando avevano compiuto il turno dei giorni del banchetto, Giobbe li mandava a chiamare per purificarli; si alzava di buon mattino e offriva olocausti secondo il numero di tutti loro. Giobbe infatti pensava: «Forse i miei figli hanno peccato e hanno offeso Dio nel loro cuore». Così faceva Giobbe ogni volta.</p>
<p class="C1 V6">Un giorno, i figli di Dio andarono a presentarsi davanti al Signore e anche satana andò in mezzo a loro.</p>
<p class="C1 V7">Il Signore chiese a satana: «Da dove vieni?». Satana rispose al Signore: «Da un giro sulla terra, che ho percorsa».</p>
<p class="C1 V8">Il Signore disse a satana: «Hai posto attenzione al mio servo Giobbe? Nessuno è come lui sulla terra: uomo integro e retto, teme Dio ed è alieno dal male».</p>
<p class="C1 V9">Satana rispose al Signore e disse: «Forse che Giobbe teme Dio per nulla?</p>
<p class="C1 V10">Non hai forse messo una siepe intorno a lui e alla sua casa e a tutto quanto è suo? Tu hai benedetto il lavoro delle sue mani e il suo bestiame abbonda di terra.</p>
<p class="C1 V11">Ma stendi un poco la mano e tocca quanto ha e vedrai come ti benedirà in faccia!».</p>
<p class="C1 V12">Il Signore disse a satana: «Ecco, quanto possiede è in tuo potere, ma non stender la mano su di lui». Satana si allontanò dal Signore.</p>
<p class="C1 V13">Ora accadde che un giorno, mentre i suoi figli e le sue figlie stavano mangiando e bevendo in casa del fratello maggiore,</p>
<p class="C1 V14">un messaggero venne da Giobbe e gli disse: «I buoi stavano arando e le asine pascolando vicino ad essi,</p>
<p class="C1 V15">quando i Sabei sono piombati su di essi e li hanno predati e hanno passato a fil di spada i guardiani. Sono scampato io solo che ti racconto questo».</p>
<p class="C1 V16">Mentr'egli ancora parlava, entrò un altro e disse: «Un fuoco divino è caduto dal cielo: si è attaccato alle pecore e ai guardiani e li ha divorati. Sono scampato io solo che ti racconto questo».</p>
<p class="C1 V17">Mentr'egli ancora parlava, entrò un altro e disse: «I Caldei hanno formato tre bande: si sono gettati sopra i cammelli e li hanno presi e hanno passato a fil di spada i guardiani. Sono scampato io solo che ti racconto questo».</p>
<p class="C1 V18">Mentr'egli ancora parlava, entrò un altro e disse: «I tuoi figli e le tue figlie stavano mangiando e bevendo in casa del loro fratello maggiore,</p>
<p class="C1 V19">quand'ecco un vento impetuoso si è scatenato da oltre il deserto: ha investito i quattro lati della casa, che è rovinata sui giovani e sono morti. Sono scampato io solo che ti racconto questo».</p>
<p class="C1 V20">Allora Giobbe si alzò e si stracciò le vesti, si rase il capo, cadde a terra, si prostrò</p>
<p class="C1 V21">e disse: «Nudo uscii dal seno di mia madre, e nudo vi ritornerò. Il Signore ha dato, il Signore ha tolto, sia benedetto il nome del Signore!».</p>
<p class="C1 V22">In tutto questo Giobbe non peccò e non attribuì a Dio nulla di ingiusto.</p>
<p class="C2 V1">Quando un giorno i figli di Dio andarono a presentarsi al Signore, anche satana andò in mezzo a loro a presentarsi al Signore.</p>
<p class="C2 V2">Il Signore disse a satana: «Da dove vieni?». Satana rispose al Signore: «Da un giro sulla terra che ho percorsa».</p>
<p class="C2 V3">Il Signore disse a satana: «Hai posto attenzione al mio servo Giobbe? Nessuno è come lui sulla terra: uomo integro e retto, teme Dio ed è alieno dal male. Egli è ancor saldo nella sua integrità; tu mi hai spinto contro di lui, senza ragione, per rovinarlo».</p>
<p class="C2 V4">Satana rispose al Signore: «Pelle per pelle; tutto quanto ha, l'uomo è pronto a darlo per la sua vita.</p>
<p class="C2 V5">Ma stendi un poco la mano e toccalo nell'osso e nella carne e vedrai come ti benedirà in faccia!».</p>
<p class="C2 V6">Il Signore disse a satana: «Eccolo nelle tue mani! Soltanto risparmia la sua vita».</p>
<p class="C2 V7">Satana si allontanò dal Signore e colpì Giobbe con una piaga maligna, dalla pianta dei piedi alla cima del capo.</p>
<p class="C2 V8">Giobbe prese un coccio per grattarsi e stava seduto in mezzo alla cenere.</p>
<p class="C2 V9">Allora sua moglie disse: «Rimani ancor fermo nella tua integrità? Benedici Dio e muori!».</p>
<p class="C2 V10">Ma egli le rispose: «Come parlerebbe una stolta tu hai parlato! Se da Dio accettiamo il bene, perché non dovremo accettare il male?». In tutto questo Giobbe non peccò con le sue labbra.</p>
<p class="C2 V11">Nel frattempo tre amici di Giobbe erano venuti a sapere di tutte le disgrazie che si erano abbattute su di lui. Partirono, ciascuno dalla sua contrada, Elifaz il Temanita, Bildad il Suchita e Zofar il Naamatita, e si accordarono per andare a condolersi con lui e a consolarlo.</p>
<p class="C2 V12">Alzarono gli occhi da lontano ma non lo riconobbero e, dando in grida, si misero a piangere. Ognuno si stracciò le vesti e si cosparse il capo di polvere.</p>
<p class="C2 V13">Poi sedettero accanto a lui in terra, per sette giorni e sette notti, e nessuno gli rivolse una parola, perché vedevano che molto grande era il suo dolore.</p>
<p class="C3 V1">Dopo, Giobbe aprì la bocca e maledisse il suo giorno;</p>
<p class="C3 V2">prese a dire:</p>
<p class="C3 V3">Perisca il giorno in cui nacqui e la notte in cui si disse: «È stato concepito un uomo!».</p>
<p class="C3 V4">Quel giorno sia tenebra, non lo ricerchi Dio dall'alto, né brilli mai su di esso la luce.</p>
<p class="C3 V5">Lo rivendichi tenebra e morte, gli si stenda sopra una nube e lo facciano spaventoso gli uragani del giorno!</p>
<p class="C3 V6">Quel giorno lo possieda il buio non si aggiunga ai giorni dell'anno, non entri nel conto dei mesi.</p>
<p class="C3 V7">Ecco, quella notte sia lugubre e non entri giubilo in essa.</p>
<p class="C3 V8">La maledicano quelli che imprecano al giorno, che sono pronti a evocare Leviatan.</p>
<p class="C3 V9">Si oscurino le stelle del suo crepuscolo, speri la luce e non venga; non veda schiudersi le palpebre dell'aurora,</p>
<p class="C3 V10">poiché non mi ha chiuso il varco del grembo materno, e non ha nascosto l'affanno agli occhi miei!</p>
<p class="C3 V11">E perché non sono morto fin dal seno di mia madre e non spirai appena uscito dal grembo?</p>
<p class="C3 V12">Perché due ginocchia mi hanno accolto, e perché due mammelle, per allattarmi?</p>
<p class="C3 V13">Sì, ora giacerei tranquillo, dormirei e avrei pace</p>
<p class="C3 V14">con i re e i governanti della terra, che si sono costruiti mausolei,</p>
<p class="C3 V15">o con i principi, che hanno oro e riempiono le case d'argento.</p>
<p class="C3 V16">Oppure, come aborto nascosto, più non sarei, o come i bimbi che non hanno visto la luce.</p>
<p class="C3 V17">Laggiù i malvagi cessano d'agitarsi, laggiù riposano gli sfiniti di forze.</p>
<p class="C3 V18">I prigionieri hanno pace insieme, non sentono più la voce dell'aguzzino.</p>
<p class="C3 V19">Laggiù è il piccolo e il grande, e lo schiavo è libero dal suo padrone.</p>
<p class="C3 V20">Perché dare la luce a un infelice e la vita a chi ha l'amarezza nel cuore,</p>
<p class="C3 V21">a quelli che aspettano la morte e non viene, che la cercano più di un tesoro,</p>
<p class="C3 V22">che godono alla vista di un tumulo, gioiscono se possono trovare una tomba...</p>
<p class="C3 V23">a un uomo, la cui via è nascosta e che Dio da ogni parte ha sbarrato?</p>
<p class="C3 V24">Così, al posto del cibo entra il mio gemito, e i miei ruggiti sgorgano come acqua,</p>
<p class="C3 V25">perché ciò che temo mi accade e quel che mi spaventa mi raggiunge.</p>
<p class="C3 V26">Non ho tranquillità, non ho requie, non ho riposo e viene il tormento!</p>
<p class="C4 V1">Elifaz il Temanita prese la parola e disse:</p>
<p class="C4 V2">Se si tenta di parlarti, ti sarà forse gravoso? Ma chi può trattenere il discorso?</p>
<p class="C4 V3">Ecco, tu hai istruito molti e a mani fiacche hai ridato vigore;</p>
<p class="C4 V4">le tue parole hanno sorretto chi vacillava e le ginocchia che si piegavano hai rafforzato.</p>
<p class="C4 V5">Ma ora questo accade a te e ti abbatti; capita a te e ne sei sconvolto.</p>
<p class="C4 V6">La tua pietà non era forse la tua fiducia e la tua condotta integra, la tua speranza?</p>
<p class="C4 V7">Ricordalo: quale innocente è mai perito e quando mai furon distrutti gli uomini retti?</p>
<p class="C4 V8">Per quanto io ho visto, chi coltiva iniquità, chi semina affanni, li raccoglie.</p>
<p class="C4 V9">A un soffio di Dio periscono e dallo sfogo della sua ira sono annientati.</p>
<p class="C4 V10">Il ruggito del leone e l'urlo del leopardo e i denti dei leoncelli sono frantumati.</p>
<p class="C4 V11">Il leone è perito per mancanza di preda e i figli della leonessa sono stati dispersi.</p>
<p class="C4 V12">A me fu recata, furtiva, una parola e il mio orecchio ne percepì il lieve sussurro.</p>
<p class="C4 V13">Nei fantasmi, tra visioni notturne, quando grava sugli uomini il sonno,</p>
<p class="C4 V14">terrore mi prese e spavento e tutte le ossa mi fece tremare;</p>
<p class="C4 V15">un vento mi passò sulla faccia, e il pelo si drizzò sulla mia carne...</p>
<p class="C4 V16">Stava là ritto uno, di cui non riconobbi l'aspetto, un fantasma stava davanti ai miei occhi... Un sussurro..., e una voce mi si fece sentire:</p>
<p class="C4 V17">«Può il mortale essere giusto davanti a Dio o innocente l'uomo davanti al suo creatore?</p>
<p class="C4 V18">Ecco, dei suoi servi egli non si fida e ai suoi angeli imputa difetti;</p>
<p class="C4 V19">quanto più a chi abita case di fango, che nella polvere hanno il loro fondamento! Come tarlo sono schiacciati,</p>
<p class="C4 V20">annientati fra il mattino e la sera: senza che nessuno ci badi, periscono per sempre.</p>
<p class="C4 V21">La funicella della loro tenda non viene forse strappata? Muoiono senza saggezza!».</p>
<p class="C5 V1">Chiama, dunque! Ti risponderà forse qualcuno? E a chi fra i santi ti rivolgerai?</p>
<p class="C5 V2">Poiché allo stolto dà morte lo sdegno e la collera fa morire lo sciocco.</p>
<p class="C5 V3">Io ho visto lo stolto metter radici, ma imputridire la sua dimora all'istante.</p>
<p class="C5 V4">I suoi figli sono lungi dal prosperare, sono oppressi alla porta, senza difensore;</p>
<p class="C5 V5">l'affamato ne divora la messe e gente assetata ne succhia gli averi.</p>
<p class="C5 V6">Non esce certo dalla polvere la sventura né germoglia dalla terra il dolore,</p>
<p class="C5 V7">ma è l'uomo che genera pene, come le scintille volano in alto.</p>
<p class="C5 V8">Io, invece, mi rivolgerei a Dio e a Dio esporrei la mia causa:</p>
<p class="C5 V9">a lui, che fa cose grandi e incomprensibili, meraviglie senza numero,</p>
<p class="C5 V10">che dà la pioggia alla terra e manda le acque sulle campagne.</p>
<p class="C5 V11">Colloca gli umili in alto e gli afflitti solleva a prosperità;</p>
<p class="C5 V12">rende vani i pensieri degli scaltri e le loro mani non ne compiono i disegni;</p>
<p class="C5 V13">coglie di sorpresa i saggi nella loro astuzia e manda in rovina il consiglio degli scaltri.</p>
<p class="C5 V14">Di giorno incappano nel buio e brancolano in pieno sole come di notte,</p>
<p class="C5 V15">mentre egli salva dalla loro spada l'oppresso, e il meschino dalla mano del prepotente.</p>
<p class="C5 V16">C'è speranza per il misero e l'ingiustizia chiude la bocca.</p>
<p class="C5 V17">Felice l'uomo, che è corretto da Dio: perciò tu non sdegnare la correzione dell'Onnipotente,</p>
<p class="C5 V18">perché egli fa la piaga e la fascia, ferisce e la sua mano risana.</p>
<p class="C5 V19">Da sei tribolazioni ti libererà e alla settima non ti toccherà il male;</p>
<p class="C5 V20">nella carestia ti scamperà dalla morte e in guerra dal colpo della spada;</p>
<p class="C5 V21">sarai al riparo dal flagello della lingua, né temerai quando giunge la rovina.</p>
<p class="C5 V22">Della rovina e della fame ti riderai né temerai le bestie selvatiche;</p>
<p class="C5 V23">con le pietre del campo avrai un patto e le bestie selvatiche saranno in pace con te.</p>
<p class="C5 V24">Conoscerai la prosperità della tua tenda, visiterai la tua proprietà e non sarai deluso.</p>
<p class="C5 V25">Vedrai, numerosa, la prole, i tuoi rampolli come l'erba dei prati.</p>
<p class="C5 V26">Te ne andrai alla tomba in piena maturità, come si ammucchia il grano a suo tempo.</p>
<p class="C5 V27">Ecco, questo abbiamo osservato: è così. Ascoltalo e sappilo per tuo bene.</p>
<p class="C6 V1">Allora Giobbe rispose:</p>
<p class="C6 V2">Se ben si pesasse il mio cruccio e sulla stessa bilancia si ponesse la mia sventura...</p>
<p class="C6 V3">certo sarebbe più pesante della sabbia del mare! Per questo temerarie sono state le mie parole,</p>
<p class="C6 V4">perché le saette dell'Onnipotente mi stanno infitte, sì che il mio spirito ne beve il veleno e terrori immani mi si schierano contro!</p>
<p class="C6 V5">Raglia forse il somaro con l'erba davanti o muggisce il bue sopra il suo foraggio?</p>
<p class="C6 V6">Si mangia forse un cibo insipido, senza sale? O che gusto c'è nell'acqua di malva?</p>
<p class="C6 V7">Ciò che io ricusavo di toccare questo è il ributtante mio cibo!</p>
<p class="C6 V8">Oh, mi accadesse quello che invoco, e Dio mi concedesse quello che spero!</p>
<p class="C6 V9">Volesse Dio schiacciarmi, stendere la mano e sopprimermi!</p>
<p class="C6 V10">Ciò sarebbe per me un qualche conforto e gioirei, pur nell'angoscia senza pietà, per non aver rinnegato i decreti del Santo.</p>
<p class="C6 V11">Qual la mia forza, perché io possa durare, o qual la mia fine, perché prolunghi la vita?</p>
<p class="C6 V12">La mia forza è forza di macigni? La mia carne è forse di bronzo?</p>
<p class="C6 V13">Non v'è proprio aiuto per me? Ogni soccorso mi è precluso?</p>
<p class="C6 V14">A chi è sfinito è dovuta pietà dagli amici, anche se ha abbandonato il timore di Dio.</p>
<p class="C6 V15">I miei fratelli mi hanno deluso come un torrente, sono dileguati come i torrenti delle valli,</p>
<p class="C6 V16">i quali sono torbidi per lo sgelo, si gonfiano allo sciogliersi della neve,</p>
<p class="C6 V17">ma al tempo della siccità svaniscono e all'arsura scompaiono dai loro letti.</p>
<p class="C6 V18">Deviano dalle loro piste le carovane, avanzano nel deserto e vi si perdono;</p>
<p class="C6 V19">le carovane di Tema guardano là, i viandanti di Saba sperano in essi:</p>
<p class="C6 V20">ma rimangono delusi d'avere sperato, giunti fin là, ne restano confusi.</p>
<p class="C6 V21">Così ora voi siete per me: vedete che faccio orrore e vi prende paura.</p>
<p class="C6 V22">Vi ho detto forse: «Datemi qualcosa» o «dei vostri beni fatemi un regalo»</p>
<p class="C6 V23">o «liberatemi dalle mani di un nemico» o «dalle mani dei violenti riscattatemi»?</p>
<p class="C6 V24">Istruitemi e allora io tacerò, fatemi conoscere in che cosa ho sbagliato.</p>
<p class="C6 V25">Che hanno di offensivo le giuste parole? Ma che cosa dimostra la prova che viene da voi?</p>
<p class="C6 V26">Forse voi pensate a confutare parole, e come sparsi al vento stimate i detti di un disperato!</p>
<p class="C6 V27">Anche sull'orfano gettereste la sorte e a un vostro amico scavereste la fossa.</p>
<p class="C6 V28">Ma ora degnatevi di volgervi verso di me: davanti a voi non mentirò.</p>
<p class="C6 V29">Su, ricredetevi: non siate ingiusti! Ricredetevi; la mia giustizia è ancora qui!</p>
<p class="C6 V30">C'è forse iniquità sulla mia lingua o il mio palato non distingue più le sventure?</p>
<p class="C7 V1">Non ha forse un duro lavoro l'uomo sulla terra e i suoi giorni non sono come quelli d'un mercenario?</p>
<p class="C7 V2">Come lo schiavo sospira l'ombra e come il mercenario aspetta il suo salario,</p>
<p class="C7 V3">così a me son toccati mesi d'illusione e notti di dolore mi sono state assegnate.</p>
<p class="C7 V4">Se mi corico dico: «Quando mi alzerò?». Si allungano le ombre e sono stanco di rigirarmi fino all'alba.</p>
<p class="C7 V5">Ricoperta di vermi e croste è la mia carne, raggrinzita è la mia pelle e si disfà.</p>
<p class="C7 V6">I miei giorni sono stati più veloci d'una spola, sono finiti senza speranza.</p>
<p class="C7 V7">Ricordati che un soffio è la mia vita: il mio occhio non rivedrà più il bene.</p>
<p class="C7 V8">Non mi scorgerà più l'occhio di chi mi vede: i tuoi occhi saranno su di me e io più non sarò.</p>
<p class="C7 V9">Una nube svanisce e se ne va, così chi scende agl'inferi più non risale;</p>
<p class="C7 V10">non tornerà più nella sua casa, mai più lo rivedrà la sua dimora.</p>
<p class="C7 V11">Ma io non terrò chiusa la mia bocca, parlerò nell'angoscia del mio spirito, mi lamenterò nell'amarezza del mio cuore!</p>
<p class="C7 V12">Son io forse il mare oppure un mostro marino, perché tu mi metta accanto una guardia?</p>
<p class="C7 V13">Quando io dico: «Il mio giaciglio mi darà sollievo, il mio letto allevierà la mia sofferenza»,</p>
<p class="C7 V14">tu allora mi spaventi con sogni e con fantasmi tu mi atterrisci.</p>
<p class="C7 V15">Preferirei essere soffocato, la morte piuttosto che questi miei dolori!</p>
<p class="C7 V16">Io mi disfaccio, non vivrò più a lungo. Lasciami, perché un soffio sono i miei giorni.</p>
<p class="C7 V17">Che è quest'uomo che tu nei fai tanto conto e a lui rivolgi la tua attenzione</p>
<p class="C7 V18">e lo scruti ogni mattina e ad ogni istante lo metti alla prova?</p>
<p class="C7 V19">Fino a quando da me non toglierai lo sguardo e non mi lascerai inghiottire la saliva?</p>
<p class="C7 V20">Se ho peccato, che cosa ti ho fatto, o custode dell'uomo? Perché m'hai preso a bersaglio e ti son diventato di peso?</p>
<p class="C7 V21">Perché non cancelli il mio peccato e non dimentichi la mia iniquità? Ben presto giacerò nella polvere, mi cercherai, ma più non sarò!</p>
<p class="C8 V1">Allora prese a dire Bildad il Suchita:</p>
<p class="C8 V2">Fino a quando dirai queste cose e vento impetuoso saranno le parole della tua bocca?</p>
<p class="C8 V3">Può forse Dio deviare il diritto o l'Onnipotente sovvertire la giustizia?</p>
<p class="C8 V4">Se i tuoi figli hanno peccato contro di lui, li ha messi in balìa della loro iniquità.</p>
<p class="C8 V5">Se tu cercherai Dio e implorerai l'Onnipotente,</p>
<p class="C8 V6">se puro e integro tu sei, fin d'ora veglierà su di te e ristabilirà la dimora della tua giustizia;</p>
<p class="C8 V7">piccola cosa sarà la tua condizione di prima, di fronte alla grandezza che avrà la futura.</p>
<p class="C8 V8">Chiedilo infatti alle generazioni passate, poni mente all'esperienza dei loro padri,</p>
<p class="C8 V9">perché noi siamo di ieri e nulla sappiamo, come un'ombra sono i nostri giorni sulla terra.</p>
<p class="C8 V10">Essi forse non ti istruiranno e ti parleranno traendo le parole dal cuore?</p>
<p class="C8 V11">Cresce forse il papiro fuori della palude e si sviluppa forse il giunco senz'acqua?</p>
<p class="C8 V12">È ancora verde, non buono per tagliarlo, e inaridisce prima d'ogn'altra erba.</p>
<p class="C8 V13">Tale il destino di chi dimentica Dio, così svanisce la speranza dell'empio;</p>
<p class="C8 V14">la sua fiducia è come un filo e una tela di ragno è la sua sicurezza:</p>
<p class="C8 V15">si appoggi alla sua casa, essa non resiste, vi si aggrappi, ma essa non regge.</p>
<p class="C8 V16">Rigoglioso sia pure in faccia al sole e sopra il giardino si spandano i suoi rami,</p>
<p class="C8 V17">sul terreno sassoso s'intreccino le sue radici, tra le pietre attinga la vita.</p>
<p class="C8 V18">Se lo si toglie dal suo luogo, questo lo rinnega: «Non t'ho mai visto!».</p>
<p class="C8 V19">Ecco la gioia del suo destino e dalla terra altri rispuntano.</p>
<p class="C8 V20">Dunque, Dio non rigetta l'uomo integro, e non sostiene la mano dei malfattori.</p>
<p class="C8 V21">Colmerà di nuovo la tua bocca di sorriso e le tue labbra di gioia.</p>
<p class="C8 V22">I tuoi nemici saran coperti di vergogna e la tenda degli empi più non sarà.</p>
<p class="C9 V1">Giobbe rispose dicendo:</p>
<p class="C9 V2">In verità io so che è così: e come può un uomo aver ragione innanzi a Dio?</p>
<p class="C9 V3">Se uno volesse disputare con lui, non gli risponderebbe una volta su mille.</p>
<p class="C9 V4">Saggio di mente, potente per la forza, chi s'è opposto a lui ed è rimasto salvo?</p>
<p class="C9 V5">Sposta le montagne e non lo sanno, egli nella sua ira le sconvolge.</p>
<p class="C9 V6">Scuote la terra dal suo posto e le sue colonne tremano.</p>
<p class="C9 V7">Comanda al sole ed esso non sorge e alle stelle pone il suo sigillo.</p>
<p class="C9 V8">Egli da solo stende i cieli e cammina sulle onde del mare.</p>
<p class="C9 V9">Crea l'Orsa e l'Orione, le Pleiadi e i penetrali del cielo australe.</p>
<p class="C9 V10">Fa cose tanto grandi da non potersi indagare, meraviglie da non potersi contare.</p>
<p class="C9 V11">Ecco, mi passa vicino e non lo vedo, se ne va e di lui non m'accorgo.</p>
<p class="C9 V12">Se rapisce qualcosa, chi lo può impedire? Chi gli può dire: «Che fai?».</p>
<p class="C9 V13">Dio non ritira la sua collera: sotto di lui sono fiaccati i sostenitori di Raab.</p>
<p class="C9 V14">Tanto meno io potrei rispondergli, trovare parole da dirgli!</p>
<p class="C9 V15">Se avessi anche ragione, non risponderei, al mio giudice dovrei domandare pietà.</p>
<p class="C9 V16">Se io lo invocassi e mi rispondesse, non crederei che voglia ascoltare la mia voce.</p>
<p class="C9 V17">Egli con una tempesta mi schiaccia, moltiplica le mie piaghe senza ragione,</p>
<p class="C9 V18">non mi lascia riprendere il fiato, anzi mi sazia di amarezze.</p>
<p class="C9 V19">Se si tratta di forza, è lui che dà il vigore; se di giustizia, chi potrà citarlo?</p>
<p class="C9 V20">Se avessi ragione, il mio parlare mi condannerebbe; se fossi innocente, egli proverebbe che io sono reo.</p>
<p class="C9 V21">Sono innocente? Non lo so neppure io, detesto la mia vita!</p>
<p class="C9 V22">Per questo io dico: «È la stessa cosa»: egli fa perire l'innocente e il reo!</p>
<p class="C9 V23">Se un flagello uccide all'improvviso, della sciagura degli innocenti egli ride.</p>
<p class="C9 V24">La terra è lasciata in balìa del malfattore: egli vela il volto dei suoi giudici; se non lui, chi dunque sarà?</p>
<p class="C9 V25">I miei giorni passano più veloci d'un corriere, fuggono senza godere alcun bene,</p>
<p class="C9 V26">volano come barche di giunchi, come aquila che piomba sulla preda.</p>
<p class="C9 V27">Se dico: «Voglio dimenticare il mio gemito, cambiare il mio volto ed essere lieto»,</p>
<p class="C9 V28">mi spavento per tutti i miei dolori; so bene che non mi dichiarerai innocente.</p>
<p class="C9 V29">Se sono colpevole, perché affaticarmi invano?</p>
<p class="C9 V30">Anche se mi lavassi con la neve e pulissi con la soda le mie mani,</p>
<p class="C9 V31">allora tu mi tufferesti in un pantano e in orrore mi avrebbero le mie vesti.</p>
<p class="C9 V32">Poiché non è uomo come me, che io possa rispondergli: «Presentiamoci alla pari in giudizio».</p>
<p class="C9 V33">Non c'è fra noi due un arbitro che ponga la mano su noi due.</p>
<p class="C9 V34">Allontani da me la sua verga sì che non mi spaventi il suo terrore:</p>
<p class="C9 V35">allora io potrò parlare senza temerlo, perché così non sono in me stesso.</p>
<p class="C10 V1">Stanco io sono della mia vita! Darò libero sfogo al mio lamento, parlerò nell'amarezza del mio cuore.</p>
<p class="C10 V2">Dirò a Dio: Non condannarmi! Fammi sapere perché mi sei avversario.</p>
<p class="C10 V3">È forse bene per te opprimermi, disprezzare l'opera delle tue mani e favorire i progetti dei malvagi?</p>
<p class="C10 V4">Hai tu forse occhi di carne o anche tu vedi come l'uomo?</p>
<p class="C10 V5">Sono forse i tuoi giorni come i giorni di un uomo, i tuoi anni come i giorni di un mortale,</p>
<p class="C10 V6">perché tu debba scrutare la mia colpa e frugare il mio peccato,</p>
<p class="C10 V7">pur sapendo ch'io non sono colpevole e che nessuno mi può liberare dalla tua mano?</p>
<p class="C10 V8">Le tue mani mi hanno plasmato e mi hanno fatto integro in ogni parte; vorresti ora distruggermi?</p>
<p class="C10 V9">Ricordati che come argilla mi hai plasmato e in polvere mi farai tornare.</p>
<p class="C10 V10">Non m'hai colato forse come latte e fatto accagliare come cacio?</p>
<p class="C10 V11">Di pelle e di carne mi hai rivestito, d'ossa e di nervi mi hai intessuto.</p>
<p class="C10 V12">Vita e benevolenza tu mi hai concesso e la tua premura ha custodito il mio spirito.</p>
<p class="C10 V13">Eppure, questo nascondevi nel cuore, so che questo avevi nel pensiero!</p>
<p class="C10 V14">Tu mi sorvegli, se pecco, e non mi lasci impunito per la mia colpa.</p>
<p class="C10 V15">Se sono colpevole, guai a me! Se giusto, non oso sollevare la testa, sazio d'ignominia, come sono, ed ebbro di miseria.</p>
<p class="C10 V16">Se la sollevo, tu come un leopardo mi dai la caccia e torni a compiere prodigi contro di me,</p>
<p class="C10 V17">su di me rinnovi i tuoi attacchi, contro di me aumenti la tua ira e truppe sempre fresche mi assalgono.</p>
<p class="C10 V18">Perché tu mi hai tratto dal seno materno? Fossi morto e nessun occhio m'avesse mai visto!</p>
<p class="C10 V19">Sarei come se non fossi mai esistito; dal ventre sarei stato portato alla tomba!</p>
<p class="C10 V20">E non son poca cosa i giorni della mia vita? Lasciami, sì ch'io possa respirare un poco</p>
<p class="C10 V21">prima che me ne vada, senza ritornare, verso la terra delle tenebre e dell'ombra di morte,</p>
<p class="C10 V22">terra di caligine e di disordine, dove la luce è come le tenebre.</p>
<p class="C11 V1">Allora Zofar il Naamatita prese la parola e disse:</p>
<p class="C11 V2">A tante parole non si darà risposta? O il loquace dovrà aver ragione?</p>
<p class="C11 V3">I tuoi sproloqui faranno tacere la gente? Ti farai beffe, senza che alcuno ti svergogni?</p>
<p class="C11 V4">Tu dici: «Pura è la mia condotta, io sono irreprensibile agli occhi di lui».</p>
<p class="C11 V5">Tuttavia, volesse Dio parlare e aprire le labbra contro di te,</p>
<p class="C11 V6">per manifestarti i segreti della sapienza, che sono così difficili all'intelletto, allora sapresti che Dio ti condona parte della tua colpa.</p>
<p class="C11 V7">Credi tu di scrutare l'intimo di Dio o di penetrare la perfezione dell'Onnipotente?</p>
<p class="C11 V8">È più alta del cielo: che cosa puoi fare? È più profonda degli inferi: che ne sai?</p>
<p class="C11 V9">Più lunga della terra ne è la dimensione, più vasta del mare.</p>
<p class="C11 V10">Se egli assale e imprigiona e chiama in giudizio, chi glielo può impedire?</p>
<p class="C11 V11">Egli conosce gli uomini fallaci, vede l'iniquità e l'osserva:</p>
<p class="C11 V12">l'uomo stolto mette giudizio e da ònagro indomito diventa docile.</p>
<p class="C11 V13">Ora, se tu a Dio dirigerai il cuore e tenderai a lui le tue palme,</p>
<p class="C11 V14">se allontanerai l'iniquità che è nella tua mano e non farai abitare l'ingiustizia nelle tue tende,</p>
<p class="C11 V15">allora potrai alzare la faccia senza macchia e sarai saldo e non avrai timori,</p>
<p class="C11 V16">perché dimenticherai l'affanno e te ne ricorderai come di acqua passata;</p>
<p class="C11 V17">più del sole meridiano splenderà la tua vita, l'oscurità sarà per te come l'aurora.</p>
<p class="C11 V18">Ti terrai sicuro per ciò che ti attende e, guardandoti attorno, riposerai tranquillo.</p>
<p class="C11 V19">Ti coricherai e nessuno ti disturberà, molti anzi cercheranno i tuoi favori.</p>
<p class="C11 V20">Ma gli occhi dei malvagi languiranno, ogni scampo è per essi perduto, unica loro speranza è l'ultimo respiro!</p>
<p class="C12 V1">Giobbe allora rispose:</p>
<p class="C12 V2">È vero, sì, che voi siete la voce del popolo e la sapienza morirà con voi!</p>
<p class="C12 V3">Anch'io però ho senno come voi, e non sono da meno di voi; chi non sa cose simili?</p>
<p class="C12 V4">Ludibrio del suo amico è diventato chi grida a Dio perché gli risponda; ludibrio il giusto, l'integro!</p>
<p class="C12 V5">«Per la sventura, disprezzo», pensa la gente prosperosa, «spinte, a colui che ha il piede tremante».</p>
<p class="C12 V6">Le tende dei ladri sono tranquille, c'è sicurezza per chi provoca Dio, per chi vuol ridurre Dio in suo potere.</p>
<p class="C12 V7">Ma interroga pure le bestie, perché ti ammaestrino, gli uccelli del cielo, perché ti informino,</p>
<p class="C12 V8">o i rettili della terra, perché ti istruiscano o i pesci del mare perché te lo faccian sapere.</p>
<p class="C12 V9">Chi non sa, fra tutti questi esseri, che la mano del Signore ha fatto questo?</p>
<p class="C12 V10">Egli ha in mano l'anima di ogni vivente e il soffio d'ogni carne umana.</p>
<p class="C12 V11">L'orecchio non distingue forse le parole e il palato non assapora i cibi?</p>
<p class="C12 V12">Nei canuti sta la saggezza e nella vita lunga la prudenza.</p>
<p class="C12 V13">In lui risiede la sapienza e la forza, a lui appartiene il consiglio e la prudenza!</p>
<p class="C12 V14">Ecco, se egli demolisce, non si può ricostruire, se imprigiona uno, non si può liberare.</p>
<p class="C12 V15">Se trattiene le acque, tutto si secca, se le lascia andare, devastano la terra.</p>
<p class="C12 V16">Da lui viene potenza e sagacia, a lui appartiene l'ingannato e l'ingannatore.</p>
<p class="C12 V17">Rende stolti i consiglieri della terra, priva i giudici di senno;</p>
<p class="C12 V18">scioglie la cintura dei re e cinge i loro fianchi d'una corda.</p>
<p class="C12 V19">Fa andare scalzi i sacerdoti e rovescia i potenti.</p>
<p class="C12 V20">Toglie la favella ai più veraci e priva del senno i vegliardi.</p>
<p class="C12 V21">Sui nobili spande il disprezzo e allenta la cintura ai forti.</p>
<p class="C12 V22">Strappa dalle tenebre i segreti e porta alla luce le cose oscure.</p>
<p class="C12 V23">Fa grandi i popoli e li lascia perire, estende le nazioni e le abbandona.</p>
<p class="C12 V24">Toglie il senno ai capi del paese e li fa vagare per solitudini senza strade,</p>
<p class="C12 V25">vanno a tastoni per le tenebre, senza luce, e barcollano come ubriachi.</p>
<p class="C13 V1">Ecco, tutto questo ha visto il mio occhio, l'ha udito il mio orecchio e l'ha compreso.</p>
<p class="C13 V2">Quel che sapete voi, lo so anch'io; non sono da meno di voi.</p>
<p class="C13 V3">Ma io all'Onnipotente vorrei parlare, a Dio vorrei fare rimostranze.</p>
<p class="C13 V4">Voi siete raffazzonatori di menzogne, siete tutti medici da nulla.</p>
<p class="C13 V5">Magari taceste del tutto! sarebbe per voi un atto di sapienza!</p>
<p class="C13 V6">Ascoltate dunque la mia riprensione e alla difesa delle mie labbra fate attenzione.</p>
<p class="C13 V7">Volete forse in difesa di Dio dire il falso e in suo favore parlare con inganno?</p>
<p class="C13 V8">Vorreste trattarlo con parzialità e farvi difensori di Dio?</p>
<p class="C13 V9">Sarebbe bene per voi se egli vi scrutasse? Come s'inganna un uomo, credete di ingannarlo?</p>
<p class="C13 V10">Severamente vi redarguirà, se in segreto gli siete parziali.</p>
<p class="C13 V11">Forse la sua maestà non vi incute spavento e il terrore di lui non vi assale?</p>
<p class="C13 V12">Sentenze di cenere sono i vostri moniti, difese di argilla le vostre difese.</p>
<p class="C13 V13">Tacete, state lontani da me: parlerò io, mi capiti quel che capiti.</p>
<p class="C13 V14">Voglio afferrare la mia carne con i denti e mettere sulle mie mani la mia vita.</p>
<p class="C13 V15">Mi uccida pure, non me ne dolgo; voglio solo difendere davanti a lui la mia condotta!</p>
<p class="C13 V16">Questo mi sarà pegno di vittoria, perché un empio non si presenterebbe davanti a lui.</p>
<p class="C13 V17">Ascoltate bene le mie parole e il mio esposto sia nei vostri orecchi.</p>
<p class="C13 V18">Ecco, tutto ho preparato per il giudizio, son convinto che sarò dichiarato innocente.</p>
<p class="C13 V19">Chi vuol muover causa contro di me? Perché allora tacerò, pronto a morire.</p>
<p class="C13 V20">Solo, assicurami due cose e allora non mi sottrarrò alla tua presenza;</p>
<p class="C13 V21">allontana da me la tua mano e il tuo terrore più non mi spaventi;</p>
<p class="C13 V22">poi interrogami pure e io risponderò oppure parlerò io e tu mi risponderai.</p>
<p class="C13 V23">Quante sono le mie colpe e i miei peccati? Fammi conoscere il mio misfatto e il mio peccato.</p>
<p class="C13 V24">Perché mi nascondi la tua faccia e mi consideri come un nemico?</p>
<p class="C13 V25">Vuoi spaventare una foglia dispersa dal vento e dar la caccia a una paglia secca?</p>
<p class="C13 V26">Poiché scrivi contro di me sentenze amare e mi rinfacci i miei errori giovanili;</p>
<p class="C13 V27">tu metti i miei piedi in ceppi, spii tutti i miei passi e ti segni le orme dei miei piedi.</p>
<p class="C13 V28">Intanto io mi disfò come legno tarlato o come un vestito corroso da tignola.</p>
<p class="C14 V1">L'uomo, nato di donna, breve di giorni e sazio di inquietudine,</p>
<p class="C14 V2">come un fiore spunta e avvizzisce, fugge come l'ombra e mai si ferma.</p>
<p class="C14 V3">Tu, sopra un tal essere tieni aperti i tuoi occhi e lo chiami a giudizio presso di te?</p>
<p class="C14 V4">Chi può trarre il puro dall'immondo? Nessuno.</p>
<p class="C14 V5">Se i suoi giorni sono contati, se il numero dei suoi mesi dipende da te, se hai fissato un termine che non può oltrepassare,</p>
<p class="C14 V6">distogli lo sguardo da lui e lascialo stare finché abbia compiuto, come un salariato, la sua giornata!</p>
<p class="C14 V7">Poiché anche per l'albero c'è speranza: se viene tagliato, ancora ributta e i suoi germogli non cessano di crescere;</p>
<p class="C14 V8">se sotto terra invecchia la sua radice e al suolo muore il suo tronco,</p>
<p class="C14 V9">al sentore dell'acqua rigermoglia e mette rami come nuova pianta.</p>
<p class="C14 V10">L'uomo invece, se muore, giace inerte, quando il mortale spira, dov'è?</p>
<p class="C14 V11">Potranno sparire le acque del mare e i fiumi prosciugarsi e disseccarsi,</p>
<p class="C14 V12">ma l'uomo che giace più non s'alzerà, finché durano i cieli non si sveglierà, né più si desterà dal suo sonno.</p>
<p class="C14 V13">Oh, se tu volessi nascondermi nella tomba, occultarmi, finché sarà passata la tua ira, fissarmi un termine e poi ricordarti di me!</p>
<p class="C14 V14">Se l'uomo che muore potesse rivivere, aspetterei tutti i giorni della mia milizia finché arrivi per me l'ora del cambio!</p>
<p class="C14 V15">Mi chiameresti e io risponderei, l'opera delle tue mani tu brameresti.</p>
<p class="C14 V16">Mentre ora tu conti i miei passi non spieresti più il mio peccato:</p>
<p class="C14 V17">in un sacchetto, chiuso, sarebbe il mio misfatto e tu cancelleresti la mia colpa.</p>
<p class="C14 V18">Ohimé! come un monte finisce in una frana e come una rupe si stacca dal suo posto,</p>
<p class="C14 V19">e le acque consumano le pietre, le alluvioni portano via il terreno: così tu annienti la speranza dell'uomo.</p>
<p class="C14 V20">Tu lo abbatti per sempre ed egli se ne va, tu sfiguri il suo volto e lo scacci.</p>
<p class="C14 V21">Siano pure onorati i suoi figli, non lo sa; siano disprezzati, lo ignora!</p>
<p class="C14 V22">Soltanto i suoi dolori egli sente e piange sopra di sé.</p>
<p class="C15 V1">Elifaz il Temanita prese a dire:</p>
<p class="C15 V2">Potrebbe il saggio rispondere con ragioni campate in aria e riempirsi il ventre di vento d'oriente?</p>
<p class="C15 V3">Si difende egli con parole senza costrutto e con discorsi inutili?</p>
<p class="C15 V4">Tu anzi distruggi la religione e abolisci la preghiera innanzi a Dio.</p>
<p class="C15 V5">Sì, la tua malizia suggerisce alla tua bocca e scegli il linguaggio degli astuti.</p>
<p class="C15 V6">Non io, ma la tua bocca ti condanna e le tue labbra attestano contro di te.</p>
<p class="C15 V7">Sei forse tu il primo uomo che è nato, o, prima dei monti, sei venuto al mondo?</p>
<p class="C15 V8">Hai avuto accesso ai segreti consigli di Dio e ti sei appropriata tu solo la sapienza?</p>
<p class="C15 V9">Che cosa sai tu che noi non sappiamo? Che cosa capisci che da noi non si comprenda?</p>
<p class="C15 V10">Anche fra di noi c'è il vecchio e c'è il canuto più di tuo padre, carico d'anni.</p>
<p class="C15 V11">Poca cosa sono per te le consolazioni di Dio e una parola moderata a te rivolta?</p>
<p class="C15 V12">Perché il tuo cuore ti trasporta e perché fanno cenni i tuoi occhi,</p>
<p class="C15 V13">quando volgi contro Dio il tuo animo e fai uscire tali parole dalla tua bocca?</p>
<p class="C15 V14">Che cos'è l'uomo perché si ritenga puro, perché si dica giusto un nato di donna?</p>
<p class="C15 V15">Ecco, neppure dei suoi santi egli ha fiducia e i cieli non sono puri ai suoi occhi;</p>
<p class="C15 V16">quanto meno un essere abominevole e corrotto, l'uomo, che beve l'iniquità come acqua.</p>
<p class="C15 V17">Voglio spiegartelo, ascoltami, ti racconterò quel che ho visto,</p>
<p class="C15 V18">quello che i saggi riferiscono, non celato ad essi dai loro padri;</p>
<p class="C15 V19">a essi soli fu concessa questa terra, né straniero alcuno era passato in mezzo a loro.</p>
<p class="C15 V20">Per tutti i giorni della vita il malvagio si tormenta; sono contati gli anni riservati al violento.</p>
<p class="C15 V21">Voci di spavento gli risuonano agli orecchi e in piena pace si vede assalito dal predone.</p>
<p class="C15 V22">Non crede di potersi sottrarre alle tenebre, egli si sente destinato alla spada.</p>
<p class="C15 V23">Destinato in pasto agli avvoltoi, sa che gli è preparata la rovina.</p>
<p class="C15 V24">Un giorno tenebroso lo spaventa, la miseria e l'angoscia l'assalgono come un re pronto all'attacco,</p>
<p class="C15 V25">perché ha steso contro Dio la sua mano, ha osato farsi forte contro l'Onnipotente;</p>
<p class="C15 V26">correva contro di lui a testa alta, al riparo del curvo spessore del suo scudo;</p>
<p class="C15 V27">poiché aveva la faccia coperta di grasso e pinguedine intorno ai suoi fianchi.</p>
<p class="C15 V28">Avrà dimora in città diroccate, in case dove non si abita più, destinate a diventare macerie.</p>
<p class="C15 V29">Non arricchirà, non durerà la sua fortuna, non metterà radici sulla terra.</p>
<p class="C15 V30">Alle tenebre non sfuggirà, la vampa seccherà i suoi germogli e dal vento sarà involato il suo frutto.</p>
<p class="C15 V31">Non confidi in una vanità fallace, perché sarà una rovina.</p>
<p class="C15 V32">La sua fronda sarà tagliata prima del tempo e i suoi rami non rinverdiranno più.</p>
<p class="C15 V33">Sarà spogliato come vigna della sua uva ancor acerba e getterà via come ulivo i suoi fiori,</p>
<p class="C15 V34">poiché la stirpe dell'empio è sterile e il fuoco divora le tende dell'uomo venale.</p>
<p class="C15 V35">Concepisce malizia e genera sventura e nel suo seno alleva delusione.</p>
<p class="C16 V1">Allora rispose:</p>
<p class="C16 V2">Ne ho udite già molte di simili cose! Siete tutti consolatori molesti.</p>
<p class="C16 V3">Non avran termine le parole campate in aria? O che cosa ti spinge a rispondere così?</p>
<p class="C16 V4">Anch'io sarei capace di parlare come voi, se voi foste al mio posto: vi affogherei con parole e scuoterei il mio capo su di voi.</p>
<p class="C16 V5">Vi conforterei con la bocca e il tremito delle mie labbra cesserebbe.</p>
<p class="C16 V6">Ma se parlo, non viene impedito il mio dolore; se taccio, che cosa lo allontana da me?</p>
<p class="C16 V7">Ora però egli m'ha spossato, fiaccato, tutto il mio vicinato mi è addosso;</p>
<p class="C16 V8">si è costituito testimone ed è insorto contro di me: il mio calunniatore mi accusa in faccia.</p>
<p class="C16 V9">La sua collera mi dilania e mi perseguita; digrigna i denti contro di me, il mio nemico su di me aguzza gli occhi.</p>
<p class="C16 V10">Spalancano la bocca contro di me, mi schiaffeggiano con insulti, insieme si alleano contro di me.</p>
<p class="C16 V11">Dio mi consegna come preda all'empio, e mi getta nelle mani dei malvagi.</p>
<p class="C16 V12">Me ne stavo tranquillo ed egli mi ha rovinato, mi ha afferrato per il collo e mi ha stritolato; ha fatto di me il suo bersaglio.</p>
<p class="C16 V13">I suoi arcieri mi circondano; mi trafigge i fianchi senza pietà, versa a terra il mio fiele,</p>
<p class="C16 V14">mi apre ferita su ferita, mi si avventa contro come un guerriero.</p>
<p class="C16 V15">Ho cucito un sacco sulla mia pelle e ho prostrato la fronte nella polvere.</p>
<p class="C16 V16">La mia faccia è rossa per il pianto e sulle mie palpebre v'è una fitta oscurità.</p>
<p class="C16 V17">Non c'è violenza nelle mie mani e pura è stata la mia preghiera.</p>
<p class="C16 V18">O terra, non coprire il mio sangue e non abbia sosta il mio grido!</p>
<p class="C16 V19">Ma ecco, fin d'ora il mio testimone è nei cieli, il mio mallevadore è lassù;</p>
<p class="C16 V20">miei avvocati presso Dio sono i miei lamenti, mentre davanti a lui sparge lacrime il mio occhio,</p>
<p class="C16 V21">perché difenda l'uomo davanti a Dio, come un mortale fa con un suo amico;</p>
<p class="C16 V22">poiché passano i miei anni contati e io me ne vado per una via senza ritorno.</p>
<p class="C17 V1">Il mio spirito vien meno, i miei giorni si spengono; non c'è per me che la tomba!</p>
<p class="C17 V2">Non sono io in balìa di beffardi? Fra i loro insulti veglia il mio occhio.</p>
<p class="C17 V3">Sii tu la mia garanzia presso di te! Qual altro vorrebbe stringermi la destra?</p>
<p class="C17 V4">Poiché hai privato di senno la loro mente, per questo non li lascerai trionfare.</p>
<p class="C17 V5">Come chi invita gli amici a parte del suo pranzo, mentre gli occhi dei suoi figli languiscono;</p>
<p class="C17 V6">così son diventato ludibrio dei popoli, sono oggetto di scherno davanti a loro.</p>
<p class="C17 V7">Si offusca per il dolore il mio occhio e le mie membra non sono che ombra.</p>
<p class="C17 V8">Gli onesti ne rimangono stupiti e l'innocente s'indigna contro l'empio.</p>
<p class="C17 V9">Ma il giusto si conferma nella sua condotta e chi ha le mani pure raddoppia il coraggio.</p>
<p class="C17 V10">Su, venite di nuovo tutti: io non troverò un saggio fra di voi.</p>
<p class="C17 V11">I miei giorni sono passati, svaniti i miei progetti, i voti del mio cuore.</p>
<p class="C17 V12">Cambiano la notte in giorno, la luce - dicono - è più vicina delle tenebre.</p>
<p class="C17 V13">Se posso sperare qualche cosa, la tomba è la mia casa, nelle tenebre distendo il mio giaciglio.</p>
<p class="C17 V14">Al sepolcro io grido: «Padre mio sei tu!» e ai vermi: «Madre mia, sorelle mie voi siete!».</p>
<p class="C17 V15">E la mia speranza dov'è? Il mio benessere chi lo vedrà?</p>
<p class="C17 V16">Scenderanno forse con me nella tomba o caleremo insieme nella polvere!</p>
<p class="C18 V1">Bildad il Suchita prese a dire:</p>
<p class="C18 V2">Quando porrai fine alle tue chiacchiere? Rifletti bene e poi parleremo.</p>
<p class="C18 V3">Perché considerarci come bestie, ci fai passare per bruti ai tuoi occhi?</p>
<p class="C18 V4">Tu che ti rodi l'anima nel tuo furore, forse per causa tua sarà abbandonata la terra e le rupi si staccheranno dal loro posto?</p>
<p class="C18 V5">Certamente la luce del malvagio si spegnerà e più non brillerà la fiamma del suo focolare.</p>
<p class="C18 V6">La luce si offuscherà nella sua tenda e la lucerna si estinguerà sopra di lui.</p>
<p class="C18 V7">Il suo energico passo s'accorcerà e i suoi progetti lo faran precipitare,</p>
<p class="C18 V8">poiché incapperà in una rete con i suoi piedi e sopra un tranello camminerà.</p>
<p class="C18 V9">Un laccio l'afferrerà per il calcagno, un nodo scorsoio lo stringerà.</p>
<p class="C18 V10">Gli è nascosta per terra una fune e gli è tesa una trappola sul sentiero.</p>
<p class="C18 V11">Lo spaventano da tutte le parti terrori e lo inseguono alle calcagna.</p>
<p class="C18 V12">Diventerà carestia la sua opulenza e la rovina è lì in piedi al suo fianco.</p>
<p class="C18 V13">Un malanno divorerà la sua pelle, roderà le sue membra il primogenito della morte.</p>
<p class="C18 V14">Sarà tolto dalla tenda in cui fidava, per essere trascinato al re dei terrori!</p>
<p class="C18 V15">Potresti abitare nella tenda che non è più sua; sulla sua dimora si spargerà zolfo.</p>
<p class="C18 V16">Al di sotto, le sue radici si seccheranno, sopra, saranno tagliati i suoi rami.</p>
<p class="C18 V17">Il suo ricordo sparirà dalla terra e il suo nome più non si udrà per la contrada.</p>
<p class="C18 V18">Lo getteranno dalla luce nel buio e dal mondo lo stermineranno.</p>
<p class="C18 V19">Non famiglia, non discendenza avrà nel suo popolo, non superstiti nei luoghi della sua dimora.</p>
<p class="C18 V20">Della sua fine stupirà l'occidente e l'oriente ne prenderà orrore.</p>
<p class="C18 V21">Ecco qual è la sorte dell'iniquo: questa è la dimora di chi misconosce Dio.</p>
<p class="C19 V1">Giobbe allora rispose:</p>
<p class="C19 V2">Fino a quando mi tormenterete e mi opprimerete con le vostre parole?</p>
<p class="C19 V3">Son dieci volte che mi insultate e mi maltrattate senza pudore.</p>
<p class="C19 V4">È poi vero che io abbia mancato e che persista nel mio errore?</p>
<p class="C19 V5">Non è forse vero che credete di vincere contro di me, rinfacciandomi la mia abiezione?</p>
<p class="C19 V6">Sappiate dunque che Dio mi ha piegato e mi ha avviluppato nella sua rete.</p>
<p class="C19 V7">Ecco, grido contro la violenza, ma non ho risposta, chiedo aiuto, ma non c'è giustizia!</p>
<p class="C19 V8">Mi ha sbarrato la strada perché non passi e sul mio sentiero ha disteso le tenebre.</p>
<p class="C19 V9">Mi ha spogliato della mia gloria e mi ha tolto dal capo la corona.</p>
<p class="C19 V10">Mi ha disfatto da ogni parte e io sparisco, mi ha strappato, come un albero, la speranza.</p>
<p class="C19 V11">Ha acceso contro di me la sua ira e mi considera come suo nemico.</p>
<p class="C19 V12">Insieme sono accorse le sue schiere e si sono spianata la strada contro di me; hanno posto l'assedio intorno alla mia tenda.</p>
<p class="C19 V13">I miei fratelli si sono allontanati da me, persino gli amici mi si sono fatti stranieri.</p>
<p class="C19 V14">Scomparsi sono vicini e conoscenti, mi hanno dimenticato gli ospiti di casa;</p>
<p class="C19 V15">da estraneo mi trattano le mie ancelle, un forestiero sono ai loro occhi.</p>
<p class="C19 V16">Chiamo il mio servo ed egli non risponde, devo supplicarlo con la mia bocca.</p>
<p class="C19 V17">Il mio fiato è ripugnante per mia moglie e faccio schifo ai figli di mia madre.</p>
<p class="C19 V18">Anche i monelli hanno ribrezzo di me: se tento d'alzarmi, mi danno la baia.</p>
<p class="C19 V19">Mi hanno in orrore tutti i miei confidenti: quelli che amavo si rivoltano contro di me.</p>
<p class="C19 V20">Alla pelle si attaccano le mie ossa e non è salva che la pelle dei miei denti.</p>
<p class="C19 V21">Pietà, pietà di me, almeno voi miei amici, perché la mano di Dio mi ha percosso!</p>
<p class="C19 V22">Perché vi accanite contro di me, come Dio, e non siete mai sazi della mia carne?</p>
<p class="C19 V23">Oh, se le mie parole si scrivessero, se si fissassero in un libro,</p>
<p class="C19 V24">fossero impresse con stilo di ferro sul piombo, per sempre s'incidessero sulla roccia!</p>
<p class="C19 V25">Io lo so che il mio Vendicatore è vivo e che, ultimo, si ergerà sulla polvere!</p>
<p class="C19 V26">Dopo che questa mia pelle sarà distrutta, senza la mia carne, vedrò Dio.</p>
<p class="C19 V27">Io lo vedrò, io stesso, e i miei occhi lo contempleranno non da straniero. Le mie viscere si consumano dentro di me.</p>
<p class="C19 V28">Poiché dite: «Come lo perseguitiamo noi, se la radice del suo danno è in lui?»,</p>
<p class="C19 V29">temete per voi la spada, poiché punitrice d'iniquità è la spada, affinché sappiate che c'è un giudice.</p>
<p class="C20 V1">Zofar il Naamatita prese a dire:</p>
<p class="C20 V2">Per questo i miei pensieri mi spingono a rispondere e perciò v'è questa fretta dentro di me.</p>
<p class="C20 V3">Ho ascoltato un rimprovero per me offensivo, ma uno spirito, dal mio interno, mi spinge a replicare.</p>
<p class="C20 V4">Non sai tu che da sempre, da quando l'uomo fu posto sulla terra,</p>
<p class="C20 V5">il trionfo degli empi è breve e la gioia del perverso è d'un istante?</p>
<p class="C20 V6">Anche se innalzasse fino al cielo la sua statura e il suo capo toccasse le nubi,</p>
<p class="C20 V7">come lo sterco sarebbe spazzato per sempre e chi lo aveva visto direbbe: «Dov'è?».</p>
<p class="C20 V8">Svanirà come un sogno, e non si troverà più, si dileguerà come visione notturna.</p>
<p class="C20 V9">L'occhio avvezzo a vederlo più non lo vedrà, né più lo scorgerà la sua dimora.</p>
<p class="C20 V10">I suoi figli dovranno risarcire i poveri, le loro mani restituiranno le sue ricchezze.</p>
<p class="C20 V11">Le sue ossa erano ancora piene di giovinezza, ma con lui giacciono nella polvere.</p>
<p class="C20 V12">Se alla sua bocca fu dolce il male, se lo teneva nascosto sotto la sua lingua,</p>
<p class="C20 V13">assaporandolo senza inghiottirlo, se lo tratteneva in mezzo al suo palato:</p>
<p class="C20 V14">il suo cibo gli si guasterà nelle viscere, veleno d'aspidi gli sarà nell'intestino.</p>
<p class="C20 V15">I beni divorati ora rivomita, Dio glieli caccia fuori dal ventre.</p>
<p class="C20 V16">Veleno d'aspide ha succhiato, una lingua di vipera lo uccide.</p>
<p class="C20 V17">Non vedrà più ruscelli d'olio, fiumi di miele e fior di latte;</p>
<p class="C20 V18">renderà i sudati acquisti senza assaggiarli, come non godrà del frutto del suo commercio,</p>
<p class="C20 V19">perché ha oppresso e abbandonato i miseri, ha rubato case invece di costruirle;</p>
<p class="C20 V20">perché non ha saputo essere pago dei suoi beni, con i suoi tesori non si salverà.</p>
<p class="C20 V21">Nulla è sfuggito alla sua voracità, per questo non durerà il suo benessere.</p>
<p class="C20 V22">Nel colmo della sua abbondanza si troverà in miseria; ogni sorta di sciagura piomberà su di lui.</p>
<p class="C20 V23">Quando starà per riempire il suo ventre, Dio scaglierà su di lui la fiamma del suo sdegno, e gli farà piovere addosso brace.</p>
<p class="C20 V24">Se sfuggirà l'arma di ferro, lo trafiggerà l'arco di bronzo:</p>
<p class="C20 V25">gli uscirà il dardo dalla schiena, una spada lucente dal fegato. Lo assaliranno i terrori;</p>
<p class="C20 V26">tutte le tenebre gli sono riservate. Lo divorerà un fuoco non acceso da un uomo, esso consumerà quanto è rimasto nella sua tenda.</p>
<p class="C20 V27">Riveleranno i cieli la sua iniquità e la terra si alzerà contro di lui.</p>
<p class="C20 V28">Un'alluvione travolgerà la sua casa, scorrerà nel giorno dell'ira.</p>
<p class="C20 V29">Questa è la sorte che Dio riserva all'uomo perverso, la parte a lui decretata da Dio.</p>
<p class="C21 V1">Giobbe rispose:</p>
<p class="C21 V2">Ascoltate bene la mia parola e sia questo almeno il conforto che mi date.</p>
<p class="C21 V3">Tollerate che io parli e, dopo il mio parlare, deridetemi pure.</p>
<p class="C21 V4">Forse io mi lamento di un uomo? E perché non dovrei perder la pazienza?</p>
<p class="C21 V5">Statemi attenti e resterete stupiti, mettetevi la mano sulla bocca.</p>
<p class="C21 V6">Se io ci penso, ne sono turbato e la mia carne è presa da un brivido.</p>
<p class="C21 V7">Perché vivono i malvagi, invecchiano, anzi sono potenti e gagliardi?</p>
<p class="C21 V8">La loro prole prospera insieme con essi, i loro rampolli crescono sotto i loro occhi.</p>
<p class="C21 V9">Le loro case sono tranquille e senza timori; il bastone di Dio non pesa su di loro.</p>
<p class="C21 V10">Il loro toro feconda e non falla, la vacca partorisce e non abortisce.</p>
<p class="C21 V11">Mandano fuori, come un gregge, i loro ragazzi e i loro figli saltano in festa.</p>
<p class="C21 V12">Cantano al suono di timpani e di cetre, si divertono al suono delle zampogne.</p>
<p class="C21 V13">Finiscono nel benessere i loro giorni e scendono tranquilli negli inferi.</p>
<p class="C21 V14">Eppure dicevano a Dio: «Allontanati da noi, non vogliamo conoscer le tue vie.</p>
<p class="C21 V15">Chi è l'Onnipotente, perché dobbiamo servirlo? E che ci giova pregarlo?».</p>
<p class="C21 V16">Non hanno forse in mano il loro benessere? Il consiglio degli empi non è lungi da lui?</p>
<p class="C21 V17">Quante volte si spegne la lucerna degli empi, o la sventura piomba su di loro, e infliggerà loro castighi con ira?</p>
<p class="C21 V18">Diventano essi come paglia di fronte al vento o come pula in preda all'uragano?</p>
<p class="C21 V19">«Dio serba per i loro figli il suo castigo...». Ma lo faccia pagare piuttosto a lui stesso e lo senta!</p>
<p class="C21 V20">Veda con i suoi occhi la sua rovina e beva dell'ira dell'Onnipotente!</p>
<p class="C21 V21">Che cosa gli importa infatti della sua casa dopo di sé, quando il numero dei suoi mesi è finito?</p>
<p class="C21 V22">S'insegna forse la scienza a Dio, a lui che giudica gli esseri di lassù?</p>
<p class="C21 V23">Uno muore in piena salute, tutto tranquillo e prospero;</p>
<p class="C21 V24">i suoi fianchi sono coperti di grasso e il midollo delle sue ossa è ben nutrito.</p>
<p class="C21 V25">Un altro muore con l'amarezza in cuore senza aver mai gustato il bene.</p>
<p class="C21 V26">Nella polvere giacciono insieme e i vermi li ricoprono.</p>
<p class="C21 V27">Ecco, io conosco i vostri pensieri e gli iniqui giudizi che fate contro di me!</p>
<p class="C21 V28">Infatti, voi dite: «Dov'è la casa del prepotente, dove sono le tende degli empi?».</p>
<p class="C21 V29">Non avete interrogato quelli che viaggiano? Non potete negare le loro prove,</p>
<p class="C21 V30">che nel giorno della sciagura è risparmiato il malvagio e nel giorno dell'ira egli la scampa.</p>
<p class="C21 V31">Chi gli rimprovera in faccia la sua condotta e di quel che ha fatto chi lo ripaga?</p>
<p class="C21 V32">Egli sarà portato al sepolcro, sul suo tumulo si veglia</p>
<p class="C21 V33">e gli sono lievi le zolle della tomba. Trae dietro di sé tutti gli uomini e innanzi a sé una folla senza numero.</p>
<p class="C21 V34">Perché dunque mi consolate invano, mentre delle vostre risposte non resta che inganno?</p>
<p class="C22 V1">Elifaz il Temanita prese a dire:</p>
<p class="C22 V2">Può forse l'uomo giovare a Dio, se il saggio giova solo a se stesso?</p>
<p class="C22 V3">Quale interesse ne viene all'Onnipotente che tu sia giusto o che vantaggio ha, se tieni una condotta integra?</p>
<p class="C22 V4">Forse per la tua pietà ti punisce e ti convoca in giudizio?</p>
<p class="C22 V5">O non piuttosto per la tua grande malvagità e per le tue iniquità senza limite?</p>
<p class="C22 V6">Senza motivo infatti hai angariato i tuoi fratelli e delle vesti hai spogliato gli ignudi.</p>
<p class="C22 V7">Non hai dato da bere all'assetato e all'affamato hai rifiutato il pane,</p>
<p class="C22 V8">la terra l'ha il prepotente e vi abita il tuo favorito.</p>
<p class="C22 V9">Le vedove hai rimandato a mani vuote e le braccia degli orfani hai rotto.</p>
<p class="C22 V10">Ecco perché d'intorno a te ci sono lacci e un improvviso spavento ti sorprende.</p>
<p class="C22 V11">Tenebra è la tua luce e più non vedi e la piena delle acque ti sommerge.</p>
<p class="C22 V12">Ma Dio non è nell'alto dei cieli? Guarda il vertice delle stelle: quanto sono alte!</p>
<p class="C22 V13">E tu dici: «Che cosa sa Dio? Può giudicare attraverso la caligine?</p>
<p class="C22 V14">Le nubi gli fanno velo e non vede e sulla volta dei cieli passeggia».</p>
<p class="C22 V15">Vuoi tu seguire il sentiero d'un tempo, già battuto da uomini empi,</p>
<p class="C22 V16">che prima del tempo furono portati via, quando un fiume si era riversato sulle loro fondamenta?</p>
<p class="C22 V17">Dicevano a Dio: «Allontànati da noi! Che cosa ci può fare l'Onnipotente?».</p>
<p class="C22 V18">Eppure egli aveva riempito le loro case di beni, anche se i propositi degli empi erano lontani da lui.</p>
<p class="C22 V19">I giusti ora vedono e ne godono e l'innocente si beffa di loro:</p>
<p class="C22 V20">«Sì, certo è stata annientata la loro fortuna e il fuoco ne ha divorati gli avanzi!».</p>
<p class="C22 V21">Su, riconcìliati con lui e tornerai felice, ne riceverai un gran vantaggio.</p>
<p class="C22 V22">Accogli la legge dalla sua bocca e poni le sue parole nel tuo cuore.</p>
<p class="C22 V23">Se ti rivolgerai all'Onnipotente con umiltà, se allontanerai l'iniquità dalla tua tenda,</p>
<p class="C22 V24">se stimerai come polvere l'oro e come ciottoli dei fiumi l'oro di Ofir,</p>
<p class="C22 V25">allora sarà l'Onnipotente il tuo oro e sarà per te argento a mucchi.</p>
<p class="C22 V26">Allora sì, nell'Onnipotente ti delizierai e alzerai a Dio la tua faccia.</p>
<p class="C22 V27">Lo supplicherai ed egli t'esaudirà e tu scioglierai i tuoi voti.</p>
<p class="C22 V28">Deciderai una cosa e ti riuscirà e sul tuo cammino splenderà la luce.</p>
<p class="C22 V29">Egli umilia l'alterigia del superbo, ma soccorre chi ha gli occhi bassi.</p>
<p class="C22 V30">Egli libera l'innocente; tu sarai liberato per la purezza delle tue mani.</p>
<p class="C23 V1">Giobbe allora rispose:</p>
<p class="C23 V2">Ancor oggi il mio lamento è amaro e la sua mano grava sopra i miei gemiti.</p>
<p class="C23 V3">Oh, potessi sapere dove trovarlo, potessi arrivare fino al suo trono!</p>
<p class="C23 V4">Esporrei davanti a lui la mia causa e avrei piene le labbra di ragioni.</p>
<p class="C23 V5">Verrei a sapere le parole che mi risponde e capirei che cosa mi deve dire.</p>
<p class="C23 V6">Con sfoggio di potenza discuterebbe con me? Se almeno mi ascoltasse!</p>
<p class="C23 V7">Allora un giusto discuterebbe con lui e io per sempre sarei assolto dal mio giudice.</p>
<p class="C23 V8">Ma se vado in avanti, egli non c'è, se vado indietro, non lo sento.</p>
<p class="C23 V9">A sinistra lo cerco e non lo scorgo, mi volgo a destra e non lo vedo.</p>
<p class="C23 V10">Poiché egli conosce la mia condotta, se mi prova al crogiuolo, come oro puro io ne esco.</p>
<p class="C23 V11">Alle sue orme si è attaccato il mio piede, al suo cammino mi sono attenuto e non ho deviato;</p>
<p class="C23 V12">dai comandi delle sue labbra non mi sono allontanato, nel cuore ho riposto i detti della sua bocca.</p>
<p class="C23 V13">Se egli sceglie, chi lo farà cambiare? Ciò che egli vuole, lo fa.</p>
<p class="C23 V14">Compie, certo, il mio destino e di simili piani ne ha molti.</p>
<p class="C23 V15">Per questo davanti a lui sono atterrito, ci penso e ho paura di lui.</p>
<p class="C23 V16">Dio ha fiaccato il mio cuore, l'Onnipotente mi ha atterrito;</p>
<p class="C23 V17">non sono infatti perduto a causa della tenebra, né a causa dell'oscurità che ricopre il mio volto.</p>
<p class="C24 V1">Perché l'Onnipotente non si riserva i suoi tempi e i suoi fedeli non vedono i suoi giorni?</p>
<p class="C24 V2">I malvagi spostano i confini, rubano le greggi e le menano al pascolo;</p>
<p class="C24 V3">portano via l'asino degli orfani, prendono in pegno il bue della vedova.</p>
<p class="C24 V4">Spingono i poveri fuori strada, tutti i miseri del paese vanno a nascondersi.</p>
<p class="C24 V5">Eccoli, come ònagri nel deserto escono per il lavoro; di buon mattino vanno in cerca di vitto; la steppa offre loro cibo per i figli.</p>
<p class="C24 V6">Mietono nel campo non loro; racimolano la vigna del malvagio.</p>
<p class="C24 V7">Nudi passan la notte, senza panni, non hanno da coprirsi contro il freddo.</p>
<p class="C24 V8">Dagli scrosci dei monti sono bagnati, per mancanza di rifugi si aggrappano alle rocce.</p>
<p class="C24 V9">Rapiscono con violenza l'orfano e prendono in pegno ciò che copre il povero.</p>
<p class="C24 V10">Ignudi se ne vanno, senza vesti e affamati portano i covoni.</p>
<p class="C24 V11">Tra i filari frangono le olive, pigiano l'uva e soffrono la sete.</p>
<p class="C24 V12">Dalla città si alza il gemito dei moribondi e l'anima dei feriti grida aiuto: Dio non presta attenzione alle loro preghiere.</p>
<p class="C24 V13">Altri odiano la luce, non ne vogliono riconoscere le vie né vogliono batterne i sentieri.</p>
<p class="C24 V14">Quando non c'è luce, si alza l'omicida per uccidere il misero e il povero; nella notte si aggira il ladro e si mette un velo sul volto.</p>
<p class="C24 V15">L'occhio dell'adultero spia il buio e pensa: «Nessun occhio mi osserva!».</p>
<p class="C24 V16">Nelle tenebre forzano le case, di giorno se ne stanno nascosti: non vogliono saperne della luce;</p>
<p class="C24 V17">l'alba è per tutti loro come spettro di morte; quando schiarisce, provano i terrori del buio fondo.</p>
<p class="C24 V18">Fuggono veloci di fronte al giorno; maledetta è la loro porzione di campo sulla terra, non si volgono più per la strada delle vigne.</p>
<p class="C24 V19">Come siccità e calore assorbono le acque nevose, così la morte rapisce il peccatore.</p>
<p class="C24 V20">Il seno che l'ha portato lo dimentica, i vermi ne fanno la loro delizia, non se ne conserva la memoria ed è troncata come un albero l'iniquità.</p>
<p class="C24 V21">Egli maltratta la sterile che non genera e non fa del bene alla vedova.</p>
<p class="C24 V22">Ma egli con la sua forza trascina i potenti, sorge quando più non può contare sulla vita.</p>
<p class="C24 V23">Anche Dio gli concede sicurezza ed egli sta saldo, ma i suoi occhi sono sopra la sua condotta.</p>
<p class="C24 V24">Salgono in alto per un poco, poi non sono più, sono buttati giù come tutti i mortali, falciati come la testa di una spiga.</p>
<p class="C24 V25">Non è forse così? Chi può smentirmi e ridurre a nulla le mie parole?</p>
<p class="C25 V1">Bildad il Suchita prese a dire:</p>
<p class="C25 V2">V'è forse dominio e paura presso Colui che mantiene la pace nell'alto dei cieli?</p>
<p class="C25 V3">Si possono forse contare le sue schiere? E sopra chi non sorge la sua luce?</p>
<p class="C25 V4">Come può giustificarsi un uomo davanti a Dio e apparire puro un nato di donna?</p>
<p class="C25 V5">Ecco, la luna stessa manca di chiarore e le stelle non sono pure ai suoi occhi:</p>
<p class="C25 V6">quanto meno l'uomo, questo verme, l'essere umano, questo bruco!</p>
<p class="C26 V1">Giobbe rispose:</p>
<p class="C26 V2">Quanto aiuto hai dato al debole e come hai soccorso il braccio senza forza!</p>
<p class="C26 V3">Quanti buoni consigli hai dato all'ignorante e con quanta abbondanza hai manifestato la saggezza!</p>
<p class="C26 V4">A chi hai tu rivolto la parola e qual è lo spirito che da te è uscito?</p>
<p class="C26 V5">I morti tremano sotto terra, come pure le acque e i loro abitanti.</p>
<p class="C26 V6">Nuda è la tomba davanti a lui e senza velo è l'abisso.</p>
<p class="C26 V7">Egli stende il settentrione sopra il vuoto, tiene sospesa la terra sopra il nulla.</p>
<p class="C26 V8">Rinchiude le acque dentro le nubi, e le nubi non si squarciano sotto il loro peso.</p>
<p class="C26 V9">Copre la vista del suo trono stendendovi sopra la sua nube.</p>
<p class="C26 V10">Ha tracciato un cerchio sulle acque, sino al confine tra la luce e le tenebre.</p>
<p class="C26 V11">Le colonne del cielo si scuotono, sono prese da stupore alla sua minaccia.</p>
<p class="C26 V12">Con forza agita il mare e con intelligenza doma Raab.</p>
<p class="C26 V13">Al suo soffio si rasserenano i cieli, la sua mano trafigge il serpente tortuoso.</p>
<p class="C26 V14">Ecco, questi non sono che i margini delle sue opere; quanto lieve è il sussurro che noi ne percepiamo! Ma il tuono della sua potenza chi può comprenderlo?</p>
<p class="C27 V1">Giobbe continuò a dire:</p>
<p class="C27 V2">Per la vita di Dio, che mi ha privato del mio diritto, per l'Onnipotente che mi ha amareggiato l'animo,</p>
<p class="C27 V3">finché ci sarà in me un soffio di vita, e l'alito di Dio nelle mie narici,</p>
<p class="C27 V4">mai le mie labbra diranno falsità e la mia lingua mai pronunzierà menzogna!</p>
<p class="C27 V5">Lungi da me che io mai vi dia ragione; fino alla morte non rinunzierò alla mia integrità.</p>
<p class="C27 V6">Mi terrò saldo nella mia giustizia senza cedere, la mia coscienza non mi rimprovera nessuno dei miei giorni.</p>
<p class="C27 V7">Sia trattato come reo il mio nemico e il mio avversario come un ingiusto.</p>
<p class="C27 V8">Che cosa infatti può sperare l'empio, quando finirà, quando Dio gli toglierà la vita?</p>
<p class="C27 V9">Ascolterà forse Dio il suo grido, quando la sventura piomberà su di lui?</p>
<p class="C27 V10">Porrà forse la sua compiacenza nell'Onnipotente? Potrà forse invocare Dio in ogni momento?</p>
<p class="C27 V11">Io vi mostrerò la mano di Dio, non vi celerò i pensieri dell'Onnipotente.</p>
<p class="C27 V12">Ecco, voi tutti lo vedete; perché dunque vi perdete in cose vane?</p>
<p class="C27 V13">Questa è la sorte che Dio riserva al malvagio e la porzione che i violenti ricevono dall'Onnipotente.</p>
<p class="C27 V14">Se ha molti figli, saranno per la spada e i suoi discendenti non avranno pane da sfamarsi;</p>
<p class="C27 V15">i superstiti li seppellirà la peste e le loro vedove non faranno lamento.</p>
<p class="C27 V16">Se ammassa argento come la polvere e come fango si prepara vesti:</p>
<p class="C27 V17">egli le prepara, ma il giusto le indosserà e l'argento lo spartirà l'innocente.</p>
<p class="C27 V18">Ha costruito la casa come fragile nido e come una capanna fatta da un guardiano.</p>
<p class="C27 V19">Si corica ricco, ma per l'ultima volta, quando apre gli occhi, non avrà più nulla.</p>
<p class="C27 V20">Di giorno il terrore lo assale, di notte se lo rapisce il turbine;</p>
<p class="C27 V21">il vento d'oriente lo solleva e se ne va, lo strappa lontano dal suo posto.</p>
<p class="C27 V22">Dio lo bersaglia senza pietà; tenta di sfuggire alla sua mano.</p>
<p class="C27 V23">Si battono le mani contro di lui e si fischia su di lui dal luogo dove abita.</p>
<p class="C28 V1">Certo, per l'argento vi sono miniere e per l'oro luoghi dove esso si raffina.</p>
<p class="C28 V2">Il ferro si cava dal suolo e la pietra fusa libera il rame.</p>
<p class="C28 V3">L'uomo pone un termine alle tenebre e fruga fino all'estremo limite le rocce nel buio più fondo.</p>
<p class="C28 V4">Forano pozzi lungi dall'abitato coloro che perdono l'uso dei piedi: pendono sospesi lontano dalla gente e vacillano.</p>
<p class="C28 V5">Una terra, da cui si trae pane, di sotto è sconvolta come dal fuoco.</p>
<p class="C28 V6">Le sue pietre contengono zaffiri e oro la sua polvere.</p>
<p class="C28 V7">L'uccello rapace ne ignora il sentiero, non lo scorge neppure l'occhio dell'aquila,</p>
<p class="C28 V8">non battuto da bestie feroci, né mai attraversato dal leopardo.</p>
<p class="C28 V9">Contro la selce l'uomo porta la mano, sconvolge le montagne:</p>
<p class="C28 V10">nelle rocce scava gallerie e su quanto è prezioso posa l'occhio:</p>
<p class="C28 V11">scandaglia il fondo dei fiumi e quel che vi è nascosto porta alla luce.</p>
<p class="C28 V12">Ma la sapienza da dove si trae? E il luogo dell'intelligenza dov'è?</p>
<p class="C28 V13">L'uomo non ne conosce la via, essa non si trova sulla terra dei viventi.</p>
<p class="C28 V14">L'abisso dice: «Non è in me!» e il mare dice: «Neppure presso di me!».</p>
<p class="C28 V15">Non si scambia con l'oro più scelto, né per comprarla si pesa l'argento.</p>
<p class="C28 V16">Non si acquista con l'oro di Ofir, con il prezioso berillo o con lo zaffiro.</p>
<p class="C28 V17">Non la pareggia l'oro e il cristallo, né si permuta con vasi di oro puro.</p>
<p class="C28 V18">Coralli e perle non meritano menzione, vale più scoprire la sapienza che le gemme.</p>
<p class="C28 V19">Non la eguaglia il topazio d'Etiopia; con l'oro puro non si può scambiare a peso.</p>
<p class="C28 V20">Ma da dove viene la sapienza? E il luogo dell'intelligenza dov'è?</p>
<p class="C28 V21">È nascosta agli occhi di ogni vivente ed è ignota agli uccelli del cielo.</p>
<p class="C28 V22">L'abisso e la morte dicono: «Con gli orecchi ne udimmo la fama».</p>
<p class="C28 V23">Dio solo ne conosce la via, lui solo sa dove si trovi,</p>
<p class="C28 V24">perché volge lo sguardo fino alle estremità della terra, vede quanto è sotto la volta del cielo.</p>
<p class="C28 V25">Quando diede al vento un peso e ordinò le acque entro una misura,</p>
<p class="C28 V26">quando impose una legge alla pioggia e una via al lampo dei tuoni;</p>
<p class="C28 V27">allora la vide e la misurò, la comprese e la scrutò appieno</p>
<p class="C28 V28">e disse all'uomo: «Ecco, temere Dio, questo è sapienza e schivare il male, questo è intelligenza».</p>
<p class="C29 V1">Giobbe continuò a pronunziare le sue sentenze e disse:</p>
<p class="C29 V2">Oh, potessi tornare com'ero ai mesi di un tempo, ai giorni in cui Dio mi proteggeva,</p>
<p class="C29 V3">quando brillava la sua lucerna sopra il mio capo e alla sua luce camminavo in mezzo alle tenebre;</p>
<p class="C29 V4">com'ero ai giorni del mio autunno, quando Dio proteggeva la mia tenda,</p>
<p class="C29 V5">quando l'Onnipotente era ancora con me e i giovani mi stavano attorno;</p>
<p class="C29 V6">quando mi lavavo in piedi nel latte e la roccia mi versava ruscelli d'olio!</p>
<p class="C29 V7">Quando uscivo verso la porta della città e sulla piazza ponevo il mio seggio:</p>
<p class="C29 V8">vedendomi, i giovani si ritiravano e i vecchi si alzavano in piedi;</p>
<p class="C29 V9">i notabili sospendevano i discorsi e si mettevan la mano sulla bocca;</p>
<p class="C29 V10">la voce dei capi si smorzava e la loro lingua restava fissa al palato;</p>
<p class="C29 V11">con gli orecchi ascoltavano e mi dicevano felice, con gli occhi vedevano e mi rendevano testimonianza,</p>
<p class="C29 V12">perché soccorrevo il povero che chiedeva aiuto, l'orfano che ne era privo.</p>
<p class="C29 V13">La benedizione del morente scendeva su di me e al cuore della vedova infondevo la gioia.</p>
<p class="C29 V14">Mi ero rivestito di giustizia come di un vestimento; come mantello e turbante era la mia equità.</p>
<p class="C29 V15">Io ero gli occhi per il cieco, ero i piedi per lo zoppo.</p>
<p class="C29 V16">Padre io ero per i poveri ed esaminavo la causa dello sconosciuto;</p>
<p class="C29 V17">rompevo la mascella al perverso e dai suoi denti strappavo la preda.</p>
<p class="C29 V18">Pensavo: «Spirerò nel mio nido e moltiplicherò come sabbia i miei giorni».</p>
<p class="C29 V19">La mia radice avrà adito alle acque e la rugiada cadrà di notte sul mio ramo.</p>
<p class="C29 V20">La mia gloria sarà sempre nuova e il mio arco si rinforzerà nella mia mano.</p>
<p class="C29 V21">Mi ascoltavano in attesa fiduciosa e tacevano per udire il mio consiglio.</p>
<p class="C29 V22">Dopo le mie parole non replicavano e su di loro scendevano goccia a goccia i miei detti.</p>
<p class="C29 V23">Mi attendevano come si attende la pioggia e aprivano la bocca come ad acqua primaverile.</p>
<p class="C29 V24">Se a loro sorridevo, non osavano crederlo, né turbavano la serenità del mio volto.</p>
<p class="C29 V25">Indicavo loro la via da seguire e sedevo come capo, e vi rimanevo come un re fra i soldati o come un consolatore d'afflitti.</p>
<p class="C30 V1">Ora invece si ridono di me i più giovani di me in età, i cui padri non avrei degnato di mettere tra i cani del mio gregge.</p>
<p class="C30 V2">Anche la forza delle loro mani a che mi giova? Hanno perduto ogni vigore;</p>
<p class="C30 V3">disfatti dalla indigenza e dalla fame, brucano per l'arido deserto,</p>
<p class="C30 V4">da lungo tempo regione desolata, raccogliendo l'erba salsa accanto ai cespugli e radici di ginestra per loro cibo.</p>
<p class="C30 V5">Cacciati via dal consorzio umano, a loro si grida dietro come al ladro;</p>
<p class="C30 V6">sì che dimorano in valli orrende, nelle caverne della terra e nelle rupi.</p>
<p class="C30 V7">In mezzo alle macchie urlano e sotto i roveti si adunano;</p>
<p class="C30 V8">razza ignobile, anzi razza senza nome, sono calpestati più della terra.</p>
<p class="C30 V9">Ora io sono la loro canzone, sono diventato la loro favola!</p>
<p class="C30 V10">Hanno orrore di me e mi schivano e non si astengono dallo sputarmi in faccia!</p>
<p class="C30 V11">Poiché egli ha allentato il mio arco e mi ha abbattuto, essi han rigettato davanti a me ogni freno.</p>
<p class="C30 V12">A destra insorge la ragazzaglia; smuovono i miei passi e appianano la strada contro di me per perdermi.</p>
<p class="C30 V13">Hanno demolito il mio sentiero, cospirando per la mia disfatta e nessuno si oppone a loro.</p>
<p class="C30 V14">Avanzano come attraverso una larga breccia, sbucano in mezzo alle macerie.</p>
<p class="C30 V15">I terrori si sono volti contro di me; si è dileguata, come vento, la mia grandezza e come nube è passata la mia felicità.</p>
<p class="C30 V16">Ora mi consumo e mi colgono giorni d'afflizione.</p>
<p class="C30 V17">Di notte mi sento trafiggere le ossa e i dolori che mi rodono non mi danno riposo.</p>
<p class="C30 V18">A gran forza egli mi afferra per la veste, mi stringe per l'accollatura della mia tunica.</p>
<p class="C30 V19">Mi ha gettato nel fango: son diventato polvere e cenere.</p>
<p class="C30 V20">Io grido a te, ma tu non mi rispondi, insisto, ma tu non mi dai retta.</p>
<p class="C30 V21">Tu sei un duro avversario verso di me e con la forza delle tue mani mi perseguiti;</p>
<p class="C30 V22">mi sollevi e mi poni a cavallo del vento e mi fai sballottare dalla bufera.</p>
<p class="C30 V23">So bene che mi conduci alla morte, alla casa dove si riunisce ogni vivente.</p>
<p class="C30 V24">Ma qui nessuno tende la mano alla preghiera, né per la sua sventura invoca aiuto.</p>
<p class="C30 V25">Non ho pianto io forse con chi aveva i giorni duri e non mi sono afflitto per l'indigente?</p>
<p class="C30 V26">Eppure aspettavo il bene ed è venuto il male, aspettavo la luce ed è venuto il buio.</p>
<p class="C30 V27">Le mie viscere ribollono senza posa e giorni d'affanno mi assalgono.</p>
<p class="C30 V28">Avanzo con il volto scuro, senza conforto, nell'assemblea mi alzo per invocare aiuto.</p>
<p class="C30 V29">Sono divenuto fratello degli sciacalli e compagno degli struzzi.</p>
<p class="C30 V30">La mia pelle si è annerita, mi si stacca e le mie ossa bruciano dall'arsura.</p>
<p class="C30 V31">La mia cetra serve per lamenti e il mio flauto per la voce di chi piange.</p>
<p class="C31 V1">Avevo stretto con gli occhi un patto di non fissare neppure una vergine.</p>
<p class="C31 V2">Che parte mi assegna Dio di lassù e che porzione mi assegna l'Onnipotente dall'alto?</p>
<p class="C31 V3">Non è forse la rovina riservata all'iniquo e la sventura per chi compie il male?</p>
<p class="C31 V4">Non vede egli la mia condotta e non conta tutti i miei passi?</p>
<p class="C31 V5">Se ho agito con falsità e il mio piede si è affrettato verso la frode,</p>
<p class="C31 V6">mi pesi pure sulla bilancia della giustizia e Dio riconoscerà la mia integrità.</p>
<p class="C31 V7">Se il mio passo è andato fuori strada e il mio cuore ha seguito i miei occhi, se alla mia mano si è attaccata sozzura,</p>
<p class="C31 V8">io semini e un altro ne mangi il frutto e siano sradicati i miei germogli.</p>
<p class="C31 V9">Se il mio cuore fu sedotto da una donna e ho spiato alla porta del mio prossimo,</p>
<p class="C31 V10">mia moglie macini per un altro e altri ne abusino;</p>
<p class="C31 V11">difatti quello è uno scandalo, un delitto da deferire ai giudici,</p>
<p class="C31 V12">quello è un fuoco che divora fino alla distruzione e avrebbe consumato tutto il mio raccolto.</p>
<p class="C31 V13">Se ho negato i diritti del mio schiavo e della schiava in lite con me,</p>
<p class="C31 V14">che farei, quando Dio si alzerà, e, quando farà l'inchiesta, che risponderei?</p>
<p class="C31 V15">Chi ha fatto me nel seno materno, non ha fatto anche lui? Non fu lo stesso a formarci nel seno?</p>
<p class="C31 V16">Mai ho rifiutato quanto brama il povero, né ho lasciato languire gli occhi della vedova;</p>
<p class="C31 V17">mai da solo ho mangiato il mio tozzo di pane, senza che ne mangiasse l'orfano,</p>
<p class="C31 V18">poiché Dio, come un padre, mi ha allevato fin dall'infanzia e fin dal ventre di mia madre mi ha guidato.</p>
<p class="C31 V19">Se mai ho visto un misero privo di vesti o un povero che non aveva di che coprirsi,</p>
<p class="C31 V20">se non hanno dovuto benedirmi i suoi fianchi, o con la lana dei miei agnelli non si è riscaldato;</p>
<p class="C31 V21">se contro un innocente ho alzato la mano, perché vedevo alla porta chi mi spalleggiava,</p>
<p class="C31 V22">mi si stacchi la spalla dalla nuca e si rompa al gomito il mio braccio,</p>
<p class="C31 V23">perché mi incute timore la mano di Dio e davanti alla sua maestà non posso resistere.</p>
<p class="C31 V24">Se ho riposto la mia speranza nell'oro e all'oro fino ho detto: «Tu sei la mia fiducia»;</p>
<p class="C31 V25">se godevo perché grandi erano i miei beni e guadagnava molto la mia mano;</p>
<p class="C31 V26">se vedendo il sole risplendere e la luna chiara avanzare,</p>
<p class="C31 V27">si è lasciato sedurre in segreto il mio cuore e con la mano alla bocca ho mandato un bacio,</p>
<p class="C31 V28">anche questo sarebbe stato un delitto da tribunale, perché avrei rinnegato Dio che sta in alto.</p>
<p class="C31 V29">Ho gioito forse della disgrazia del mio nemico e ho esultato perché lo colpiva la sventura,</p>
<p class="C31 V30">io che non ho permesso alla mia lingua di peccare, augurando la sua morte con imprecazioni?</p>
<p class="C31 V31">Non diceva forse la gente della mia tenda: «A chi non ha dato delle sue carni per saziarsi?».</p>
<p class="C31 V32">All'aperto non passava la notte lo straniero e al viandante aprivo le mie porte.</p>
<p class="C31 V33">Non ho nascosto, alla maniera degli uomini, la mia colpa, tenendo celato il mio delitto in petto,</p>
<p class="C31 V34">come se temessi molto la folla, e il disprezzo delle tribù mi spaventasse, sì da starmene zitto senza uscire di casa. Se contro di me grida la mia terra e i suoi solchi piangono con essa; se ho mangiato il suo frutto senza pagare e ho fatto sospirare dalla fame i suoi coltivatori, in luogo di frumento, getti spine, ed erbaccia al posto dell'orzo.</p>
<p class="C31 V35">Oh, avessi uno che mi ascoltasse! Ecco qui la mia firma! L'Onnipotente mi risponda! Il documento scritto dal mio avversario</p>
<p class="C31 V36">vorrei certo portarlo sulle mie spalle e cingerlo come mio diadema!</p>
<p class="C31 V37">Il numero dei miei passi gli manifesterei e mi presenterei a lui come sovrano. Quando Giobbe ebbe finito di parlare,</p>
<p class="C32 V1">quei tre uomini cessarono di rispondere a Giobbe, perché egli si riteneva giusto.</p>
<p class="C32 V2">Allora si accese lo sdegno di Eliu, figlio di Barachele il Buzita, della tribù di Ram. Si accese di sdegno contro Giobbe, perché pretendeva d'aver ragione di fronte a Dio;</p>
<p class="C32 V3">si accese di sdegno anche contro i suoi tre amici, perché non avevano trovato di che rispondere, sebbene avessero dichiarato Giobbe colpevole.</p>
<p class="C32 V4">Però Eliu aveva aspettato, mentre essi parlavano con Giobbe, perché erano più vecchi di lui in età.</p>
<p class="C32 V5">Quando dunque vide che sulla bocca di questi tre uomini non vi era più alcuna risposta, Eliu si accese di sdegno.</p>
<p class="C32 V6">Presa dunque la parola, Eliu, figlio di Barachele il Buzita, disse: Giovane io sono di anni e voi siete già canuti; per questo ho esitato per rispetto a manifestare a voi il mio sapere.</p>
<p class="C32 V7">Pensavo: Parlerà l'età e i canuti insegneranno la sapienza.</p>
<p class="C32 V8">Ma certo essa è un soffio nell'uomo; l'ispirazione dell'Onnipotente lo fa intelligente.</p>
<p class="C32 V9">Non sono i molti anni a dar la sapienza, né sempre i vecchi distinguono ciò che è giusto.</p>
<p class="C32 V10">Per questo io oso dire: Ascoltatemi; anch'io esporrò il mio sapere.</p>
<p class="C32 V11">Ecco, ho atteso le vostre parole, ho teso l'orecchio ai vostri argomenti. Finché andavate in cerca di argomenti</p>
<p class="C32 V12">su di voi fissai l'attenzione. Ma ecco, nessuno ha potuto convincere Giobbe, nessuno tra di voi risponde ai suoi detti.</p>
<p class="C32 V13">Non dite: Noi abbiamo trovato la sapienza, ma lo confuti Dio, non l'uomo!</p>
<p class="C32 V14">Egli non mi ha rivolto parole, e io non gli risponderò con le vostre parole.</p>
<p class="C32 V15">Sono vinti, non rispondono più, mancano loro le parole.</p>
<p class="C32 V16">Ho atteso, ma poiché non parlano più, poiché stanno lì senza risposta,</p>
<p class="C32 V17">voglio anch'io dire la mia parte, anch'io esporrò il mio parere;</p>
<p class="C32 V18">mi sento infatti pieno di parole, mi preme lo spirito che è dentro di me.</p>
<p class="C32 V19">Ecco, dentro di me c'è come vino senza sfogo, come vino che squarcia gli otri nuovi.</p>
<p class="C32 V20">Parlerò e mi sfogherò, aprirò le labbra e risponderò.</p>
<p class="C32 V21">Non guarderò in faccia ad alcuno, non adulerò nessuno,</p>
<p class="C32 V22">perché io non so adulare: altrimenti il mio creatore in breve mi eliminerebbe.</p>
<p class="C33 V1">Ascolta dunque, Giobbe, i miei discorsi, ad ogni mia parola porgi l'orecchio.</p>
<p class="C33 V2">Ecco, io apro la bocca, parla la mia lingua entro il mio palato.</p>
<p class="C33 V3">Il mio cuore dirà sagge parole e le mie labbra parleranno chiaramente.</p>
<p class="C33 V4">Lo spirito di Dio mi ha creato e il soffio dell'Onnipotente mi dà vita.</p>
<p class="C33 V5">Se puoi, rispondimi, prepàrati davanti a me, sta' pronto.</p>
<p class="C33 V6">Ecco, io sono come te di fronte a Dio e anch'io sono stato tratto dal fango:</p>
<p class="C33 V7">ecco, nulla hai da temere da me, né graverò su di te la mano.</p>
<p class="C33 V8">Non hai fatto che dire ai miei orecchi e ho ben udito il suono dei tuoi detti:</p>
<p class="C33 V9">«Puro son io, senza peccato, io sono mondo, non ho colpa;</p>
<p class="C33 V10">ma egli contro di me trova pretesti e mi stima suo nemico;</p>
<p class="C33 V11">pone in ceppi i miei piedi e spia tutti i miei passi!».</p>
<p class="C33 V12">Ecco, in questo ti rispondo: non hai ragione. Dio è infatti più grande dell'uomo.</p>
<p class="C33 V13">Perché ti lamenti di lui, se non risponde ad ogni tua parola?</p>
<p class="C33 V14">Dio parla in un modo o in un altro, ma non si fa attenzione.</p>
<p class="C33 V15">Parla nel sogno, visione notturna, quando cade il sopore sugli uomini e si addormentano sul loro giaciglio;</p>
<p class="C33 V16">apre allora l'orecchio degli uomini e con apparizioni li spaventa,</p>
<p class="C33 V17">per distogliere l'uomo dal male e tenerlo lontano dall'orgoglio,</p>
<p class="C33 V18">per preservarne l'anima dalla fossa e la sua vita dalla morte violenta.</p>
<p class="C33 V19">Lo corregge con il dolore nel suo letto e con la tortura continua delle ossa;</p>
<p class="C33 V20">quando il suo senso ha nausea del pane, il suo appetito del cibo squisito;</p>
<p class="C33 V21">quando la sua carne si consuma a vista d'occhio e le ossa, che non si vedevano prima, spuntano fuori,</p>
<p class="C33 V22">quando egli si avvicina alla fossa e la sua vita alla dimora dei morti.</p>
<p class="C33 V23">Ma se vi è un angelo presso di lui, un protettore solo fra mille, per mostrare all'uomo il suo dovere,</p>
<p class="C33 V24">abbia pietà di lui e dica: «Scampalo dallo scender nella fossa, ho trovato il riscatto»,</p>
<p class="C33 V25">allora la sua carne sarà più fresca che in gioventù, tornerà ai giorni della sua adolescenza:</p>
<p class="C33 V26">supplicherà Dio e questi gli userà benevolenza, gli mostrerà il suo volto in giubilo, e renderà all'uomo la sua giustizia.</p>
<p class="C33 V27">Egli si rivolgerà agli uomini e dirà: «Avevo peccato e violato la giustizia, ma egli non mi ha punito per quel che meritavo;</p>
<p class="C33 V28">mi ha scampato dalla fossa e la mia vita rivede la luce».</p>
<p class="C33 V29">Ecco, tutto questo fa Dio, due volte, tre volte con l'uomo,</p>
<p class="C33 V30">per sottrarre l'anima sua dalla fossa e illuminarla con la luce dei viventi.</p>
<p class="C33 V31">Attendi, Giobbe, ascoltami, taci e io parlerò:</p>
<p class="C33 V32">ma se hai qualcosa da dire, rispondimi, parla, perché vorrei darti ragione;</p>
<p class="C33 V33">se no, tu ascoltami e io ti insegnerò la sapienza.</p>
<p class="C34 V1">Eliu continuò a dire:</p>
<p class="C34 V2">Ascoltate, saggi, le mie parole e voi, sapienti, porgetemi l'orecchio,</p>
<p class="C34 V3">perché l'orecchio distingue le parole, come il palato assapora i cibi.</p>
<p class="C34 V4">Esploriamo noi ciò che è giusto, indaghiamo fra di noi quale sia il bene:</p>
<p class="C34 V5">poiché Giobbe ha detto: «Io son giusto, ma Dio mi ha tolto il mio diritto;</p>
<p class="C34 V6">contro il mio diritto passo per menzognero, inguaribile è la mia piaga benché senza colpa».</p>
<p class="C34 V7">Chi è come Giobbe che beve, come l'acqua, l'insulto,</p>
<p class="C34 V8">che fa la strada in compagnia dei malfattori, andando con uomini iniqui?</p>
<p class="C34 V9">Poiché egli ha detto: «Non giova all'uomo essere in buona grazia con Dio».</p>
<p class="C34 V10">Perciò ascoltatemi, uomini di senno: lungi da Dio l'iniquità e dall'Onnipotente l'ingiustizia!</p>
<p class="C34 V11">Poiché egli ripaga l'uomo secondo il suo operato e fa trovare ad ognuno secondo la sua condotta.</p>
<p class="C34 V12">In verità, Dio non agisce da ingiusto e l'Onnipotente non sovverte il diritto!</p>
<p class="C34 V13">Chi mai gli ha affidato la terra e chi ha disposto il mondo intero?</p>
<p class="C34 V14">Se egli richiamasse il suo spirito a sé e a sé ritraesse il suo soffio,</p>
<p class="C34 V15">ogni carne morirebbe all'istante e l'uomo ritornerebbe in polvere.</p>
<p class="C34 V16">Se hai intelletto, ascolta bene questo, porgi l'orecchio al suono delle mie parole.</p>
<p class="C34 V17">Può mai governare chi odia il diritto? E tu osi condannare il Gran Giusto?</p>
<p class="C34 V18">lui che dice ad un re: «Iniquo!» e ai principi: «Malvagi!»,</p>
<p class="C34 V19">lui che non usa parzialità con i potenti e non preferisce al povero il ricco, perché tutti costoro sono opera delle sue mani?</p>
<p class="C34 V20">In un istante muoiono e nel cuore della notte sono colpiti i potenti e periscono; e senza sforzo rimuove i tiranni,</p>
<p class="C34 V21">poiché egli tiene gli occhi sulla condotta dell'uomo e vede tutti i suoi passi.</p>
<p class="C34 V22">Non vi è tenebra, non densa oscurità, dove possano nascondersi i malfattori.</p>
<p class="C34 V23">Poiché non si pone all'uomo un termine per comparire davanti a Dio in giudizio:</p>
<p class="C34 V24">egli fiacca i potenti, senza fare inchieste, e colloca altri al loro posto.</p>
<p class="C34 V25">Poiché conosce le loro opere, li travolge nella notte e sono schiacciati;</p>
<p class="C34 V26">come malvagi li percuote, li colpisce alla vista di tutti;</p>
<p class="C34 V27">perché si sono allontanati da lui e di tutte le sue vie non si sono curati,</p>
<p class="C34 V28">sì da far giungere fino a lui il grido dell'oppresso e fargli udire il lamento dei poveri.</p>
<p class="C34 V29">Se egli tace, chi lo può condannare? Se vela la faccia, chi lo può vedere? Ma sulle nazioni e sugli individui egli veglia,</p>
<p class="C34 V30">perché non regni un uomo perverso, perché il popolo non abbia inciampi.</p>
<p class="C34 V31">Si può dunque dire a Dio: «Porto la pena, senza aver fatto il male;</p>
<p class="C34 V32">se ho peccato, mostramelo; se ho commesso l'iniquità, non lo farò più»?</p>
<p class="C34 V33">Forse, secondo le tue idee dovrebbe ricompensare, perché tu rifiuti il suo giudizio? Poiché tu devi scegliere, non io, di', dunque, quello che sai.</p>
<p class="C34 V34">Gli uomini di senno mi diranno con l'uomo saggio che mi ascolta:</p>
<p class="C34 V35">«Giobbe non parla con sapienza e le sue parole sono prive di senno».</p>
<p class="C34 V36">Bene, Giobbe sia esaminato fino in fondo, per le sue risposte da uomo empio,</p>
<p class="C34 V37">perché aggiunge al suo peccato la rivolta, in mezzo a noi batte le mani e moltiplica le parole contro Dio.</p>
<p class="C35 V1">Eliu riprese a dire:</p>
<p class="C35 V2">Ti pare di aver pensato cosa giusta, quando dicesti: «Ho ragione davanti a Dio»?</p>
<p class="C35 V3">O quando hai detto: «Che te ne importa? Che utilità ne ho dal mio peccato»?</p>
<p class="C35 V4">Risponderò a te con discorsi e ai tuoi amici insieme con te.</p>
<p class="C35 V5">Contempla il cielo e osserva, considera le nubi: sono più alte di te.</p>
<p class="C35 V6">Se pecchi, che gli fai? Se moltiplichi i tuoi delitti, che danno gli arrechi?</p>
<p class="C35 V7">Se tu sei giusto, che cosa gli dai o che cosa riceve dalla tua mano?</p>
<p class="C35 V8">Su un uomo come te ricade la tua malizia, su un figlio d'uomo la tua giustizia!</p>
<p class="C35 V9">Si grida per la gravità dell'oppressione, si invoca aiuto sotto il braccio dei potenti,</p>
<p class="C35 V10">ma non si dice: «Dov'è quel Dio che mi ha creato, che concede nella notte canti di gioia;</p>
<p class="C35 V11">che ci rende più istruiti delle bestie selvatiche, che ci fa più saggi degli uccelli del cielo?».</p>
<p class="C35 V12">Si grida, allora, ma egli non risponde di fronte alla superbia dei malvagi.</p>
<p class="C35 V13">Certo è falso dire: «Dio non ascolta e l'Onnipotente non presta attenzione»;</p>
<p class="C35 V14">più ancora quando tu dici che non lo vedi, che la tua causa sta innanzi a lui e tu in lui speri;</p>
<p class="C35 V15">così pure quando dici che la sua ira non punisce né si cura molto dell'iniquità.</p>
<p class="C35 V16">Giobbe dunque apre invano la sua bocca e senza cognizione moltiplica le chiacchiere.</p>
<p class="C36 V1">Eliu continuò a dire:</p>
<p class="C36 V2">Abbi un po' di pazienza e io te lo dimostrerò, perché in difesa di Dio c'è altro da dire.</p>
<p class="C36 V3">Prenderò da lontano il mio sapere e renderò giustizia al mio creatore,</p>
<p class="C36 V4">poiché non è certo menzogna il mio parlare: un uomo di perfetta scienza è qui con te.</p>
<p class="C36 V5">Ecco, Dio è grande e non si ritratta, egli è grande per fermezza di cuore.</p>
<p class="C36 V6">Non lascia vivere l'iniquo e rende giustizia ai miseri.</p>
<p class="C36 V7">Non toglie gli occhi dai giusti, li fa sedere sul trono con i re e li esalta per sempre.</p>
<p class="C36 V8">Se talvolta essi sono avvinti in catene, se sono stretti dai lacci dell'afflizione,</p>
<p class="C36 V9">fa loro conoscere le opere loro e i loro falli, perché superbi;</p>
<p class="C36 V10">apre loro gli orecchi per la correzione e ordina che si allontanino dalla iniquità.</p>
<p class="C36 V11">Se ascoltano e si sottomettono, chiuderanno i loro giorni nel benessere e i loro anni nelle delizie.</p>
<p class="C36 V12">Ma se non vorranno ascoltare, di morte violenta periranno, spireranno senza neppure saperlo.</p>
<p class="C36 V13">I perversi di cuore accumulano l'ira; non invocano aiuto, quando Dio li avvince in catene:</p>
<p class="C36 V14">si spegne in gioventù la loro anima, e la loro vita all'età dei dissoluti.</p>
<p class="C36 V15">Ma egli libera il povero con l'afflizione, gli apre l'udito con la sventura.</p>
<p class="C36 V16">Anche te intende sottrarre dal morso dell'angustia: avrai in cambio un luogo ampio, non ristretto e la tua tavola sarà colma di vivande grasse.</p>
<p class="C36 V17">Ma se colmi la misura con giudizi da empio, giudizio e condanna ti seguiranno.</p>
<p class="C36 V18">La collera non ti trasporti alla bestemmia, l'abbondanza dell'espiazione non ti faccia fuorviare.</p>
<p class="C36 V19">Può forse farti uscire dall'angustia il tuo grido, con tutti i tentativi di forza?</p>
<p class="C36 V20">Non sospirare quella notte, in cui i popoli vanno al loro luogo.</p>
<p class="C36 V21">Bada di non volgerti all'iniquità, poiché per questo sei stato provato dalla miseria.</p>
<p class="C36 V22">Ecco, Dio è sublime nella sua potenza; chi come lui è temibile?</p>
<p class="C36 V23">Chi mai gli ha imposto il suo modo d'agire o chi mai ha potuto dirgli: «Hai agito male?».</p>
<p class="C36 V24">Ricordati che devi esaltare la sua opera, che altri uomini hanno cantato.</p>
<p class="C36 V25">Ogni uomo la contempla, il mortale la mira da lontano.</p>
<p class="C36 V26">Ecco, Dio è così grande, che non lo comprendiamo: il numero dei suoi anni è incalcolabile.</p>
<p class="C36 V27">Egli attrae in alto le gocce dell'acqua e scioglie in pioggia i suoi vapori,</p>
<p class="C36 V28">che le nubi riversano e grondano sull'uomo in grande quantità.</p>
<p class="C36 V29">In tal modo sostenta i popoli e offre alimento in abbondanza.</p>
<p class="C36 V30">Chi inoltre può comprendere la distesa delle nubi, i fragori della sua dimora?</p>
<p class="C36 V31">Ecco, espande sopra di esso il suo vapore e copre le profondità del mare.</p>
<p class="C36 V32">Arma le mani di folgori e le scaglia contro il bersaglio.</p>
<p class="C36 V33">Lo annunzia il suo fragore, riserva d'ira contro l'iniquità.</p>
<p class="C37 V1">Per questo mi batte forte il cuore e mi balza fuori dal petto.</p>
<p class="C37 V2">Udite, udite, il rumore della sua voce, il fragore che esce dalla sua bocca.</p>
<p class="C37 V3">Il lampo si diffonde sotto tutto il cielo e il suo bagliore giunge ai lembi della terra;</p>
<p class="C37 V4">dietro di esso brontola il tuono, mugghia con il suo fragore maestoso e nulla arresta i fulmini, da quando si è udita la sua voce;</p>
<p class="C37 V5">mirabilmente tuona Dio con la sua voce, opera meraviglie che non comprendiamo!</p>
<p class="C37 V6">Egli infatti dice alla neve: «Cadi sulla terra» e alle piogge dirotte: «Siate violente».</p>
<p class="C37 V7">Rinchiude ogni uomo in casa sotto sigillo, perché tutti riconoscano la sua opera.</p>
<p class="C37 V8">Le fiere si ritirano nei loro ripari e nelle loro tane si accovacciano.</p>
<p class="C37 V9">Dal mezzogiorno avanza l'uragano e il freddo dal settentrione.</p>
<p class="C37 V10">Al soffio di Dio si forma il ghiaccio e la distesa dell'acqua si congela.</p>
<p class="C37 V11">Carica di umidità le nuvole e le nubi ne diffondono le folgori.</p>
<p class="C37 V12">Egli le fa vagare dappertutto secondo i suoi ordini, perché eseguiscano quanto comanda loro sul mondo intero.</p>
<p class="C37 V13">Le manda o per castigo della terra o in segno di bontà.</p>
<p class="C37 V14">Porgi l'orecchio a questo, Giobbe, soffèrmati e considera le meraviglie di Dio.</p>
<p class="C37 V15">Sai tu come Dio le diriga e come la sua nube produca il lampo?</p>
<p class="C37 V16">Conosci tu come la nube si libri in aria, i prodigi di colui che tutto sa?</p>
<p class="C37 V17">Come le tue vesti siano calde quando non soffia l'austro e la terra riposa?</p>
<p class="C37 V18">Hai tu forse disteso con lui il firmamento, solido come specchio di metallo fuso?</p>
<p class="C37 V19">Insegnaci che cosa dobbiamo dirgli. Noi non parleremo per l'oscurità.</p>
<p class="C37 V20">Gli si può forse ordinare: «Parlerò io?». O un uomo può dire che è sopraffatto?</p>
<p class="C37 V21">Ora diventa invisibile la luce, oscurata in mezzo alle nubi: ma tira il vento e le spazza via.</p>
<p class="C37 V22">Dal nord giunge un aureo chiarore, intorno a Dio è tremenda maestà.</p>
<p class="C37 V23">L'Onnipotente noi non lo possiamo raggiungere, sublime in potenza e rettitudine e grande per giustizia: egli non ha da rispondere.</p>
<p class="C37 V24">Perciò gli uomini lo temono: a lui la venerazione di tutti i saggi di mente.</p>
<p class="C38 V1">Il Signore rispose a Giobbe di mezzo al turbine:</p>
<p class="C38 V2">Chi è costui che oscura il consiglio con parole insipienti?</p>
<p class="C38 V3">Cingiti i fianchi come un prode, io t'interrogherò e tu mi istruirai.</p>
<p class="C38 V4">Dov'eri tu quand'io ponevo le fondamenta della terra? Dillo, se hai tanta intelligenza!</p>
<p class="C38 V5">Chi ha fissato le sue dimensioni, se lo sai, o chi ha teso su di essa la misura?</p>
<p class="C38 V6">Dove sono fissate le sue basi o chi ha posto la sua pietra angolare,</p>
<p class="C38 V7">mentre gioivano in coro le stelle del mattino e plaudivano tutti i figli di Dio?</p>
<p class="C38 V8">Chi ha chiuso tra due porte il mare, quando erompeva uscendo dal seno materno,</p>
<p class="C38 V9">quando lo circondavo di nubi per veste e per fasce di caligine folta?</p>
<p class="C38 V10">Poi gli ho fissato un limite e gli ho messo chiavistello e porte</p>
<p class="C38 V11">e ho detto: «Fin qui giungerai e non oltre e qui s'infrangerà l'orgoglio delle tue onde».</p>
<p class="C38 V12">Da quando vivi, hai mai comandato al mattino e assegnato il posto all'aurora,</p>
<p class="C38 V13">perché essa afferri i lembi della terra e ne scuota i malvagi?</p>
<p class="C38 V14">Si trasforma come creta da sigillo e si colora come un vestito.</p>
<p class="C38 V15">È sottratta ai malvagi la loro luce ed è spezzato il braccio che si alza a colpire.</p>
<p class="C38 V16">Sei mai giunto alle sorgenti del mare e nel fondo dell'abisso hai tu passeggiato?</p>
<p class="C38 V17">Ti sono state indicate le porte della morte e hai visto le porte dell'ombra funerea?</p>
<p class="C38 V18">Hai tu considerato le distese della terra? Dillo, se sai tutto questo!</p>
<p class="C38 V19">Per quale via si va dove abita la luce e dove hanno dimora le tenebre</p>
<p class="C38 V20">perché tu le conduca al loro dominio o almeno tu sappia avviarle verso la loro casa?</p>
<p class="C38 V21">Certo, tu lo sai, perché allora eri nato e il numero dei tuoi giorni è assai grande!</p>
<p class="C38 V22">Sei mai giunto ai serbatoi della neve, hai mai visto i serbatoi della grandine,</p>
<p class="C38 V23">che io riserbo per il tempo della sciagura, per il giorno della guerra e della battaglia?</p>
<p class="C38 V24">Per quali vie si espande la luce, si diffonde il vento d'oriente sulla terra?</p>
<p class="C38 V25">Chi ha scavato canali agli acquazzoni e una strada alla nube tonante,</p>
<p class="C38 V26">per far piovere sopra una terra senza uomini, su un deserto dove non c'è nessuno,</p>
<p class="C38 V27">per dissetare regioni desolate e squallide e far germogliare erbe nella steppa?</p>
<p class="C38 V28">Ha forse un padre la pioggia? O chi mette al mondo le gocce della rugiada?</p>
<p class="C38 V29">Dal seno di chi è uscito il ghiaccio e la brina del cielo chi l'ha generata?</p>
<p class="C38 V30">Come pietra le acque induriscono e la faccia dell'abisso si raggela.</p>
<p class="C38 V31">Puoi tu annodare i legami delle Plèiadi o sciogliere i vincoli di Orione?</p>
<p class="C38 V32">Fai tu spuntare a suo tempo la stella del mattino o puoi guidare l'Orsa insieme con i suoi figli?</p>
<p class="C38 V33">Conosci tu le leggi del cielo o ne applichi le norme sulla terra?</p>
<p class="C38 V34">Puoi tu alzare la voce fino alle nubi e farti coprire da un rovescio di acqua?</p>
<p class="C38 V35">Scagli tu i fulmini e partono dicendoti: «Eccoci!»?</p>
<p class="C38 V36">Chi ha elargito all'ibis la sapienza o chi ha dato al gallo intelligenza?</p>
<p class="C38 V37">Chi può con sapienza calcolare le nubi e chi riversa gli otri del cielo,</p>
<p class="C38 V38">quando si fonde la polvere in una massa e le zolle si attaccano insieme?</p>
<p class="C38 V39">Vai tu a caccia di preda per la leonessa e sazi la fame dei leoncini,</p>
<p class="C38 V40">quando sono accovacciati nelle tane o stanno in agguato fra le macchie?</p>
<p class="C38 V41">Chi prepara al corvo il suo pasto, quando i suoi nati gridano verso Dio e vagano qua e là per mancanza di cibo?</p>
<p class="C39 V1">Sai tu quando figliano le camozze e assisti al parto delle cerve?</p>
<p class="C39 V2">Conti tu i mesi della loro gravidanza e sai tu quando devono figliare?</p>
<p class="C39 V3">Si curvano e depongono i figli, metton fine alle loro doglie.</p>
<p class="C39 V4">Robusti sono i loro figli, crescono in campagna, partono e non tornano più da esse.</p>
<p class="C39 V5">Chi lascia libero l'asino selvatico e chi scioglie i legami dell'ònagro,</p>
<p class="C39 V6">al quale ho dato la steppa per casa e per dimora la terra salmastra?</p>
<p class="C39 V7">Del fracasso della città se ne ride e gli urli dei guardiani non ode.</p>
<p class="C39 V8">Gira per le montagne, sua pastura, e va in cerca di quanto è verde.</p>
<p class="C39 V9">Il bufalo si lascerà piegare a servirti o a passar la notte presso la tua greppia?</p>
<p class="C39 V10">Potrai legarlo con la corda per fare il solco o fargli erpicare le valli dietro a te?</p>
<p class="C39 V11">Ti fiderai di lui, perché la sua forza è grande e a lui affiderai le tue fatiche?</p>
<p class="C39 V12">Conterai su di lui, che torni e raduni la tua messe sulla tua aia?</p>
<p class="C39 V13">L'ala dello struzzo batte festante, ma è forse penna e piuma di cicogna?</p>
<p class="C39 V14">Abbandona infatti alla terra le uova e sulla polvere le lascia riscaldare.</p>
<p class="C39 V15">Dimentica che un piede può schiacciarle, una bestia selvatica calpestarle.</p>
<p class="C39 V16">Tratta duramente i figli, come se non fossero suoi, della sua inutile fatica non si affanna,</p>
<p class="C39 V17">perché Dio gli ha negato la saggezza e non gli ha dato in sorte discernimento.</p>
<p class="C39 V18">Ma quando giunge il saettatore, fugge agitando le ali: si beffa del cavallo e del suo cavaliere.</p>
<p class="C39 V19">Puoi tu dare la forza al cavallo e vestire di fremiti il suo collo?</p>
<p class="C39 V20">Lo fai tu sbuffare come un fumaiolo? Il suo alto nitrito incute spavento.</p>
<p class="C39 V21">Scalpita nella valle giulivo e con impeto va incontro alle armi.</p>
<p class="C39 V22">Sprezza la paura, non teme, né retrocede davanti alla spada.</p>
<p class="C39 V23">Su di lui risuona la faretra, il luccicar della lancia e del dardo.</p>
<p class="C39 V24">Strepitando, fremendo, divora lo spazio e al suono della tromba più non si tiene.</p>
<p class="C39 V25">Al primo squillo grida: «Aah!...» e da lontano fiuta la battaglia, gli urli dei capi, il fragor della mischia.</p>
<p class="C39 V26">Forse per il tuo senno si alza in volo lo sparviero e spiega le ali verso il sud?</p>
<p class="C39 V27">O al tuo comando l'aquila s'innalza e pone il suo nido sulle alture?</p>
<p class="C39 V28">Abita le rocce e passa la notte sui denti di rupe o sui picchi.</p>
<p class="C39 V29">Di lassù spia la preda, lontano scrutano i suoi occhi.</p>
<p class="C39 V30">I suoi aquilotti succhiano il sangue e dove sono cadaveri, là essa si trova.</p>
<p class="C40 V1">Il Signore riprese e disse a Giobbe:</p>
<p class="C40 V2">Il censore vorrà ancora contendere con l'Onnipotente? L'accusatore di Dio risponda!</p>
<p class="C40 V3">Giobbe rivolto al Signore disse:</p>
<p class="C40 V4">Ecco, sono ben meschino: che ti posso rispondere? Mi metto la mano sulla bocca.</p>
<p class="C40 V5">Ho parlato una volta, ma non replicherò. ho parlato due volte, ma non continuerò.</p>
<p class="C40 V6">Allora il Signore rispose a Giobbe di mezzo al turbine e disse:</p>
<p class="C40 V7">Cingiti i fianchi come un prode: io t'interrogherò e tu mi istruirai.</p>
<p class="C40 V8">Oseresti proprio cancellare il mio giudizio e farmi torto per avere tu ragione?</p>
<p class="C40 V9">Hai tu un braccio come quello di Dio e puoi tuonare con voce pari alla sua?</p>
<p class="C40 V10">Ornati pure di maestà e di sublimità, rivestiti di splendore e di gloria;</p>
<p class="C40 V11">diffondi i furori della tua collera, mira ogni superbo e abbattilo,</p>
<p class="C40 V12">mira ogni superbo e umilialo, schiaccia i malvagi ovunque si trovino;</p>
<p class="C40 V13">nascondili nella polvere tutti insieme, rinchiudili nella polvere tutti insieme,</p>
<p class="C40 V14">anch'io ti loderò, perché hai trionfato con la destra.</p>
<p class="C40 V15">Ecco, l'ippopotamo, che io ho creato al pari di te, mangia l'erba come il bue.</p>
<p class="C40 V16">Guarda, la sua forza è nei fianchi e il suo vigore nel ventre.</p>
<p class="C40 V17">Rizza la coda come un cedro, i nervi delle sue cosce s'intrecciano saldi,</p>
<p class="C40 V18">le sue vertebre, tubi di bronzo, le sue ossa come spranghe di ferro.</p>
<p class="C40 V19">Esso è la prima delle opere di Dio; il suo creatore lo ha fornito di difesa.</p>
<p class="C40 V20">I monti gli offrono i loro prodotti e là tutte le bestie della campagna si trastullano.</p>
<p class="C40 V21">Sotto le piante di loto si sdraia, nel folto del canneto della palude.</p>
<p class="C40 V22">Lo ricoprono d'ombra i loti selvatici, lo circondano i salici del torrente.</p>
<p class="C40 V23">Ecco, si gonfi pure il fiume: egli non trema, è calmo, anche se il Giordano gli salisse fino alla bocca.</p>
<p class="C40 V24">Chi potrà afferrarlo per gli occhi, prenderlo con lacci e forargli le narici?</p>
<p class="C40 V25">Puoi tu pescare il Leviatan con l'amo e tener ferma la sua lingua con una corda,</p>
<p class="C40 V26">ficcargli un giunco nelle narici e forargli la mascella con un uncino?</p>
<p class="C40 V27">Ti farà forse molte suppliche e ti rivolgerà dolci parole?</p>
<p class="C40 V28">Stipulerà forse con te un'alleanza, perché tu lo prenda come servo per sempre?</p>
<p class="C40 V29">Scherzerai con lui come un passero, legandolo per le tue fanciulle?</p>
<p class="C40 V30">Lo metteranno in vendita le compagnie di pesca, se lo divideranno i commercianti?</p>
<p class="C40 V31">Crivellerai di dardi la sua pelle e con la fiocina la sua testa?</p>
<p class="C40 V32">Metti su di lui la mano: al ricordo della lotta, non riproverai!</p>
<p class="C41 V1">Ecco, la tua speranza è fallita, al solo vederlo uno stramazza.</p>
<p class="C41 V2">Nessuno è tanto audace da osare eccitarlo e chi mai potrà star saldo di fronte a lui?</p>
<p class="C41 V3">Chi mai lo ha assalito e si è salvato? Nessuno sotto tutto il cielo.</p>
<p class="C41 V4">Non tacerò la forza delle sue membra: in fatto di forza non ha pari.</p>
<p class="C41 V5">Chi gli ha mai aperto sul davanti il manto di pelle e nella sua doppia corazza chi può penetrare?</p>
<p class="C41 V6">Le porte della sua bocca chi mai ha aperto? Intorno ai suoi denti è il terrore!</p>
<p class="C41 V7">Il suo dorso è a lamine di scudi, saldate con stretto suggello;</p>
<p class="C41 V8">l'una con l'altra si toccano, sì che aria fra di esse non passa:</p>
<p class="C41 V9">ognuna aderisce alla vicina, sono compatte e non possono separarsi.</p>
<p class="C41 V10">Il suo starnuto irradia luce e i suoi occhi sono come le palpebre dell'aurora.</p>
<p class="C41 V11">Dalla sua bocca partono vampate, sprizzano scintille di fuoco.</p>
<p class="C41 V12">Dalle sue narici esce fumo come da caldaia, che bolle sul fuoco.</p>
<p class="C41 V13">Il suo fiato incendia carboni e dalla bocca gli escono fiamme.</p>
<p class="C41 V14">Nel suo collo risiede la forza e innanzi a lui corre la paura.</p>
<p class="C41 V15">Le giogaie della sua carne son ben compatte, sono ben salde su di lui, non si muovono.</p>
<p class="C41 V16">Il suo cuore è duro come pietra, duro come la pietra inferiore della macina.</p>
<p class="C41 V17">Quando si alza, si spaventano i forti e per il terrore restano smarriti.</p>
<p class="C41 V18">La spada che lo raggiunge non vi si infigge, né lancia, né freccia né giavellotto;</p>
<p class="C41 V19">stima il ferro come paglia, il bronzo come legno tarlato.</p>
<p class="C41 V20">Non lo mette in fuga la freccia, in pula si cambian per lui le pietre della fionda.</p>
<p class="C41 V21">Come stoppia stima una mazza e si fa beffe del vibrare dell'asta.</p>
<p class="C41 V22">Al disotto ha cocci acuti e striscia come erpice sul molle terreno.</p>
<p class="C41 V23">Fa ribollire come pentola il gorgo, fa del mare come un vaso da unguenti.</p>
<p class="C41 V24">Dietro a sé produce una bianca scia e l'abisso appare canuto.</p>
<p class="C41 V25">Nessuno sulla terra è pari a lui, fatto per non aver paura.</p>
<p class="C41 V26">Lo teme ogni essere più altero; egli è il re su tutte le fiere più superbe.</p>
<p class="C42 V1">Allora Giobbe rispose al Signore e disse:</p>
<p class="C42 V2">Comprendo che puoi tutto e che nessuna cosa è impossibile per te.</p>
<p class="C42 V3">Chi è colui che, senza aver scienza, può oscurare il tuo consiglio? Ho esposto dunque senza discernimento cose troppo superiori a me, che io non comprendo.</p>
<p class="C42 V4">«Ascoltami e io parlerò, io t'interrogherò e tu istruiscimi».</p>
<p class="C42 V5">Io ti conoscevo per sentito dire, ma ora i miei occhi ti vedono.</p>
<p class="C42 V6">Perciò mi ricredo e ne provo pentimento sopra polvere e cenere.</p>
<p class="C42 V7">Dopo che il Signore aveva rivolto queste parole a Giobbe, disse a Elifaz il Temanita: «La mia ira si è accesa contro di te e contro i tuoi due amici, perché non avete detto di me cose rette come il mio servo Giobbe.</p>
<p class="C42 V8">Prendete dunque sette vitelli e sette montoni e andate dal mio servo Giobbe e offriteli in olocausto per voi; il mio servo Giobbe pregherà per voi, affinché io, per riguardo a lui, non punisca la vostra stoltezza, perché non avete detto di me cose rette come il mio servo Giobbe».</p>
<p class="C42 V9">Elifaz il Temanita, Bildad il Suchita e Zofar il Naamatita andarono e fecero come loro aveva detto il Signore e il Signore ebbe riguardo di Giobbe.</p>
<p class="C42 V10">Dio ristabilì Giobbe nello stato di prima, avendo egli pregato per i suoi amici; accrebbe anzi del doppio quanto Giobbe aveva posseduto.</p>
<p class="C42 V11">Tutti i suoi fratelli, le sue sorelle e i suoi conoscenti di prima vennero a trovarlo e mangiarono pane in casa sua e lo commiserarono e lo consolarono di tutto il male che il Signore aveva mandato su di lui e gli regalarono ognuno una piastra e un anello d'oro.</p>
<p class="C42 V12">Il Signore benedisse la nuova condizione di Giobbe più della prima ed egli possedette quattordicimila pecore e seimila cammelli, mille paia di buoi e mille asine.</p>
<p class="C42 V13">Ebbe anche sette figli e tre figlie.</p>
<p class="C42 V14">A una mise nome Colomba, alla seconda Cassia e alla terza Fiala di stibio.</p>
<p class="C42 V15">In tutta la terra non si trovarono donne così belle come le figlie di Giobbe e il loro padre le mise a parte dell'eredità insieme con i loro fratelli.</p>
<p class="C42 V16">Dopo tutto questo, Giobbe visse ancora centoquarant'anni e vide figli e nipoti di quattro generazioni.</p>
<p class="C42 V17">Poi Giobbe morì, vecchio e sazio di giorni.</p>
</div>
</div>
<div class="edizione DIODATI">
<div class="libro Gb">
<p class="CCAPITOLO VVERSO">TESTO</p>
<p class="C1 V1">C'era nel paese di Uz un uomo chiamato Giobbe. Quest'uomo era integro e retto, temeva DIO e fuggiva il male.</p>
<p class="C1 V2">Gli erano nati sette figli e tre figlie.</p>
<p class="C1 V3">Inoltre possedeva settemila pecore, tremila cammelli, cinquecento paia di buoi, cinquecento asine e un grandissimo numero di servi. Cosí quest'uomo era il piú grande di tutti gli Orientali.</p>
<p class="C1 V4">I suoi figli solevano andare a banchettare in casa di ciascuno, nel suo giorno, e mandavano a chiamare le loro tre sorelle perché venissero a mangiare e a bere con loro.</p>
<p class="C1 V5">Quando la serie dei giorni di banchetto era terminata. Giobbe li andava a chiamare per purificarli, si alzava al mattino presto e offriva olocausti secondo il numero di tutti loro, perché Giobbe pensava: «Può darsi che i miei figli abbiano peccato e abbiano bestemmiato DIO nel loro cuore». Cosí faceva Giobbe ogni volta.</p>
<p class="C1 V6">Un giorno avvenne che i figli di DIO andarono a presentarsi davanti all'Eterno e in mezzo a loro andò anche Satana.</p>
<p class="C1 V7">L'Eterno disse a Satana: «Da dove vieni?». Satana rispose all'Eterno e disse: «Dall'andare avanti e indietro sulla terra e dal percorrerla su e giú».</p>
<p class="C1 V8">L'Eterno disse a Satana: «Hai notato il mio servo Giobbe? Poiché sulla terra non c'è nessun altro come lui, che è integro retto, tema DIO e fugga il male».</p>
<p class="C1 V9">Allora Satana rispose all'Eterno e disse: «E' forse per nulla che Giobbe teme DIO?»</p>
<p class="C1 V10">Non hai tu messo un riparo tutt'intorno a lui, alla sua casa e a tutto ciò che possiede? Tu hai benedetto l'opera delle sue mani e il suo bestiame è grandemente cresciuto nel paese.</p>
<p class="C1 V11">Ma stendi la tua mano e tocca tutto ciò che possiede e vedrai se non ti maledice in faccia».</p>
<p class="C1 V12">L'Eterno disse a Satana: «Ecco, tutto ciò che possiede è in tuo potere non stendere però la mano sulla sua persona». Così Satana si ritirò dalla presenza dell'Eterno.</p>
<p class="C1 V13">Cosí un giorno avvenne che mentre i suoi figli e le sue figlie mangiavano e bevevano vino in casa del loro fratello maggiore, giunse da Giobbe un messaggero a dirgli:</p>
<p class="C1 V14">«I buoi stavano arando e le asine pascolavano nelle vicinanze,</p>
<p class="C1 V15">quando i Sabei sono piombati loro addosso, e li hanno portati via e hanno passato a fil di spada i servi. Io solo sono scampato per venire a dirtelo».</p>
<p class="C1 V16">Egli stava ancora parlando, quando giunse un altro e disse: «Il fuoco di DIO è caduto dal cielo, ha investito pecore e servi e li ha divorati. Io solo sono scampato per venire a dirtelo».</p>
<p class="C1 V17">Egli stava ancora parlando, quando giunse un altro e disse: «I Caldei hanno formato tre bande, si sono gettati sui cammelli e li hanno portati via, e hanno passato a fil di spada i servi. Io solo sono scampato per venire a dirtelo».</p>
<p class="C1 V18">Egli stava ancora parlando, quando giunse un altro e disse: «I tuoi figli e le tue figlie stavano mangiando e bevendo vino in casa del loro fratello maggiore.</p>
<p class="C1 V19">quand'ecco un vento impetuoso, venuto dal deserto, ha investito i quattro angoli della casa che è caduta sui giovani, ed essi sono morti. Io solo sono scampato per venire a dirtelo».</p>
<p class="C1 V20">Allora Giobbe si alzò, si stracciò il suo mantello e si rase il capo; poi cadde a terra e adorò,</p>
<p class="C1 V21">e disse: «Nudo sono uscito dal grembo di mia madre e nudo vi ritornerò. L'Eterno ha dato e l'Eterno ha tolto. Sia benedetto il nome dell'Eterno».</p>
<p class="C1 V22">In tutto questo Giobbe non peccò e non accusò DIO di alcuna ingiustizia.</p>
<p class="C2 V1">Un giorno avvenne che i figli di DIO, andarono a presentarsi davanti all'Eterno, e in mezzo a loro andò anche Satana a presentarsi davanti all'Eterno.</p>
<p class="C2 V2">L'Eterno disse a Satana: «Da dove vieni?». Satana rispose all'Eterno: «Dall'andare avanti e indietro sulla terra e dal percorrerla su e giú». L'Eterno disse a Satana:</p>
<p class="C2 V3">«Hai notato il mio servo Giobbe? Poiché sulla terra non c'è nessun altro come lui, che sia integro, retto, tema DIO e fugga il male. Egli si mantiene saldo nella sua integrità, nonostante tu mi abbia istigato contro di lui per rovinarlo senza alcun motivo».</p>
<p class="C2 V4">Allora Satana rispose all'Eterno e disse: «Pelle per pelle! Tutto ciò che possiede, l'uomo è disposto a darlo per la sua vita.</p>
<p class="C2 V5">Ma stendi la tua mano e tocca le sue ossa e la sua carne e vedrai se non ti maledice in faccia».</p>
<p class="C2 V6">L'Eterno disse a Satana: «Eccolo in tuo potere; risparmia però la sua vita».</p>
<p class="C2 V7">Cosí Satana si ritirò dalla presenza dell'Eterno e colpí Giobbe di un'ulcera maligna dalla pianta dei piedi alla sommità del capo.</p>
<p class="C2 V8">Giobbe prese un coccio per grattarsi e stava seduto in mezzo alla cenere.</p>
<p class="C2 V9">Allora sua moglie gli disse: «Rimani ancora fermo nella tua integrità? Maledici DIO e muori!».</p>
<p class="C2 V10">Ma egli disse a lei: «Tu parli come parlerebbe una donna insensata. Se da DIO accettiamo il bene, perché non dovremmo accettare anche il male?». In tutto questo Giobbe non peccò con le sue labbra.</p>
<p class="C2 V11">Quando tre amici di Giobbe vennero a sapere di tutte queste sciagure che si erano abbattute su di lui, vennero ciascuno dal suo paese, Elifaz di Teman, Bildad di Shuah e Tsofar di Naamath; essi infatti si erano messi d'accordo per venire a fargli le condoglianze e a consolarlo.</p>
<p class="C2 V12">Alzarono gli occhi da lontano ma non lo poterono riconoscere; allora si misero a piangere a gran voce, e ognuno si stracciò le vesti e si cosparse il capo di polvere gettandola verso il cielo.</p>
<p class="C2 V13">Poi si sedettero accanto a lui per sette giorni e sette notti, e nessuno gli rivolse una sola parola, perché vedevano che il suo dolore era molto grande.</p>
<p class="C3 V1">Allora Giobbe aprí la bocca e maledisse il giorno della sua nascita.</p>
<p class="C3 V2">Cosí Giobbe prese la parola e disse:</p>
<p class="C3 V3">«Perisca il giorno in cui nacqui e la notte che disse: E' stato concepito un maschio!".</p>
<p class="C3 V4">Quel giorno sia tenebre, non se ne curi Dio dall'alto, né splenda su di esso la luce!</p>
<p class="C3 V5">Se lo riprendano le tenebre e l'ombra di morte, si posi su di esso una nube, la tempesta del giorno lo spaventi!</p>
<p class="C3 V6">Quella notte se la prenda l'oscurità non sia inclusa nei giorni dell'anno, non entri nel conto dei mesi!</p>
<p class="C3 V7">Sí, quella notte sia notte sterile, non penetri in essa alcun grido di gioia.</p>
<p class="C3 V8">La maledicano quelli che maledicono il giorno, quelli esperti nell'evocare Leviathan.</p>
<p class="C3 V9">Si oscurino le stelle del suo crepuscolo, aspetti la luce, ma non ne abbia alcuna e non veda lo spuntar del giorno</p>
<p class="C3 V10">perché non chiuse la porta del grembo di mia madre e non celò il dolore ai miei occhi.</p>
<p class="C3 V11">Perché non sono morto nel grembo di mia madre? Perché non spirai appena uscito dal suo ventre?</p>
<p class="C3 V12">Perché mai mi hanno accolto le ginocchia, e le mammelle per poppare?</p>
<p class="C3 V13">Sí, ora giacerei tranquillo, dormirei e avrei riposo,</p>
<p class="C3 V14">insieme ai re e ai consiglieri della terra, che si sono costruiti rovine desolate,</p>
<p class="C3 V15">o insieme ai principi che possedevano oro o che riempirono d'argento i loro palazzi.</p>
<p class="C3 V16">O perché non sono stato come un aborto nascosto, come bimbi che non hanno mal visto la luce?</p>
<p class="C3 V17">Laggiú i malvagi smettono di tormentare, laggiú riposano gli stanchi.</p>
<p class="C3 V18">Laggiú I prigionieri stanno tranquilli insieme, senza piú sentire la voce dell'aguzzino.</p>
<p class="C3 V19">Laggiú ci sono piccoli e grandi, e lo schiavo è libero dal suo padrone.</p>
<p class="C3 V20">Perché dar la luce all'infelice e la vita a chi ha l'anima nell'amarezza</p>
<p class="C3 V21">i quali aspettano la morte che non viene e la ricercano piú dei tesori nascosti;</p>
<p class="C3 V22">Si rallegrano grandemente ed esultano quando trovano la tomba?</p>
<p class="C3 V23">Perché dar la luce a un uomo la cui via è nascosta, e che Dio ha rinchiuso da ogni parte?</p>
<p class="C3 V24">Invece che prender cibo io sospiro, e I miei gemiti sgorgano come acqua.</p>
<p class="C3 V25">Poiché quel che grandemente temo mi piomba addosso, e ciò che mi spaventa mi succede.</p>
<p class="C3 V26">Non ho tranquillità, non ho quiete non ho riposo, ma mi assale l'agitazione».</p>
<p class="C4 V1">Allora Elifaz di Teman rispose e disse:</p>
<p class="C4 V2">«Se qualcuno provasse a parlarti. ti darebbe fastidio? Ma chi potrebbe trattenere le parole?</p>
<p class="C4 V3">Ecco tu ne hai ammaestrati molti e hai fortificato le mani stanche,</p>
<p class="C4 V4">le tue parole hanno sorretto i vacillanti, e hai rinfrancato le ginocchia che si piegavano.</p>
<p class="C4 V5">Ma ora che il male succede a te, vieni meno; ha colpito te, e sei tutto smarrito.</p>
<p class="C4 V6">La tua pietà non è forse la tua fiducia, e l'integrità della tua condotta, la tua speranza?</p>
<p class="C4 V7">Ricorda: quale innocente è mai perito, e quando mai furono distrutti gli uomini retti?</p>
<p class="C4 V8">Come io stesso ho visto, quelli che arano iniquità e seminano guai, ne raccolgono i frutti.</p>
<p class="C4 V9">Al soffio di Dio periscono dal vento della sua ira sono consumati.</p>
<p class="C4 V10">Il ruggito del leone la voce del leone feroce e i denti dei leoncelli sono spezzati.</p>
<p class="C4 V11">Il leone trova la morte per mancanza di preda, e i piccoli della leonessa sono dispersi.</p>
<p class="C4 V12">Una parola mi è furtivamente giunta, e il mio orecchio ne ha colto il sussurro.</p>
<p class="C4 V13">Fra i pensieri delle visioni notturne, quando un sonno profondo cade sui mortali,</p>
<p class="C4 V14">uno spavento mi prese e un fremito che fece tremare tutte le mie ossa.</p>
<p class="C4 V15">Uno spirito mi passò davanti e i peli del mio corpo si rizzarono.</p>
<p class="C4 V16">Si fermò, ma non potei riconoscere i suo aspetto; una figura mi stava davanti agli occhi; c'era silenzio poi udii una voce che diceva:</p>
<p class="C4 V17">"Può un mortale essere piú giusto di Dio? Può un uomo essere piú puro del suo Fattore</p>
<p class="C4 V18">Ecco, egli non si fida neppure dei suoi servi, e riscontra difetti persino nei suoi angeli;</p>
<p class="C4 V19">quanto piú in quelli che abitano in case di argilla, il cui fondamento è nella polvere, e sono schiacciati come una tarma.</p>
<p class="C4 V20">Dalla mattina alla sera sono distrutti; periscono per sempre, senza che nessuno ci badi.</p>
<p class="C4 V21">La corda della loro tenda non viene forse strappata? Essi muoiono, ma senza sapienza"».</p>
<p class="C5 V1">«Grida pure! C'è forse qualcuno che ti risponde? A chi tra i santi ti rivolgerai?</p>
<p class="C5 V2">L'ira infatti uccide lo stolto, e la gelosia fa morire lo sciocco.</p>
<p class="C5 V3">Ho visto lo stolto mettere radici, ma ben presto ho maledetto la sua dimora.</p>
<p class="C5 V4">I suoi figli non hanno alcuna sicurezza, sono oppressi alla porta, e non c'è alcuno che li difenda.</p>
<p class="C5 V5">L'affamato divora la sua messe, gliela porta via anche tra le spine, e un laccio ne divora i beni.</p>
<p class="C5 V6">Poiché la malvagità non esce fuori dalla polvere, e la fatica non germoglia dalla terra;</p>
<p class="C5 V7">ma l'uomo nasce per soffrire, come la favilla per volare in alto.</p>
<p class="C5 V8">Io però cercherei Dio, e a Dio affiderei la mia causa,</p>
<p class="C5 V9">a lui, che fa cose grandi e imperscrutabili meraviglie senza numero,</p>
<p class="C5 V10">che dà la pioggia sulla terra e manda le acque sui campi</p>
<p class="C5 V11">innalza gli umili e mette al sicuro in alto gli amitti.</p>
<p class="C5 V12">Rende vani i disegni degli scaltri, e così le loro mani non possono eseguire i loro piani;</p>
<p class="C5 V13">prende i savi nella loro astuzia, e il consiglio dei disonesti va presto in fumo.</p>
<p class="C5 V14">Di giorno essi incappano nelle tenebre, in pieno mezzodí brancolano come di notte;</p>
<p class="C5 V15">ma Dio salva il bisognoso dalla spada, dalla bocca dei potenti e dalle loro mani.</p>
<p class="C5 V16">Cosí c'è speranza per il misero, ma l'ingiustizia chiude la sua bocca.</p>
<p class="C5 V17">Ecco, beato l'uomo che Dio castiga perciò tu non disprezzare la correzione dell'Onnipotente;</p>
<p class="C5 V18">poiche egli fa la piaga, ma poi la fascia, ferisce, ma le sue mani guariscono.</p>
<p class="C5 V19">In sei sventure egli ti libererà, sí, in sette il male non ti toccherà.</p>
<p class="C5 V20">In tempo di carestia ti scamperà dalla morte, in tempo di guerra dalla forza della spada.</p>
<p class="C5 V21">Sarai sottratto al flagello della lingua, non temerai quando verrà la distruzione.</p>
<p class="C5 V22">Riderai della distruzione e della carestia, e non avrai paura delle belve della terra;</p>
<p class="C5 V23">poiché avrai un patto con le pietre del suolo, e le bestie dei campi saranno in pace con te.</p>
<p class="C5 V24">Saprai che la tua tenda è al sicuro; visiterai i tuoi pascoli e troverai che nulla manca.</p>
<p class="C5 V25">Ti renderai conto che i tuoi discendenti sono numerosi, e i tuoi rampoli come l'erba dei campi.</p>
<p class="C5 V26">Scenderai nella tomba in età avanzata, come nella sua stagione si raduna un mucchio di covoni.</p>
<p class="C5 V27">Ecco ciò che abbiamo trovato; è cosí. Ascoltalo e fanne profitto».</p>
<p class="C6 V1">Allora Giobbe rispose e disse:</p>
<p class="C6 V2">«Ah, se il mio dolore fosse interamente pesato, e la mia sventura si mettesse insieme sulla bilancia,</p>
<p class="C6 V3">sarebbe certamente piú pesante della sabbia del mare! Per questo le mie parole sono state sconsiderate.</p>
<p class="C6 V4">Poiché le frecce dell'Onnipotente sono dentro di me, il mio spirito ne beve il veleno; I terrori di Dio sono schierati contro di me.</p>
<p class="C6 V5">L'asino selvatico raglia forse di fronte all'erba, o muggisce il bue davanti al suo foraggio?</p>
<p class="C6 V6">Si mangia forse un cibo insipido senza sale?, o c'è qualche gusto nel chiaro d'uovo?</p>
<p class="C6 V7">La mia anima rifiuta di toccare simili cose, esse sono per me come un cibo ripugnante.</p>
<p class="C6 V8">Oh, potessi avere ciò che chiedo, e Dio mi concedesse ciò che spero!</p>
<p class="C6 V9">Volesse Dio schiacciarmi, stendere la sua mano e distruggermi!</p>
<p class="C6 V10">Ho tuttavia questa consolazione ed esulto nei dolori che non mi risparmiano, perchè non ho nascosto le parole del Santo.</p>
<p class="C6 V11">Qual è la mia forza, perché possa ancora sperare, e qual è la mia fine perché debba prolungare la mia vita?</p>
<p class="C6 V12">La mia forza è forse quella delle pietre, o la mia carne di bronzo?</p>
<p class="C6 V13">Non e il mio aiuto dentro di me, e la sapienza allontanata da me?</p>
<p class="C6 V14">A colui che è afflitto, l'amico dovrebbe mostrare clemenza, anche se egli dovesse abbandonare il timore dell'Onnipotente.</p>
<p class="C6 V15">Ma i miei fratelli mi hanno deluso come un torrente, come l'acqua dei torrenti che svaniscono.</p>
<p class="C6 V16">S'intorbidiscono a motivo del ghiaccio, e in essi la neve si nasconde,</p>
<p class="C6 V17">ma nella stagione calda svaniscono con il calore estivo scompaiono dal loro posto.</p>
<p class="C6 V18">Il percorso del loro cammino devia si inoltrano nel deserto e si dissolvono.</p>
<p class="C6 V19">Le carovane di Tema li cercano attentamente, i viandanti di Sceba sperano In essi,</p>
<p class="C6 V20">ma rimangono delusi nonostante la loro aspettativa; quando vi giungono rimangono confusi.</p>
<p class="C6 V21">Ora per me voi siete lo stesso, vedete il mio sgomento e avete paura.</p>
<p class="C6 V22">Vi ho forse detto: «datemi qualcosa, o fatemi un regalo preso dai vostri beni».</p>
<p class="C6 V23">O liberatemi dalle mani del nemico o riscattatemi dalle mani dei violenti</p>
<p class="C6 V24">Istruitemi, starò in silenzio; fatemi capire in che cosa ho sbagliato.</p>
<p class="C6 V25">Quanto sono efficaci le parole rette! Ma che cosa provano i vostri argomenti?</p>
<p class="C6 V26">Intendete forse censurare le mie parole e i discorsi di un disperato, che sono come il vento?</p>
<p class="C6 V27">Voi gettereste la sorte anche su un orfano e scavereste una fossa per il vostro amico.</p>
<p class="C6 V28">Ma ora degnatevi di guardarmi, perché non mentirò davanti a voi.</p>
<p class="C6 V29">Ricredetevi, vi prego, non si faccia ingiustizia! Sì ricredetevi, perché c'è di mezzo la mia giustizia.</p>
<p class="C6 V30">C'è forse iniquità sulla mia lingua o il mio palato non distingue piú le sventure?».</p>
<p class="C7 V1">«Non compie forse un duro lavoro l'uomo sulla terra, e i suoi giorni non sono come i giorni di un bracciante?</p>
<p class="C7 V2">Come lo schiavo sospira l'ombra e come il bracciante aspetta il suo salario,</p>
<p class="C7 V3">cosí a me sono toccati in sorte mesi di calamità e mi sono state assegnate notti di dolore.</p>
<p class="C7 V4">Appena mi corico, dico: «quando mi alzerò?» Ma la notte si prolunga e sono continuamente agitato fino all'alba.</p>
<p class="C7 V5">La mia carne è coperta di vermi e di vermi e di zolle di terra, la mia pelle si screpola ed è ripugnante.</p>
<p class="C7 V6">I mie giorni sono più veloci di una spola da tessitore e si consumano senza speranza.</p>
<p class="C7 V7">Ricordati che la mia vita è un soffio il mio occhio non vedrà piú il bene.</p>
<p class="C7 V8">L'occhio di chi mi vede non mi scorgerà piú; i tuoi occhi saranno su di me ma io non sarò piú.</p>
<p class="C7 V9">Come una nuvola svanisce e si dilegua, cosí chi scende nello Sceol, non risale piú;</p>
<p class="C7 V10">non tornerà piú nella sua casa, e la sua dimora non lo riconoscerà piú</p>
<p class="C7 V11">Perciò non terrò chiusa la bocca parlerò nell'angoscia del mio spirito, mi lamenterò nell'amarezza della mia anima.</p>
<p class="C7 V12">Sono io forse il mare o un mostro marino che tu mi faccia sorvegliare da una guardia?</p>
<p class="C7 V13">Quando dico: il mio letto mi darà sollievo, il mio giaciglio allevierà il mio dolore</p>
<p class="C7 V14">tu mi spaventi con sogni e mi atterrisci con visioni;</p>
<p class="C7 V15">Cosí l'anima mia preferisce soffoca e morire piuttosto che questa vita.</p>
<p class="C7 V16">Mi disfaccio; non vivrò per sempre lasciami stare, i giorni miei non sono che un soffio.</p>
<p class="C7 V17">Che cosa è l'uomo perché tu lo renda grande e presti a lui attenzione,</p>
<p class="C7 V18">e lo visiti ogni mattina mettendolo alla prova ad ogni istante?</p>
<p class="C7 V19">Quando distoglierai il tuo sguardo da me, e mi lascerai inghiottire la mia saliva?</p>
<p class="C7 V20">Se ho peccato, che cosa ti ho fatto, o guardiano degli uomini? Perché mi hai fatto il tuo bersaglio, al punto di essere divenuto un peso a me stesso?</p>
<p class="C7 V21">Perché non perdoni le mie trasgressioni e non passi sopra la mia iniquità? Perché presto giacerò nella polvere; tu mi cercherai, ma io non sarò piú».</p>
<p class="C8 V1">Allora Bildad di Shuah rispose e disse:</p>
<p class="C8 V2">«Fino a quando parlerai in questo modo, e le parole della tua bocca saranno come un vento impetuoso?</p>
<p class="C8 V3">Può Dio distorcere il giudizio, e l'Onnipotente sovvertire la giustizia?</p>
<p class="C8 V4">Se i tuoi figli hanno peccato contro di lui, egli li ha abbandonati in balìa del loro misfatto.</p>
<p class="C8 V5">Ma se tu ricerchi Dio e supplichi l'Onnipotente,</p>
<p class="C8 V6">se sei puro e integro, certamente egli sorgerà in tuo favore e ristabilirà la dimora della tua giustizia.</p>
<p class="C8 V7">Anche se la tua condizione passata è stata ben piccola cosa</p>
<p class="C8 V8">il tuo futuro sarà grande. Interroga quindi le generazioni passate e considera le cose scoperte dai loro padri,</p>
<p class="C8 V9">noi infatti siamo di ieri e non sappiamo nulla, perché i nostri giorni sulla terra sono come un'ombra.</p>
<p class="C8 V10">Non ti insegneranno forse essi e non ti parleranno, traendo parole dal loro cuore?</p>
<p class="C8 V11">Può il papiro crescere fuori della palude, e il giunco svilupparsi senz'acqua?</p>
<p class="C8 V12">Mentre è ancora verde e senza essere tagliato, si secca prima di ogni altra erba.</p>
<p class="C8 V13">Tali sono le vie di tutti quelli che dimenticano Dio; cosí la speranza dell'empio perirà.</p>
<p class="C8 V14">La sua fiducia sarà troncata e la sua sicurezza è come una tela di ragno.</p>
<p class="C8 V15">Egli si appoggia alla sua casa, ma essa non regge; vi si aggrappa, ma essa non tiene.</p>
<p class="C8 V16">Egli è tutto verdeggiante al sole e i suoi rami si protendono sul suo giardino;</p>
<p class="C8 V17">le sue radici si intrecciano intorno a un mucchio di pietre, e penetra fra le pietre della casa.</p>
<p class="C8 V18">Ma se è strappato dal suo luogo, questo lo rinnega, dicendo: «non ti ho mai visto»!</p>
<p class="C8 V19">Ecco, questa è la gioia del suo modo di vivere, mentre altri spunteranno dalla polvere.</p>
<p class="C8 V20">Ecco, Dio non rigetta l'uomo integro né presta aiuto ai malfattori.</p>
<p class="C8 V21">Egli renderà ancora il sorriso alla tua bocca, e alle tue labbra canti di gioia.</p>
<p class="C8 V22">Quelli che ti odiano saranno coperti di vergogna, e la tenda degli empi sparirà».</p>
<p class="C9 V1">Allora Giobbe rispose e disse:</p>
<p class="C9 V2">«Sí, io so che è cosí, ma come può un uomo essere giusto davanti a Dio?</p>
<p class="C9 V3">Se uno volesse disputare con lui, non potrebbe rispondergli una volta su mille.</p>
<p class="C9 V4">Dio è saggio di cuore e potente per la forza; chi mai si è indurito contro di lui e ha prosperato?</p>
<p class="C9 V5">Egli sposta le montagne senza che se ne avvedano, quando nella sua ira le sconvolge.</p>
<p class="C9 V6">Egli scuote la terra dal suo posto, e le sue colonne tremano.</p>
<p class="C9 V7">Comanda al sole, ed esso non sorge, e mette un sigillo alle stelle.</p>
<p class="C9 V8">Da solo dispiega i cieli e cammina sulle alte onde del mare.</p>
<p class="C9 V9">Ha fatto l'Orsa e l'Orione, le Pleiadi e le regioni del sud.</p>
<p class="C9 V10">Egli fa cose grandi e imperscrutabili, meraviglie senza numero</p>
<p class="C9 V11">Ecco, mi passa vicino e non lo vedo, passa oltre e non me ne accorgo.</p>
<p class="C9 V12">Ecco, afferra la preda, e chi gliela può riprendere? Chi può dirgli: «che cosa fai?»</p>
<p class="C9 V13">Dio non ritira la sua collera, sotto di lui si curvano gli aiutanti di Rahab,</p>
<p class="C9 V14">Come dunque potrei io rispondergli e scegliere le mie parole per discutere con lui?</p>
<p class="C9 V15">Anche se avessi ragione, non potrei rispondergli, ma chiederei grazia al mio giudice.</p>
<p class="C9 V16">Se io lo invocassi ed egli mi rispondesse, non potrei ancora credere che ha ascoltato la mia voce,</p>
<p class="C9 V17">lui, che mi colpisce con la tempesta, e moltiplica le mie ferite senza motivo.</p>
<p class="C9 V18">Non mi lascia riprendere fiato, anzi mi sazia di amarezze.</p>
<p class="C9 V19">Se si tratta di forza, ecco, egli è potente; se di giudizio, chi mi fisserà un giorno per comparire?</p>
<p class="C9 V20">Anche se fossi giusto, il mio stesso parlare mi condannerebbe; anche se fossi integro, egli proverebbe che sono perverso.</p>
<p class="C9 V21">Sono integro, ma non ho alcuna stima di me stesso e disprezzo la mia vita.</p>
<p class="C9 V22">E la stessa cosa; perciò dico: Egli distrugge l'integro e il malvagio</p>
<p class="C9 V23">Se un flagello semina improvvisamente la morte, egli ride della sofferenza degli innocenti.</p>
<p class="C9 V24">La terra è data in balìa dei malvagi; egli vela gli occhi ai giudici di essa; se non è lui, chi potrebbe dunque essere?</p>
<p class="C9 V25">Ora i miei giorni passano piú veloci di un corridore, fuggono via senza vedere alcun bene.</p>
<p class="C9 V26">Passano rapidi come navi di giunchi, come l'aquila che piomba sulla preda.</p>
<p class="C9 V27">Se dico: «voglio dimenticare il mio lamento. deporre il mio aspetto triste e mostrarmi contento»,</p>
<p class="C9 V28">mi spavento per tutti i miei dolori; so bene che non mi riterrai innocente.</p>
<p class="C9 V29">Se sono già stato condannato, perché affaticarmi invano?</p>
<p class="C9 V30">Anche se mi lavassi con la neve e pulissi le mie mani con la soda,</p>
<p class="C9 V31">tu mi getteresti nel fango di una fossa, le mie stesse vesti mi avrebbero in orrore.</p>
<p class="C9 V32">Egli infatti non è un uomo come me, a cui possa rispondere e che possiamo comparire in giudizio assieme.</p>
<p class="C9 V33">Non c'è alcun arbitro fra noi, che ponga la mano su tutti e due.</p>
<p class="C9 V34">Allontani da me la sua verga, e il suo terrore non mi spaventi.</p>
<p class="C9 V35">Allora potrò parlare senza temerlo. perché non sono cosí con me stesso».</p>
<p class="C10 V1">«Sono nauseato della mia vita; darò libero sfogo al mio lamento, parlando nell'amarezza dell'anima mia!</p>
<p class="C10 V2">Dirò a Dio: «Non condannarmi! Fammi sapere perché contendi con me.</p>
<p class="C10 V3">Ti par bene opprimere, disprezzare l'opera delle tue mani e mostrarti favorevole ai disegni dei malvagi?</p>
<p class="C10 V4">Hai tu occhi di carne, o vedi anche tu come vede l'uomo?</p>
<p class="C10 V5">Sono forse i tuoi giorni come i giorni di un mortale, i tuoi anni come i giorni di un uomo?</p>
<p class="C10 V6">perché tu debba indagare sulla mia colpa e andare in cerca del mio peccato,</p>
<p class="C10 V7">pur sapendo che non sono colpevole e che non c'è nessuno che mi può liberare dalla tua mano?</p>
<p class="C10 V8">Le tue mani mi hanno fatto e plasmato tutt'insieme, ma ora vorresti distruggermi.</p>
<p class="C10 V9">Ricordati, ti prego, che mi hai plasmato come argilla, e che mi farai ritornare in polvere!</p>
<p class="C10 V10">Non mi hai forse versato come il latte, e fatto coagulare come il formaggio?</p>
<p class="C10 V11">Tu mi hai rivestito di pelle e di carne, e mi hai intessuto di ossa e di nervi.</p>
<p class="C10 V12">Mi hai concesso vita e benevolenza, e la tua provvidenza ha vegliato sul mio spirito,</p>
<p class="C10 V13">ma nascondevi queste cose nel tuo cuore; ora so che pensavi questo.</p>
<p class="C10 V14">Se pecco, tu mi tieni d'occhio e non mi lasci impunito della mia colpa.</p>
<p class="C10 V15">Se sono malvagio, guai a me! Anche se fossi giusto, non oserei alzare il capo, sazio come sono d'ignominia e vedendo la mia miseria.</p>
<p class="C10 V16">Se alzo il capo, tu mi dai la caccia come un leone, compiendo nuovamente meraviglie contro di me.</p>
<p class="C10 V17">Tu rinnovi i tuoi testimoni contro di me, accresci la tua ira contro di me e truppe sempre fresche mi assalgono.</p>
<p class="C10 V18">Perché dunque mi hai fatto uscire dal grembo? Fossi morto, senza che alcun occhio mi avesse visto!</p>
<p class="C10 V19">Sarei stato come se non fossi mai esistito, portato dal grembo alla tomba.</p>
<p class="C10 V20">Non sono forse pochi i miei giorni? Smettila dunque, lasciami stare, perché possa riprendermi un po'</p>
<p class="C10 V21">prima che me ne vada per non tornare piú, verso la terra di tenebre e di ombra di morte,</p>
<p class="C10 V22">terra di oscurità e di grandi tenebre di ombra di morte e senza alcun ordine dove persino la luce è come le tenebre"». Primo discorso di Zofar: Dio trascende la conoscenza dell'uomo. Invito a Giobbe a ravvedersi</p>
<p class="C11 V1">Allora Zofar di Naamath rispose e disse:</p>
<p class="C11 V2">«Una tale moltitudine di parole rimarrà senza risposta? Dovrà un uomo di tante parole aver ragione?</p>
<p class="C11 V3">Le tue chiacchiere faranno tacere la gente? Ti farai beffe senza che alcuno ti svergogni?</p>
<p class="C11 V4">Tu hai detto: «La mia dottrina è pura e sono ineccepibile davanti a te»</p>
<p class="C11 V5">Ma se Dio volesse parlare e aprisse le sue labbra contro di te,</p>
<p class="C11 V6">per rivelarti i segreti della sapienza perché la vera sapienza è multiforme, allora sapresti che Dio dimentica parte della tua colpa.</p>
<p class="C11 V7">Puoi tu scandagliare le profondità di Dio? Puoi tu penetrare la perfezione dell'Onnipotente?</p>
<p class="C11 V8">Sono piú alte del cielo: che cosa puoi fare? Sono piú profonde dello Sceol: che cosa puoi sapere?</p>
<p class="C11 V9">La loro misura è piú lunga della terra e piú larga del mare.</p>
<p class="C11 V10">Se Dio passa, imprigiona e riunisce in giudizio, chi glielo può impedire?</p>
<p class="C11 V11">Poiché egli conosce gli uomini falsi; vede l'iniquità e l'osserva.</p>
<p class="C11 V12">L'uomo stolto diventerà savio, quando il puledro di un onagro diventerà uomo.</p>
<p class="C11 V13">Se tu disponi il tuo cuore e stendi verso di lui le tue mani</p>
<p class="C11 V14">se allontani l'iniquità che è nelle tue mani e non permetti alla perversità di abitare nelle tue tende,</p>
<p class="C11 V15">allora potrai alzare la tua fronte senza macchia, starai saldo e non avrai paura,</p>
<p class="C11 V16">perché dimenticherai i tuoi affanni li ricorderai come acqua passata;</p>
<p class="C11 V17">la tua vita sarà piú luminosa del mezzodí, anche l'oscurità per te sarebbe come il mattino.</p>
<p class="C11 V18">Sarai sicuro perché c'è speranza; ti guarderai attorno e riposerai al sicuro.</p>
<p class="C11 V19">Ti coricherai senza che nessuno ti spaventi, e molti cercheranno il tuo favore.</p>
<p class="C11 V20">Ma gli occhi degli empi verranno meno; ogni scampo verrà loro a mancare, e la loro speranza sarà l'ultimo respiro».</p>
<p class="C12 V1">Allora Giobbe rispose e disse:</p>
<p class="C12 V2">«Senza dubbio voi siete gente saggia, e la sapienza morirà con voi.</p>
<p class="C12 V3">Ma ho anch'io intendimento come voi, e non sono da meno di voi; inoltre chi ignora cose come queste?</p>
<p class="C12 V4">Sono diventato lo zimbello dei miei amici; io, a cui Dio rispondeva, quando lo invocavo; il giusto, l'integro è messo in ridicolo.</p>
<p class="C12 V5">Una lampada, disprezzata nei pensieri di quelli che vivono negli agi, è preparata per coloro i cui piedi vacillano.</p>
<p class="C12 V6">Sono invece tranquille le tende dei ladroni, e sono al sicuro quelli che provocano Dio e quelli che fanno della propria forza un dio.</p>
<p class="C12 V7">Ma interroga ora le bestie e ti istruiranno, gli uccelli del cielo e te lo diranno.</p>
<p class="C12 V8">o parla alla terra, ed essa ti istruirà, e i pesci del mare te lo racconteranno.</p>
<p class="C12 V9">Fra tutte queste creature chi non sa che la mano dell'Eterno ha fatto questo?</p>
<p class="C12 V10">Egli ha nelle sue mani la vita di ogni cosa vivente e lo spirito di ogni essere umano.</p>
<p class="C12 V11">L'orecchio non esamina forse le parole, come il palato assapora i cibi?</p>
<p class="C12 V12">Nei vecchi si trova la sapienza, e lunghezza di giorni conferisce intendimento.</p>
<p class="C12 V13">Ma in lui risiedono la sapienza e la forza, a lui appartengono il consiglio e l'intendimento.</p>
<p class="C12 V14">Ecco, se egli distrugge, nessuno può ricostruire; se imprigiona qualcuno, nessuno gli può aprire.</p>
<p class="C12 V15">Se trattiene le acque, tutto inaridisce; se le lascia andare, sconvolgono la terra.</p>
<p class="C12 V16">Egli possiede forza e sapienza; da lui dipendono chi è ingannato e chi inganna.</p>
<p class="C12 V17">Egli fa camminare scalzi i consiglieri, rende stolti i giudici.</p>
<p class="C12 V18">Scioglie i legami imposti dai re e cinge i loro lombi, con una cintura.</p>
<p class="C12 V19">Fa camminare scalzi i sacerdoti e rovescia i potenti.</p>
<p class="C12 V20">Toglie la parola a quelli in cui si pone fiducia e priva di intendimento i vecchi.</p>
<p class="C12 V21">Versa il disprezzo sui nobili, e allenta la cintura ai forti.</p>
<p class="C12 V22">Palesa le cose profonde nascoste nelle tenebre, e porta alla luce l'ombra di morte.</p>
<p class="C12 V23">Rende grandi le nazioni e poi le distrugge, estende le nazioni e poi le porta in esilio.</p>
<p class="C12 V24">Toglie il senno ai capi della terra e li fa vagare in solitudini senza strade.</p>
<p class="C12 V25">Brancolano nelle tenebre senza luce, e li fa barcollare come ubriachi».</p>
<p class="C13 V1">«Ecco, tutto questo il mio occhio l'ha visto, e il mio orecchio l'ha udito e l'ha compreso.</p>
<p class="C13 V2">Quel che voi sapete lo so anch'io, non sono da meno di voi.</p>
<p class="C13 V3">Ma vorrei parlare all'Onnipotente, avrei piacere di discutere con Dio;</p>
<p class="C13 V4">perché voi siete dei fabbricanti di menzogne, siete tutti medici da nulla.</p>
<p class="C13 V5">Oh, se taceste del tutto, questo sarebbe la vostra sapienza.</p>
<p class="C13 V6">Ascoltate ora la mia difesa e fate attenzione alle dichiarazioni delle mie labbra.</p>
<p class="C13 V7">Volete forse parlare iniquamente in difesa di Dio e parlare in suo favore con inganno?</p>
<p class="C13 V8">Vorreste usare parzialità con lui o patrocinare una causa per Dio?</p>
<p class="C13 V9">Sarebbe bene per voi se egli vi scrutasse, o vi beffate di lui come ci si beffa di un uomo?</p>
<p class="C13 V10">Certamente egli vi riprenderà, se in segreto usate parzialità.</p>
<p class="C13 V11">La sua maestà non vi incuterà forse paura e il suo terrore non piomberà su di voi?</p>
<p class="C13 V12">I vostri detti memorandi sono massime di cenere, i vostri migliori argomenti non sono che argomenti d'argilla.</p>
<p class="C13 V13">Tacete e lasciate parlare me e mi avvenga poi quel che vuole.</p>
<p class="C13 V14">Perché dovrei tenere la mia carne con i denti, e mettere la mia vita nelle mie mani?</p>
<p class="C13 V15">Ecco, egli mi ucciderà, non ho piú speranza, tuttavia difenderò in faccia a lui la mia condotta.</p>
<p class="C13 V16">Egli sarà anche la mia salvezza perché un empio non ardirebbe presentarsi a lui.</p>
<p class="C13 V17">Ascoltate attentamente il mio discorso e le mie dichiarazioni con i vostri orecchi.</p>
<p class="C13 V18">Ecco, io ho preparato la mia causa; so che sarò riconosciuto giusto.</p>
<p class="C13 V19">Chi vuole dunque contendere con me? Perché allora tacerei e morirei.</p>
<p class="C13 V20">Soltanto non fare due cose con me, e non mi nasconderò dalla tua presenza:</p>
<p class="C13 V21">ritira da me la tua mano, e il tuo terrore non mi spaventi piú.</p>
<p class="C13 V22">Poi chiamami pure e io risponderò, oppure parlerò io e tu risponderai.</p>
<p class="C13 V23">Quante sono le mie colpe e i miei peccati? Fammi conoscere la mia trasgressione e il mio peccato!</p>
<p class="C13 V24">Perché nascondi il tuo volto e mi consideri come un tuo nemico?</p>
<p class="C13 V25">Vuoi forse spaventare una foglia sospinta qua e là e dar la caccia a della paglia secca?</p>
<p class="C13 V26">Perché tu scrivi contro di me cose amare e mi fai pesare l'eredità delle colpe della mia giovinezza?</p>
<p class="C13 V27">Tu metti i miei piedi nei ceppi e osservi attentamente le mie vie; tu stabilisci un limite per la pianta dei miei piedi.</p>
<p class="C13 V28">Intanto il mio corpo si disfa come un oggetto rotto, come un vestito corroso dalle tarme».</p>
<p class="C14 V1">«L'uomo nato da donna vive pochi giorni ed è pieno di inquietudini.</p>
<p class="C14 V2">Spunta come un fiore poi è reciso; fugge come un'ombra e non dura.</p>
<p class="C14 V3">Sopra un tale essere tu tieni gli occhi aperti, e mi fai comparire in giudizio con te.</p>
<p class="C14 V4">Chi può trarre una cosa pura da una impura? Nessuno.</p>
<p class="C14 V5">Poiché i suoi giorni sono fissati, il numero dei suoi mesi dipende da te, e tu gli hai posto dei limiti che non può oltrepassare;</p>
<p class="C14 V6">distogli da lui lo sguardo e lascialo stare, finché abbia terminato la sua giornata come un bracciante,</p>
<p class="C14 V7">Almeno per l'albero c'è speranza; se è tagliato, cresce nuovamente e continua a mettere germoglio.</p>
<p class="C14 V8">Anche se la sua radice invecchia sotto terra e il suo tronco muore nel suolo</p>
<p class="C14 V9">al sentore dell'acqua germoglia nuovamente e mette rami come una pianta.</p>
<p class="C14 V10">L'uomo invece muore e rimane atterrato; quando egli esala l'ultimo respiro, dov'è mai?</p>
<p class="C14 V11">Possono venir meno le acque nel mare e un fiume prosciugarsi e seccare.</p>
<p class="C14 V12">ma l'uomo che giace non si rialza piú; finché non vi siano piú cieli, non si risveglierà né piú si desterà dal suo sonno.</p>
<p class="C14 V13">Oh, volessi tu nascondermi nello Sceol, occultarmi finché la tua ira sia passata, fissarmi un termine e ricordarti di me!</p>
<p class="C14 V14">Se l'uomo muore può ancora tornare in vita? Aspetterei tutti i giorni del mio duro servizio, finché giungesse l'ora del mio cambiamento.</p>
<p class="C14 V15">Mi chiameresti e io risponderei; tu avresti un grande desiderio per l'opera delle tue mani.</p>
<p class="C14 V16">Allora tu conteresti i miei passi ma non osserveresti i miei peccati;</p>
<p class="C14 V17">sigilleresti il mio peccato in un sacco e copriresti la mia colpa.</p>
<p class="C14 V18">Ma come una montagna cade e si sgretola e come una rupe è rimossa dal suo posto;</p>
<p class="C14 V19">come le acque corrodono le pietre e come le alluvioni portano via il suolo della terra, cosí tu distruggi la speranza dell'uomo.</p>
<p class="C14 V20">Tu lo sopraffai per sempre, ed egli se ne va; tu sfiguri il suo volto e lo cacci via.</p>
<p class="C14 V21">Se i suoi figli sono onorati, egli non lo sa; se sono disprezzati, egli non lo nota.</p>
<p class="C14 V22">Egli sente solamente il grande dolore della sua carne e si affligge per se stesso».</p>
<p class="C15 V1">Allora Elifaz di Teman rispose e, disse:</p>
<p class="C15 V2">«Un uomo saggio risponde forse con una conoscenza vana, e si riempie di vento orientale?</p>
<p class="C15 V3">Discute forse con discorsi inutili e con parole che non servono a nulla?</p>
<p class="C15 V4">Sì tu abolisci la pietà ed elimini la preghiera davanti a Dio.</p>
<p class="C15 V5">Poiché il tuo misfatto ti suggerisce le parole e scegli il linguaggio degli astuti.</p>
<p class="C15 V6">Non io, ma la tua stessa bocca ti condanna e le tue stesse labbra testimoniano contro di te.</p>
<p class="C15 V7">Sei tu forse il primo uomo che è nato o sei stato formato prima dei colli?</p>
<p class="C15 V8">Hai tu udito il segreto consiglio di Dio o possiedi tu solo la sapienza?</p>
<p class="C15 V9">Che cosa sai tu che noi non sappiamo, o che cosa comprendi che non sia inteso anche da noi?</p>
<p class="C15 V10">Tra di noi ci sono uomini canuti e vecchi, piú attempati di tuo padre.</p>
<p class="C15 V11">Ti sembrano poca cosa le consolazioni di Dio e le dolci parole a te rivolte?</p>
<p class="C15 V12">Perché mai ti porta via il cuore, e perché i tuoi occhi lampeggiano,</p>
<p class="C15 V13">volgendo la tua collera contro Dio e lasciando uscire dalla tua bocca tali parole?».</p>
<p class="C15 V14">«Che cos'è l'uomo da ritenersi puro, e il nato di donna per essere giusto?</p>
<p class="C15 V15">Ecco, Dio non si fida neppure dei suoi santi e i cieli non sono puri ai suoi occhi;</p>
<p class="C15 V16">quanto meno un essere abominevole e corrotto, l'uomo, che beve l'iniquità come acqua!</p>
<p class="C15 V17">Voglio parlarti, ascoltami; ti racconterò ciò che ho visto,</p>
<p class="C15 V18">ciò che i saggi riferiscono senza celare nulla di ciò che hanno udito dai loro padri,</p>
<p class="C15 V19">ai quali soli fu concesso questo paese e senza che nessun straniero fosse passato in mezzo a loro.</p>
<p class="C15 V20">Il malvagio soffre dolori tutta la sua vita, e sono numerati gli anni riservati al tiranno.</p>
<p class="C15 V21">Rumori spaventosi giungono ai suoi orecchi, e nella prosperità gli piomba addosso il distruttore.</p>
<p class="C15 V22">Non ha speranza di far ritorno dalle tenebre, e la spada lo aspetta.</p>
<p class="C15 V23">Va errando in cerca di pane; ma dove trovarne? Egli sa che il giorno di tenebre è preparato al suo fianco.</p>
<p class="C15 V24">Avversità e angoscia lo spaventano, l'assalgono come un re pronto alla battaglia,</p>
<p class="C15 V25">perché ha steso la sua mano contro Dio, ha sfidato l'Onnipotente,</p>
<p class="C15 V26">lanciandosi ostinatamente contro di lui con i suoi forti scudi ornati di borchie.</p>
<p class="C15 V27">Anche se la sua faccia è coperta di grasso, e i suoi fianchi sono rigonfi di pinguedine</p>
<p class="C15 V28">egli abita in città desolate, in case disabitate, destinate a diventare mucchi di rovine.</p>
<p class="C15 V29">Egli non si arricchirà e la sua fortuna non durerà, né i suoi averi si estenderanno sulla terra.</p>
<p class="C15 V30">Non riuscirà a liberarsi dalle tenebre, la fiamma farà seccare i suoi germogli, e sarà portato via dal soffio della sua bocca.</p>
<p class="C15 V31">Non confidi nella vanità, ingannando se stesso, perché la vanità sarà la sua ricompensa.</p>
<p class="C15 V32">Si compirà prima del tempo, e i suoi rami non rinverdiranno piú.</p>
<p class="C15 V33">Sarà come una vite da cui si strappa l'uva ancora acerba, come l'ulivo da cui si scuote il fiore.</p>
<p class="C15 V34">Poiché la famiglia degli ipocriti sarà sterile, e il fuoco divorerà le tende dell'uomo venale.</p>
<p class="C15 V35">Essi concepiscono iniquità e partoriscono rovina; e il loro seno cova l'inganno».</p>
<p class="C16 V1">Allora Giobbe rispose e disse:</p>
<p class="C16 V2">«Di cose come queste ne ho udite tante! Siete tutti dei consolatori molesti!</p>
<p class="C16 V3">Quando finiranno i vostri discorsi vuoti? O che cosa ti spinge a rispondere?</p>
<p class="C16 V4">Anch'io potrei parlare come voi, se foste al mio posto, potrei mettere assieme parole contro di voi scuotendo il mio capo contro di voi.</p>
<p class="C16 V5">Ma vi incoraggerei con la mia bocca e il conforto delle mie labbra allevierebbe il vostro dolore.</p>
<p class="C16 V6">Se parlo il mio dolore non è alleviato: se cesso di parlare, che sollievo ne ho?</p>
<p class="C16 V7">Ora però egli mi ha ridotto allo stremo delle forze. Tu hai devastato l'intera mia famiglia</p>
<p class="C16 V8">mi hai coperto di rughe e questo testimonia contro di me, la mia magrezza si leva e testimonia contro di me.</p>
<p class="C16 V9">La sua ira mi dilania e mi perseguita, digrigna i denti contro di me. Il mio nemico aguzza il suo sguardo su di me.</p>
<p class="C16 V10">Spalancando la loro bocca contro di me, mi percuotono con disprezzo sulle guance, si radunano assieme contro di me.</p>
<p class="C16 V11">Dio mi ha dato in balìa degli empi, mi ha consegnato nelle mani dei malvagi.</p>
<p class="C16 V12">Vivevo tranquillo ma egli mi ha distrutto, mi ha preso per il collo e mi ha fatto a pezzi, e ha fatto di me il suo bersaglio.</p>
<p class="C16 V13">I suoi arcieri mi circondano da ogni parte, mi trafigge i reni senza pietà, versa a terra il mio fiele.</p>
<p class="C16 V14">Egli mi assale ripetutamente con violenza, mi si avventa contro come un guerriero.</p>
<p class="C16 V15">Ho cucito un cilicio, sulla mia pelle, ho abbassato la mia fronte nella polvere.</p>
<p class="C16 V16">Il mio viso è rosso per il pianto, e sulle mie palpebre si posa l'ombra di morte</p>
<p class="C16 V17">anche se non c'è alcuna violenza nelle mie mani e la mia preghiera e pura.</p>
<p class="C16 V18">O terra, non coprire il mio sangue, e il mio grido non trovi alcun luogo di riposo.</p>
<p class="C16 V19">Già fin d'ora, ecco, il mio testimone è in cielo, il mio garante è in alto.</p>
<p class="C16 V20">I miei amici mi deridono, ma i miei occhi versano lacrime davanti a Dio.</p>
<p class="C16 V21">Possa egli sostenere le ragioni dell'uomo presso Dio, come fa un uomo con il suo vicino.</p>
<p class="C16 V22">Passeranno infatti pochi anni ancora, e me ne andrò quindi per una via senza piú ritorno».</p>
<p class="C17 V1">«Il mio spirito è infranto, i miei giorni si estinguono, il sepolcro mi aspetta.</p>
<p class="C17 V2">Non sono io circondato da schernitori? Il mio occhio si sofferma sui loro insulti.</p>
<p class="C17 V3">Dammi ora un pegno presso di te, altrimenti chi stringerebbe la mano con me come garante?</p>
<p class="C17 V4">Poiché hai impedito alla loro mente di intendere, perciò non li farai trionfare.</p>
<p class="C17 V5">Chi tradisce gli amici fino a depredarli, vedrà venir meno gli occhi dei suoi figli.</p>
<p class="C17 V6">Ma egli mi ha reso la favola dei popoli, e sono divenuto uno a cui si sputa in faccia.</p>
<p class="C17 V7">Il mio occhio si offusca per il dolore e tutte le mie membra non sono che ombra.</p>
<p class="C17 V8">Gli uomini retti si stupiscono di questo, e l'innocente insorge contro l'empio.</p>
<p class="C17 V9">Tuttavia il giusto rimane saldamente attaccato alla sua via, e chi ha le mani pure si fortifica sempre di piú.</p>
<p class="C17 V10">Quanto a voi tutti, ritornate, venite pure, perché tra di voi non trovo alcun saggio.</p>
<p class="C17 V11">I miei giorni sono passati e i miei progetti sono stati stroncati, proprio quei desideri che nutrivo in cuore.</p>
<p class="C17 V12">Costoro cambiano la notte in giorno «la luce è vicina», dicono, a motivo delle tenebre.</p>
<p class="C17 V13">Se aspetto lo Sceol, come la mia casa, se distendo il mio giaciglio nelle tenebre,</p>
<p class="C17 V14">se dico al sepolcro: «Tu sei mio padre» e ai vermi: «Siete mia madre e mia sorella»</p>
<p class="C17 V15">dov'è dunque la mia speranza? Chi può scorgere alcuna speranza per me?</p>
<p class="C17 V16">Scenderà forse alle porte dello Sceol, quando troveremo assieme riposo nella polvere?».</p>
<p class="C18 V1">Allora Bildad di Shuah rispose e disse:</p>
<p class="C18 V2">«Quando porrai fine alle parole? Acquista intendimento e poi parleremo.</p>
<p class="C18 V3">Perché siamo considerati come bestie e ritenuti spregevoli ai tuoi occhi?</p>
<p class="C18 V4">Tu che laceri te stesso nella tua ira, dovrebbe la terra essere abbandonata per causa tua o la roccia essere rimossa dal suo posto?</p>
<p class="C18 V5">Sí, la luce del malvagio si spegne e la fiamma del suo fuoco non brilla piú.</p>
<p class="C18 V6">La luce nella sua tenda si oscura e la sua lampada sopra di lui si estingue.</p>
<p class="C18 V7">I suoi passi vigorosi si raccorciano e i suoi stessi disegni lo portano in rovina.</p>
<p class="C18 V8">Poiché i suoi piedi lo spingono nella rete e andrà ad incappare in un laccio.</p>
<p class="C18 V9">Una trappola lo afferra per il calcagno e un laccio lo trattiene saldamente.</p>
<p class="C18 V10">Per lui c'è un laccio nascosto in terra e una trappola sul sentiero.</p>
<p class="C18 V11">Terrori lo spaventano da ogni lato e lo incalzano ad ogni passo.</p>
<p class="C18 V12">La sua forza viene meno per la fame e la rovina è pronta a colpirlo al suo fianco.</p>
<p class="C18 V13">Divora pezzi della sua pelle; il primogenito della morte divora le sue membra.</p>
<p class="C18 V14">Egli è strappato dalla sua tenda che riteneva sicura ed è condotto davanti al re degli spaventi.</p>
<p class="C18 V15">Nella sua tenda dimora chi non è dei suoi, e sulla sua casa si sparge zolfo.</p>
<p class="C18 V16">In basso le sue radici si seccano, e in alto i suoi rami sono recisi.</p>
<p class="C18 V17">Il suo ricordo scompare dalla terra e non si farà piú il suo nome per le strade</p>
<p class="C18 V18">E' sospinto dalla luce nelle tenebre ed è scacciato dal mondo.</p>
<p class="C18 V19">Non ha né figli né discendenza tra il suo popolo e nessun superstite nella sua dimora.</p>
<p class="C18 V20">Della sua fine rimangono stupiti quelli che l'hanno seguito e sono spaventati quelli che l'hanno preceduto.</p>
<p class="C18 V21">Proprio cosí sono le dimore dei malvagi e questo è il luogo di chi non conosce Dio».</p>
<p class="C19 V1">Allora Giobbe rispose e disse:</p>
<p class="C19 V2">«Fino a quando affliggerete la mia anima e mi opprimerete coi vostri discorsi?</p>
<p class="C19 V3">Sono già dieci volte che mi schernite e non vi vergognate di offendermi.</p>
<p class="C19 V4">Anche se fosse vero che ho mancato, il mio errore riguarderebbe me solo.</p>
<p class="C19 V5">Ma se proprio volete insuperbire contro di me rimproverandomi l'oggetto della mia vergogna.</p>
<p class="C19 V6">sappiate allora che Dio mi ha trattato ingiustamente e mi ha avvolto nelle sue reti</p>
<p class="C19 V7">Ecco, io grido: «Violenza!» ma non ho alcuna risposta; grido per aiuto, ma non c'è giustizia!</p>
<p class="C19 V8">Mi ha sbarrato la strada e cosí non posso passare; ha sparso le tenebre sul mio cammino.</p>
<p class="C19 V9">Mi ha spogliato del mio onore e mi ha tolto dal capo la corona.</p>
<p class="C19 V10">Mi ha demolito da ogni lato e io me ne vado; ha sradicato come un albero la mia speranza.</p>
<p class="C19 V11">La sua ira si è accesa contro di me e mi considera come suo nemico,</p>
<p class="C19 V12">Le sue schiere sono venute tutte insieme e hanno costruito la loro strada contro di me, si sono accampate intorno alla mia tenda.</p>
<p class="C19 V13">Egli ha allontanato da me i miei fratelli, e i miei conoscenti si sono interamente estraniati da me.</p>
<p class="C19 V14">I miei parenti mi hanno abbandonato e i miei intimi amici mi hanno dimenticato.</p>
<p class="C19 V15">I miei domestici e le mie serve mi trattano come un estraneo, ai loro occhi sono un forestiero.</p>
<p class="C19 V16">Chiamo il mio servo, ma egli non risponde; devo supplicarlo con la mia bocca.</p>
<p class="C19 V17">Il mio fiato è ripugnante per mia moglie, e sono nauseante ai figli del mio stesso grembo.</p>
<p class="C19 V18">Persino i bambini mi disprezzano; e provo ad alzarmi, parlano contro di me.</p>
<p class="C19 V19">Tutti gli amici piú intimi mi hanno in orrore, e quelli che amavo si sono rivoltati contro di me.</p>
<p class="C19 V20">Le mie ossa si attaccano alla mia pelle e alla mia carne e non mi è rimasto che la pelle dei denti.</p>
<p class="C19 V21">Pietà di me, pietà di me, almeno voi amici miei, perché la mano di Dio mi ha colpito.</p>
<p class="C19 V22">Perché mi perseguitate come fa Dio e non siete mai sazi della mia carne?</p>
<p class="C19 V23">Oh, se le mie parole fossero scritte oh, se fossero incise in un libro;</p>
<p class="C19 V24">se fossero scolpite per sempre su una roccia con uno stilo di ferro e col piombo!</p>
<p class="C19 V25">Ma io so che il mio Redentore, vive e che alla fine si leverà sulla terra.</p>
<p class="C19 V26">Dopo che questa mia pelle sarà distrutta, nella mia carne vedrò Dio.</p>
<p class="C19 V27">Lo vedrò io stesso; i miei occhi lo contempleranno, e non un altro. Il mio cuore si strugge dentro di me.</p>
<p class="C19 V28">Se dite: «Perché lo perseguitiamo?» quando la radice di questi mali si trova in me,</p>
<p class="C19 V29">temete per voi stessi la spada, perché l'ira porta la punizione della spada, affinché sappiate che c'è un giudizio»</p>
<p class="C20 V1">Allora Zofar di Naamath rispose e disse:</p>
<p class="C20 V2">«Per questo i miei pensieri mi spingono a rispondere, a motivo dell'agitazione che sento dentro di me.</p>
<p class="C20 V3">Ho udito un rimprovero che mi disonora, ma il mio spirito mi spinge a rispondere in base al mio intendimento.</p>
<p class="C20 V4">Non sai tu che da sempre, da quando l'uomo fu posto sulla terra,</p>
<p class="C20 V5">il trionfo dei malvagi dura poco e la gioia degli empi non dura che un istante?</p>
<p class="C20 V6">Anche se la sua grandezza giungesse fino al cielo e il suo capo toccasse le nubi.</p>
<p class="C20 V7">perirà per sempre come il suo sterco; quelli che l'hanno visto diranno: «Dov'è?»</p>
<p class="C20 V8">Volerà via come un sogno e non si troverà piú; si dileguerà come una visione notturna.</p>
<p class="C20 V9">L'occhio che lo guardava, non lo scorgerà piú; anche la sua dimora non lo vedrà piú.</p>
<p class="C20 V10">I suoi figli cercheranno di guadagnarsi il favore dei poveri e le sue mani ristabiliranno la sua ricchezza.</p>
<p class="C20 V11">Il vigore giovanile che gli riempiva le ossa giacerà nella polvere con lui.</p>
<p class="C20 V12">Anche se il male è dolce nella sua bocca se lo nasconde sotto la lingua,</p>
<p class="C20 V13">non tollera di lasciarlo andare ma continua a tenerlo in bocca.</p>
<p class="C20 V14">Il suo cibo però nelle sue viscere si trasforma e diventa un veleno di aspide dentro di lui.</p>
<p class="C20 V15">Egli vomiterà le ricchezze che ha inghiottito; Dio stesso gliele farà uscire dal ventre.</p>
<p class="C20 V16">Ha succhiato veleno di aspide, la lingua di una vipera lo ucciderà.</p>
<p class="C20 V17">Non vedrà piú corsi d'acqua né torrenti, che scorrono con miele e burro.</p>
<p class="C20 V18">Restituirà ciò per cui ha faticato senza neppure ingoiarlo; non avrà alcuna gioia dai profitti del suo commercio.</p>
<p class="C20 V19">Poiché ha oppresso e abbandonato il povero, si è impadronito con la forza di una casa che non aveva costruito.</p>
<p class="C20 V20">Poiché la sua ingordigia non ha mai conosciuto requie, egli non salverà nulla delle cose tanto desiderate.</p>
<p class="C20 V21">Nulla sfuggirà alla sua voracità, perciò il suo benessere non durerà.</p>
<p class="C20 V22">Nel colmo della sua abbondanza si troverà in strettezze; la mano di tutti quelli che soffrono si leverà contro di lui.</p>
<p class="C20 V23">Quando starà per riempire il suo ventre. Dio manderà su di lui l'ardore della sua ira, che pioverà su di lui mentre sta mangiando.</p>
<p class="C20 V24">Egli può sfuggire a un'arma di ferro, ma lo trafiggerà un arco di bronzo.</p>
<p class="C20 V25">Si estrae la freccia che esce dal suo corpo, la scintillante punta esce fuori dal suo fiele; i terrori lo assalgono.</p>
<p class="C20 V26">Tenebre totali sono riservate per i suoi tesori, lo consumerà un fuoco non attizzato; quelli lasciati nella sua tenda saranno in angoscia.</p>
<p class="C20 V27">Il cielo rivelerà la sua iniquità e la terra insorgerà contro di lui.</p>
<p class="C20 V28">Le rendite della sua casa saranno rimosse, portate via nel giorno della sua ira.</p>
<p class="C20 V29">Questa è la sorte che DIO riserva all'uomo malvagio, l'eredità che gli è assegnata da Dio».</p>
<p class="C21 V1">Allora Giobbe rispose e disse:</p>
<p class="C21 V2">«Ascoltate attentamente ciò che dico, e sia questo il conforto che mi date.</p>
<p class="C21 V3">Abbiate pazienza con me e lasciatemi parlare e, quando avrò parlato, deridetemi pure.</p>
<p class="C21 V4">Mi lamento forse di un uomo? E perché il mio spirito non dovrebbe rattristarsi?</p>
<p class="C21 V5">Guardatemi e stupite, e mettetevi la mano sulla bocca.</p>
<p class="C21 V6">Quando ci penso, ne sono spaventato e la mia carne è presa da un tremito.</p>
<p class="C21 V7">Perché mai vivono gli empi, e perchè invecchiano ed accrescono le loro ricchezze?</p>
<p class="C21 V8">La loro discendenza si afferma insieme ad essi sotto i loro sguardi e i loro rampolli fioriscono sotto i loro occhi.</p>
<p class="C21 V9">Le loro case sono al sicuro, senza spaventi, e la verga di Dio non grava su di loro.</p>
<p class="C21 V10">Il loro toro feconda e non falla, la loro vacca figlia senza abortire.</p>
<p class="C21 V11">Mandano fuori come un gregge i loro piccoli, e i loro figli saltano.</p>
<p class="C21 V12">Cantano al suono di timpano e di cetra e si rallegrano al suono del flauto.</p>
<p class="C21 V13">Trascorrono nel benessere i loro giorni, poi in un momento scendono nello Sceol.</p>
<p class="C21 V14">Eppure dicevano a Dio: «Allontanati da noi, perché non desideriamo affatto conoscere le tue vie.</p>
<p class="C21 V15">Chi è l'Onnipotente perché dobbiamo servirlo? Che ci giova inoltre pregarlo?</p>
<p class="C21 V16">Ecco, la loro prosperità non sta forse nelle loro mani? Il consiglio degli empi è ben lontano da me.</p>
<p class="C21 V17">Quante volte si spegne la lampada dei malvagi o la distruzione si abbatte su di loro, le sofferenze che Dio assegna nella sua ira?</p>
<p class="C21 V18">Sono essi come paglia davanti al vento o come pula portata via dall'uragano?</p>
<p class="C21 V19">Voi dite che Dio conserva la punizione dell'iniquità di uno per i suoi figli. Lo ripaghi Dio, perché egli possa capire.</p>
<p class="C21 V20">Veda con i suoi occhi la sua distruzione e beva dell'ira dell'Onnipotente!</p>
<p class="C21 V21">Che cosa gl'importa infatti della sua casa dopo la morte, quando il numero dei suoi mesi è compiuto?</p>
<p class="C21 V22">Può qualcuno insegnare a Dio conoscenza, a lui che giudica quelli di lassú?</p>
<p class="C21 V23">Uno muore nel suo pieno vigore, tutto tranquillo e sicuro</p>
<p class="C21 V24">ha i secchi pieni di latte e il midollo delle sue ossa è fresco.</p>
<p class="C21 V25">Un altro invece muore con l'anima amareggiata, senza aver mai gustato il bene.</p>
<p class="C21 V26">Ambedue giacciono insieme nella polvere e i vermi li ricoprono.</p>
<p class="C21 V27">Ecco, io conosco i vostri pensieri e i piani con i quali mi vorreste fare violenza</p>
<p class="C21 V28">Infatti voi dite: «Dov'è la casa del principe, e dov'è la tenda, la dimora dei malvagi?</p>
<p class="C21 V29">Non avete interrogato quelli che viaggiano e non riconoscete i loro segni?</p>
<p class="C21 V30">I malvagi infatti sono risparmiati nel giorno della distruzione e sono portati in salvo nel giorno dell'ira.</p>
<p class="C21 V31">Chi gli rinfaccia la sua condotta e chi lo ripaga per ciò che ha fatto?</p>
<p class="C21 V32">Egli è portato alla sepoltura e si farà la guardia sulla sua tomba.</p>
<p class="C21 V33">Le zolle della valle gli saranno dolci, tutta la gente lo seguirà, mentre una folla immensa lo precede.</p>
<p class="C21 V34">Come potete dunque consolarmi con parole vane, dato che dalle vostre parole non rimane che falsità?».</p>
<p class="C22 V1">Allora Elifaz di Teman rispose e disse:</p>
<p class="C22 V2">«Può forse l'Uomo recare qualche beneficio a Dio? Certamente il saggio reca beneficio a se stesso.</p>
<p class="C22 V3">Quale piacere ne riceve l'Onnipotente, se tu sei giusto, o quale guadagno ne ha, se la tua condotta è integra?</p>
<p class="C22 V4">E' forse per la paura che ha di te che ti castiga e viene in giudizio con te?</p>
<p class="C22 V5">Non è piuttosto per la tua grande malvagità e per le tue innumerevoli colpe?</p>
<p class="C22 V6">Senza motivo infatti prendevi pegni dai tuoi fratelli e spogliavi gli ignudi delle loro vesti.</p>
<p class="C22 V7">Non davi da bere acqua allo stanco e rifiutavi il pane all'affamato.</p>
<p class="C22 V8">La terra apparteneva all'uomo potente e vi abitava l'uomo onorato.</p>
<p class="C22 V9">Rimandavi la vedova a mani vuote, e le braccia degli orfani erano spezzate.</p>
<p class="C22 V10">Ecco perché sei circondato ovunque da lacci e spaventi improvvisi ti turbano,</p>
<p class="C22 V11">oppure un'oscurità non ti permette di vedere e una piena di acque ti sommerge.</p>
<p class="C22 V12">Non è forse Dio nell'alto dei cieli? Guarda le stelle eccelse, quanto sono alte!</p>
<p class="C22 V13">E tu dici: che cosa sa Dio? Può forse giudicare attraverso dense tenebre?</p>
<p class="C22 V14">Fitte nubi lo coprono cosí non può vedere, e passeggia sulla volta dei cieli.</p>
<p class="C22 V15">Vuoi tu seguire la via antica già percorsa da uomini malvagi,</p>
<p class="C22 V16">che furono portati via prima del tempo, e il cui fondamento fu spazzato via da un fiume, in piena?</p>
<p class="C22 V17">Essi dicevano a Dio: Allontanati da noi! Che cosa ci può fare l'Onnipotente?</p>
<p class="C22 V18">Eppure Dio aveva colmato le loro case di beni. Ma io mi tengo lontano dal consiglio degli empi.</p>
<p class="C22 V19">I giusti vedono ciò e si rallegrano, e l'innocente si fa beffe di loro:</p>
<p class="C22 V20">sí certo, i nostri nemici sono distrutti, e il fuoco ne divora quel che resta.</p>
<p class="C22 V21">Riconciliati dunque con Dio e sarai al sicuro; cosí avrai benessere.</p>
<p class="C22 V22">Ricevi istruzioni dalla sua bocca e riponi le sue parole nel tuo cuore.</p>
<p class="C22 V23">Se ritorni all'Onnipotente, sarai ristabilito; se allontani dalle tue tende l'iniquità</p>
<p class="C22 V24">e getti l'oro nella polvere e l'oro d'Ofir tra i sassi del torrente,</p>
<p class="C22 V25">allora l'Onnipotente sarà il tuo oro, il tuo tesoro d'argento.</p>
<p class="C22 V26">Poiché allora troverai il tuo diletto nell'Onnipotente e alzerai la faccia verso Dio.</p>
<p class="C22 V27">Lo pregherai ed egli ti esaudirà, e tu adempirai i tuoi voti.</p>
<p class="C22 V28">Deciderai una cosa e ti riuscirà, e sul tuo cammino splenderà la luce.</p>
<p class="C22 V29">Quando ti umiliano, dirai: «L'innalzamento verrà». Egli soccorrerà l'umile</p>
<p class="C22 V30">e libererà anche chi non è innocente sí, egli sarà liberato per la purità delle tue mani».</p>
<p class="C23 V1">Allora Giobbe rispose e disse:</p>
<p class="C23 V2">«Anche oggi il mio lamento è doloroso; la mia mano è fiacca a motivo del mio gemito.</p>
<p class="C23 V3">Oh, sapessi dove trovarlo, per poter arrivare fino al suo trono!</p>
<p class="C23 V4">Esporrei la mia causa davanti a lui, riempirei la mia bocca di argomenti.</p>
<p class="C23 V5">Saprei le parole con le quali mi risponderebbe, e capirei ciò che avrebbe da dirmi.</p>
<p class="C23 V6">Contenderebbe egli con me con grande forza? No, invece mi presterebbe attenzione.</p>
<p class="C23 V7">Là l'uomo retto potrebbe discutere con lui, cosí sarei assolto dal mio giudice per sempre.</p>
<p class="C23 V8">Ecco, vado ad oriente, ma là non c'è; ad occidente, ma non lo scorgo;</p>
<p class="C23 V9">opera a settentrione, ma non lo vedo; si volge a mezzogiorno, ma non riesco a vederlo.</p>
<p class="C23 V10">Ma egli conosce la strada che io prendo; se mi provasse, ne uscirei come l'oro.</p>
<p class="C23 V11">Il mio piede ha seguito fedelmente le sue orme, mi sono tenuto sulla sua via senza deviare;</p>
<p class="C23 V12">non mi sono allontanato dai comandamenti delle sue labbra, ho fatto tesoro delle parole della sua bocca piú della mia porzione di cibo.</p>
<p class="C23 V13">Ma egli non ha uguali, e chi mai può farlo cambiare? Ciò che egli vuole, lo fa;</p>
<p class="C23 V14">cosí egli compirà ciò che ha decretato nei miei confronti e di piani come questo ne ha molti altri.</p>
<p class="C23 V15">Perciò alla sua presenza io sono atterrito; quando considero questo, ho paura di lui.</p>
<p class="C23 V16">Dio fa venire meno il mio cuore, l'Onnipotente mi spaventa.</p>
<p class="C23 V17">Poiché non sono stato messo a tacere davanti alle tenebre; ed egli non ha nascosto la fitta oscurità alla mia faccia».</p>
<p class="C24 V1">«Perché mai l'Onnipotente non si riserva dei tempi e quelli che lo conoscono non vedono i suoi giorni?</p>
<p class="C24 V2">Alcuni spostano i confini, prendono a forza le greggi e le portano al pascolo;</p>
<p class="C24 V3">portano via l'asino degli orfani e prendono in pegno il bue della vedova:</p>
<p class="C24 V4">spingono fuori strada i bisognosi, cosí tutti i poveri del paese sono costretti a nascondersi.</p>
<p class="C24 V5">Eccoli, come onagri nel deserto escono al loro lavoro di buon mattino in cerca di cibo; il deserto fornisce cibo per loro e per i loro figli.</p>
<p class="C24 V6">Raccolgono il loro foraggio nei campi e racimolano nella vigna dell'empio</p>
<p class="C24 V7">Passano la notte nudi, senza vestiti, e non hanno di che coprirsi dal freddo.</p>
<p class="C24 V8">Bagnati dagli acquazzoni dei monti, per mancanza di riparo si stringono alle rocce.</p>
<p class="C24 V9">Altri strappano dalla mammella l'orfano e prendono pegni dai poveri.</p>
<p class="C24 V10">Costringono il povero ad andare senza vestiti e portano via i covoni dell'affamato.</p>
<p class="C24 V11">Fanno l'olio fra le mura degli empi, pigiano l'uva nei torchi, ma hanno sete.</p>
<p class="C24 V12">Il gemito dei morenti sale dalla città; l'anima dei feriti implora aiuto, ma Dio non presta attenzione al male loro fatto.</p>
<p class="C24 V13">Altri si ribellano alla luce, non conoscono le sue vie e non rimangono nei suoi sentieri.</p>
<p class="C24 V14">L'assassino si alza sul far del giorno, per uccidere il povero e il bisognoso; nella notte invece fa come il ladro.</p>
<p class="C24 V15">L'occhio dell'adultero aspetta il crepuscolo, pensando: «Nessuno mi vedrà» e si mette un velo sulla faccia.</p>
<p class="C24 V16">Di notte penetrano nelle case; di giorno se ne stanno rinchiusi; non conoscono la luce.</p>
<p class="C24 V17">Il mattino è per loro come ombra di morte, perché essi conoscono bene i terrori dell'ombra di morte.</p>
<p class="C24 V18">Passano velocemente sulla superficie delle acque, la loro porzione è maledetta sulla terra, e nessuno entrerebbe piú nelle loro vigne.</p>
<p class="C24 V19">Come la siccità e il calore consumano le acque della neve, cosí fa lo Sceol con chi ha peccato.</p>
<p class="C24 V20">Il grembo materno lo dimentica, i vermi ne mangiano con gusto e non sarà piú ricordato; il malvagio sarà troncato come un albero.</p>
<p class="C24 V21">Egli divorava la sterile che non ha figli e non faceva alcun bene alla vedova!</p>
<p class="C24 V22">Ma Dio con la sua forza trascina via i potenti e, anche se sorgono di nuovo, nessuno può essere sicuro della vita.</p>
<p class="C24 V23">Dà loro sicurezza, ed essi fanno affidamento su di essa; tuttavia i suoi occhi osservano le loro vie.</p>
<p class="C24 V24">Sono innalzati per breve tempo, ma poi non sono piú; sono abbattuti e sono portati via come tutti gli altri; sono falciati come le teste delle spighe di grano.</p>
<p class="C24 V25">Se cosí non è, chi potrà smentirmi e annullare il valore delle mie parole?».</p>
<p class="C25 V1">Allora Bildad di Shuah rispose e disse:</p>
<p class="C25 V2">«A lui appartiene il dominio e il terrore: egli produce la pace nei suoi luoghi altissimi</p>
<p class="C25 V3">Si possono forse contare le sue schiere? E sopra chi non sorge la sua luce?</p>
<p class="C25 V4">Come può dunque l'uomo essere giusto davanti a Dio, o come può essere puro un nato di donna?</p>
<p class="C25 V5">Se neppure la luna è splendente, e le stelle non sono pure ai suoi occhi,</p>
<p class="C25 V6">quanto meno l'uomo, che è un bruco, il figlio d'uomo che è un verme!».</p>
<p class="C26 V1">Allora Giobbe rispose e disse: «Come hai aiutato il debole,</p>
<p class="C26 V2">o come hai soccorso il braccio senza forza?</p>
<p class="C26 V3">Come hai consigliato chi è privo di sapienza, e quale grande conoscenza hai comunicato?</p>
<p class="C26 V4">A chi hai rivolto le tue parole, e di chi è lo spirito che è uscito da te?</p>
<p class="C26 V5">I morti tremano sotto le acque e cosí pure i loro abitanti.</p>
<p class="C26 V6">Davanti a lui lo Sceol è scoperto Abaddon è senza velo.</p>
<p class="C26 V7">Egli distende il settentrione sul vuoto e tiene sospesa la terra sul nulla.</p>
<p class="C26 V8">Rinchiude le acque nelle sue nubi, senza che queste si squarcino sotto il loro peso.</p>
<p class="C26 V9">Copre la vista del suo trono, stendendovi sopra le sue nuvole.</p>
<p class="C26 V10">Ha tracciato un particolare limite sulla superficie delle acque, al confine della luce con le tenebre.</p>
<p class="C26 V11">Le colonne del cielo tremano e si stupiscono alla sua minaccia.</p>
<p class="C26 V12">Con la sua forza calma il mare, con la sua intelligenza abbatte Rahab.</p>
<p class="C26 V13">Con il suo Spirito ha abbellito i cieli, la sua mano ha trafitto il serpente tortuoso.</p>
<p class="C26 V14">Ecco, questi sono solamente le frange delle sue opere. Quale debole sussurro di lui riusciamo a percepire! Ma chi potrà mai comprendere il tuono della sua potenza?».</p>
<p class="C27 V1">Giobbe riprese il suo discorso e é disse:</p>
<p class="C27 V2">«Come vive Dio che mi ha privato del mio diritto, e l'Onnipotente che mi ha amareggiato l'anima,</p>
<p class="C27 V3">finché ci sarà in me un soffio di vita, e il soffio di Dio nelle mie narici,</p>
<p class="C27 V4">le mie labbra non diranno alcuna cattiveria né la mia lingua proferirà alcuna falsità.</p>
<p class="C27 V5">Lungi da me ammettere che voi avete ragione; fino all'ultimo respiro non rinunzierò alla mia integrità.</p>
<p class="C27 V6">Rimarrò saldo nella mia giustizia, senza cedere; il cuore non mi rimprovera uno solo dei miei giorni.</p>
<p class="C27 V7">Il mio nemico sia come il malvagio, e chi si leva contro di me come l'ingiusto.</p>
<p class="C27 V8">Quale speranza infatti può avere l'empio anche se riesce a fare guadagni quando Dio gli toglie la vita?</p>
<p class="C27 V9">Ascolterà Dio il suo grido, quando verrà su di lui la sventura?</p>
<p class="C27 V10">Porrà forse il suo diletto nell'Onnipotente e invocherà Dio in ogni tempo?</p>
<p class="C27 V11">Vi darò insegnamenti sulla potenza di Dio, non vi nasconderò i disegni dell'Onnipotente.</p>
<p class="C27 V12">Ma voi tutti avete osservato queste cose, perché dunque vi comportate in modo cosí vano?</p>
<p class="C27 V13">Questa è la sorte che Dio riserva al malvagio, l'eredità che i violenti ricevono dall'Onnipotente.</p>
<p class="C27 V14">Se ha un gran numero di figli, sono destinati alla spada, e i suoi discendenti non avranno pane per saziarsi.</p>
<p class="C27 V15">I sopravvissuti dopo di lui saranno sepolti dalla morte, e le loro vedove non piangeranno.</p>
<p class="C27 V16">Se ammassa argento come polvere e accumula vestiti come fango,</p>
<p class="C27 V17">egli li accumula, ma li indosserà il giusto, e l'argento lo spartirà l'innocente.</p>
<p class="C27 V18">Egli costruisce la sua casa come una tarma, come un capanno fatto da un guardiano.</p>
<p class="C27 V19">Il ricco si corica, ma non sarà riunito ai suoi; apre gli occhi e non è piú.</p>
<p class="C27 V20">Terrori lo sorprendono come acque; nel cuore della notte un uragano lo rapisce furtivamente.</p>
<p class="C27 V21">Il vento orientale lo porta via e se ne va, lo spazza via come un turbine dal suo posto.</p>
<p class="C27 V22">Esso gli si scaglia contro senza pietà, mentre egli cerca disperatamente di sfuggire alla sua mano,</p>
<p class="C27 V23">la gente batte beffardamente le mani nei suoi confronti e fischia dietro a lui dal suo posto».</p>
<p class="C28 V1">«Certamente c'è una miniera per l'argento, e un posto e si raffina l'oro.</p>
<p class="C28 V2">Il ferro viene estratto dal suolo, e la pietra fusa dà il rame.</p>
<p class="C28 V3">L'uomo pone fine alle tenebre ed esplora i piú profondi recessi in cerca di pietre sepolte nell'oscurità e nell'ombra di morte.</p>
<p class="C28 V4">Perfora un pozzo lontano dall'abitato, in posti dimenticati dai pedoni; sono sospesi e oscillano lontani dagli uomini.</p>
<p class="C28 V5">Quanto alla terra da essa viene il pane, ma di sotto è sconvolta come dal fuoco.</p>
<p class="C28 V6">Le sue pietre sono la dimora di zaffiri e contiene polvere d'oro.</p>
<p class="C28 V7">L'uccello rapace non ne conosce il sentiero né l'ha mai scorto l'occhio del falco.</p>
<p class="C28 V8">Le bestie feroci non l'hanno battuto e il leone non vi è mai passato.</p>
<p class="C28 V9">L'uomo mette la mano sulla selce e rovescia dalle radici le montagne.</p>
<p class="C28 V10">Scava gallerie nelle rocce, e il suo occhio vede tutto ciò che è prezioso.</p>
<p class="C28 V11">Ostruisce corsi d'acqua perché non scorrano, e porta alla luce le cose nascoste.</p>
<p class="C28 V12">Ma dove si può trovare la sapienza, e dov'è il luogo dell'intelligenza?</p>
<p class="C28 V13">L'uomo non ne conosce il valore e non si trova sulla terra dei viventi.</p>
<p class="C28 V14">L'abisso dice: «Non è in me»; il mare dice: «Non sta presso di me»</p>
<p class="C28 V15">Non la si ottiene in cambio d'oro raffinato né la si compra a peso d'argento.</p>
<p class="C28 V16">Non la si acquista con l'oro di Ofir, con l'onice prezioso o con lo zaffiro.</p>
<p class="C28 V17">L'oro e il cristallo non la possono uguagliare né si scambia per vasi d'oro fino.</p>
<p class="C28 V18">Il corallo e il cristallo non meritano neppure di essere nominati; il valore della sapienza val piú delle perle.</p>
<p class="C28 V19">Il topazio di Etiopia non la può uguagliare e non può essere valutata con oro puro.</p>
<p class="C28 V20">Ma allora da dove viene la sapienza e dov'è il luogo dell'intelligenza?</p>
<p class="C28 V21">Essa è nascosta agli occhi di ogni vivente, è celata agli uccelli del cielo.</p>
<p class="C28 V22">Abaddon e la morte dicono: «Ne abbiamo sentito parlare con i nostri orecchi»</p>
<p class="C28 V23">DIO solo ne conosce la via, egli solo sa dove si trovi,</p>
<p class="C28 V24">perché egli osserva le estremità della terra e vede tutto ciò che è sotto i cieli.</p>
<p class="C28 V25">Quando stabilí il peso del vento e assegnò alle acque una misura,</p>
<p class="C28 V26">quando fece una legge per la pioggia e una via al lampo dei tuoni,</p>
<p class="C28 V27">allora la vide e la rivelò, la stabili e anche la investigò.</p>
<p class="C28 V28">E disse all'uomo: «Ecco, temere il Signore, questo è sapienza, e fuggire il male è intelligenza»».</p>
<p class="C29 V1">Giobbe riprese il suo discorso e disse:</p>
<p class="C29 V2">«Oh, potessi essere come nei mesi di un tempo, come nei giorni in cui Dio mi proteggeva,</p>
<p class="C29 V3">quando la sua lampada brillava sopra il mio capo e alla sua luce camminavo in mezzo alle tenebre;</p>
<p class="C29 V4">com'ero ai giorni della mia maturità, quando il consiglio segreto di Dio vegliava sulla mia tenda,</p>
<p class="C29 V5">quando l'Onnipotente era ancora con me e i miei figli mi stavano intorno;</p>
<p class="C29 V6">quando mi lavavo i piedi nel burro e la roccia versava per me ruscelli d'olio.</p>
<p class="C29 V7">Quando uscivo verso la porta della città e rizzavo il mio seggio in piazza,</p>
<p class="C29 V8">i giovani, al vedermi, si tiravano in disparte, i vecchi si alzavano e rimanevano in piedi;</p>
<p class="C29 V9">i principi smettevano di parlare e si mettevano la mano alla bocca;</p>
<p class="C29 V10">la voce dei capi si smorzava e la loro lingua si attaccava al palato.</p>
<p class="C29 V11">L'orecchio che mi udiva, mi proclamava beato, e l'occhio che mi vedeva, mi rendeva testimonianza,</p>
<p class="C29 V12">perché liberavo il povero che gridava in cerca di aiuto, e l'orfano che non aveva alcuno che l'aiutasse.</p>
<p class="C29 V13">La benedizione del morente scendeva su di me e facevo esultare il cuore della vedova.</p>
<p class="C29 V14">Avevo indossato la giustizia ed essa mi rivestiva; la mia equità mi faceva da mantello e turbante.</p>
<p class="C29 V15">Ero occhi per il cieco e piedi per lo zoppo;</p>
<p class="C29 V16">ero un padre per i poveri e investigavo il caso che non conoscevo.</p>
<p class="C29 V17">Spezzavo le mascelle del malvagio e strappavo dai suoi denti la preda.</p>
<p class="C29 V18">E pensavo: «Morirò nel mio nido e moltiplicherò i miei giorni come la sabbia;</p>
<p class="C29 V19">le mie radici si stenderanno verso le acque, la rugiada rimarrà tutta la notte sul mio ramo;</p>
<p class="C29 V20">la mia gloria sarà sempre nuova in me e il mio arco acquisterà nuova forza nella mia mano.</p>
<p class="C29 V21">Gli astanti mi ascoltavano in aspettazione e tacevano per udire il mio consiglio.</p>
<p class="C29 V22">Dopo che avevo parlato non replicavano, e le mie parole cadevano su di loro come gocce di rugiada.</p>
<p class="C29 V23">Mi aspettavano come si aspetta la pioggia e spalancavano la loro bocca come per l'ultima pioggia.</p>
<p class="C29 V24">Io sorridevo loro quando erano sfiduciati, e non potevano sminuire la luce del mio volto.</p>
<p class="C29 V25">Quando andavo da loro, mi sedevo come capo e stavo come un re tra le sue schiere, come uno che consola gli afflitti».</p>
<p class="C30 V1">«Ora invece i piú giovani di me mi deridono, quelli i cui padri avrei rifiutato di mettere fra i cani del mio gregge.</p>
<p class="C30 V2">Del resto, a che cosa mi sarebbe valsa la forza delle loro mani? Il loro vigore è distrutto.</p>
<p class="C30 V3">Emaciati per la miseria e per la fame, fuggono di notte nel deserto desolato e arido.</p>
<p class="C30 V4">strappando erba amara accanto ai cespugli e radici di ginestra per loro cibo.</p>
<p class="C30 V5">Sono scacciati di mezzo agli uomini che gridano dietro a loro come a ladri.</p>
<p class="C30 V6">Sono costretti a vivere nei dirupi delle valli, nelle caverne della terra e fra le rocce;</p>
<p class="C30 V7">urlano fra i cespugli e si stringono insieme sotto i rovi;</p>
<p class="C30 V8">gente stupida, sí, gente spregevole, cacciati via dal paese.</p>
<p class="C30 V9">Ora sono diventato il loro canto di scherno, sí, sono il loro zimbello.</p>
<p class="C30 V10">Hanno orrore di me, stanno lontano da me e non esitano a sputarmi in faccia.</p>
<p class="C30 V11">Poiché Dio ha allentato la corda della mia tenda e mi ha umiliato, essi hanno rotto ogni freno davanti a me.</p>
<p class="C30 V12">Questa gentaglia si leva alla mia destra, spingono lontano i miei piedi e preparano contro di me le vie per distruggermi.</p>
<p class="C30 V13">Sovvertono il mio cammino, peggiorano la mia sventura, anche se nessuno li soccorre.</p>
<p class="C30 V14">Si avvicinano come attraverso un'ampia breccia, si lanciano su di me come un uragano.</p>
<p class="C30 V15">Mi piombano addosso terrori, danno la caccia al mio onore come il vento, e la mia prosperità si dilegua come una nube.</p>
<p class="C30 V16">Ora mi struggo dentro di me, e i giorni di afflizione mi sono venuti addosso,</p>
<p class="C30 V17">Di notte mi sento trafiggere le ossa, e i dolori che mi rodono non mi danno tregua.</p>
<p class="C30 V18">Per la grande violenza la mia veste si deforma, mi stringe attorno come il colletto del mio mantello.</p>
<p class="C30 V19">Egli mi ha gettato nel fango e sono diventato come polvere e cenere.</p>
<p class="C30 V20">Io grido a te, e tu non mi rispondi; ti sto davanti, ma tu mi stai ad osservare.</p>
<p class="C30 V21">Sei divenuto crudele verso di me; mi perseguiti con la potenza della tua mano.</p>
<p class="C30 V22">Mi sollevi in alto sul vento, mi fai cavalcare su di esso e mi fai scomparire nella tempesta.</p>
<p class="C30 V23">So infatti che tu mi conduci alla morte, alla casa di convegno di tutti i viventi.</p>
<p class="C30 V24">Certamente non stenderà la sua mano alla tomba, anche se nella sua sventura grida in cerca di aiuto.</p>
<p class="C30 V25">Non ho forse io pianto per chi era nell'avversità, e non mi sono addolorato per il povero?</p>
<p class="C30 V26">Quando aspettavo il bene, è venuto il male; quando aspettavo la luce, è venuta l'oscurità.</p>
<p class="C30 V27">Le mie viscere ribollono senza tregua, sono venuti per me giorni d'afflizione.</p>
<p class="C30 V28">Vado attorno tutto annerito, ma non dal sole; mi alzo nell'assemblea e grido in cerca di aiuto.</p>
<p class="C30 V29">Sono diventato fratello degli sciacalli e compagno degli struzzi.</p>
<p class="C30 V30">La mia pelle si è annerita su di me e le mie ossa bruciano dal calore.</p>
<p class="C30 V31">La mia cetra serve solo per lamenti e il mio flauto per voci di pianto»</p>
<p class="C31 V1">«Io avevo stretto un patto con i miei occhi; come potevo quindi fissare lo sguardo su una vergine?</p>
<p class="C31 V2">Qual è la sorte assegnatami da Dio da lassú, e l'eredità dell'Onnipotente dai luoghi eccelsi?</p>
<p class="C31 V3">Non è forse la sventura per il perverso e la calamità per ehi fa il male</p>
<p class="C31 V4">Non vede egli le mie vie e non conta tutti i miei passi?</p>
<p class="C31 V5">Se ho agito con falsità, o il mio piede si è affrettato a seguire la frode,</p>
<p class="C31 V6">mi pesi pure con una giusta bilancia, e Dio riconoscerà la mia integrità.</p>
<p class="C31 V7">Se i miei passi sono usciti dalla retta via, e il mio cuore ha seguito i miei occhi, o qualche macchia si è attaccata alle mie mani,</p>
<p class="C31 V8">che io semini e un altro mangi, e i miei discendenti siano sradicati.</p>
<p class="C31 V9">Se il mio cuore è stato sedotto da una donna e ho spiato alla porta del mio prossimo,</p>
<p class="C31 V10">che mia moglie macini per un altro, e che altri si pieghino sopra di lei.</p>
<p class="C31 V11">Poiché quella sarebbe una scelleratezza, una colpa che deve essere punita dai giudici,</p>
<p class="C31 V12">un fuoco che consuma fino ad Abaddon, e avrebbe distrutto fin dalle radici tutto il mio raccolto.</p>
<p class="C31 V13">Se ho respinto il diritto del mio servo e della mia serva, quando erano in lite con me,</p>
<p class="C31 V14">che cosa farei quando Dio si levasse contro di me, e che cosa risponderei quando mi chiedesse conto?</p>
<p class="C31 V15">Chi ha fatto me nel grembo materno, non ha fatto anche lui? Non fu lo stesso Dio a formarci nel grembo?</p>
<p class="C31 V16">Se ho rifiutato ai poveri ciò che desideravano e ho fatto languire gli occhi della vedova</p>
<p class="C31 V17">se ho mangiato da solo il mio tozzo di pane senza che ne mangiasse una parte l'orfano,</p>
<p class="C31 V18">(ma fin dalla mia giovinezza io l'ho allevato come un padre, e fin dal grembo di mia madre sono stato guida alla vedova),</p>
<p class="C31 V19">se ho visto alcuno perire per mancanza di vesti o un povero che non aveva di che coprirsi,</p>
<p class="C31 V20">se i suoi lombi non mi hanno benedetto, e non si è riscaldato con la lana dei miei agnelli,</p>
<p class="C31 V21">se ho alzato la mano contro l'orfano perché sapevo di avere aiuto alla porta,</p>
<p class="C31 V22">che la mia spalla si stacchi dalla sua scapola, il mio braccio si rompa al gomito!</p>
<p class="C31 V23">Poiché la calamità che viene da Dio mi incute spavento, e a motivo della sua maestà non potevo fare nulla.</p>
<p class="C31 V24">Se ho riposto la mia fiducia nell'oro, e all'oro fino ho detto: «Tu sei la mia speranza»,</p>
<p class="C31 V25">se mi sono rallegrato perché le mie ricchezze erano grandi, e perché la mia mano ha accumulato tanti beni,</p>
<p class="C31 V26">se ho guardato il sole quando brilla o la luna che avanzava splendente, e il mio cuore si è lasciato segretamente sedurre e la mia bocca ha baciato la mia mano;</p>
<p class="C31 V27">anche questa sarebbe una colpa che deve essere punita dai giudici perché avrei rinnegato Dio che sta in alto.</p>
<p class="C31 V28">Se mi sono rallegrato della sciagura del mio nemico e mi sono innalzato, perché lo aveva colpito la sventura.</p>
<p class="C31 V29">(ma io non ho permesso alla mia bocca di peccare, augurandogli la morte con una maledizione);</p>
<p class="C31 V30">se la gente della mia tenda non ha detto: «chi può trovare uno che non si è saziato con la sua carne?</p>
<p class="C31 V31">(inoltre nessun forestiero passava la notte all'aperto, perchè aprivo le mie porte al viandante)</p>
<p class="C31 V32">se ho coperto i miei peccati come Adamo celando la mia colpa in petto,</p>
<p class="C31 V33">perché avevo paura della grande folla e il disprezzo delle famiglie mi spaventava, sí da star zitto senza uscir di casa.</p>
<p class="C31 V34">Oh, avessi uno che mi ascoltasse! Ecco la mia firma! L'Onnipotente mi risponda! Il mio avversario scriva un documento,</p>
<p class="C31 V35">e io lo porterei certamente sulle mie spalle e lo cingerei come un diadema;</p>
<p class="C31 V36">gli renderei conto di tutti i miei passi, presentandomi a lui come un principe.</p>
<p class="C31 V37">Se la mia terra grida contro di me e i suoi solchi piangono insieme ad essa,</p>
<p class="C31 V38">se ho mangiato il suo frutto senza pagare, se ho fatto esalare l'ultimo respiro ai suoi padroni,</p>
<p class="C31 V39">invece di grano crescano spine, ed erbacce al posto dell'orzo».</p>
<p class="C31 V40">Qui terminano le parole di Giobbe.</p>
<p class="C32 V1">Allora questi tre uomini cessarono di rispondere a Giobbe, perché egli si riteneva giusto.</p>
<p class="C32 V2">Ma l'ira di Elihu, figlio di Barakel, il Buzita, del clan di Ram, si accese contro Giobbe; la sua ira si accese, perché questi riteneva giusto se stesso anziché DIO.</p>
<p class="C32 V3">La sua ira si accese anche contro i suoi tre amici, perché non avevano trovato la giusta risposta, sebbene condannassero Giobbe.</p>
<p class="C32 V4">Elihu aveva aspettato a parlare a Giobbe, perché essi erano piú anziani di lui.</p>
<p class="C32 V5">Quando però Elihu si rese conto che non c'era piú risposta sulla bocca di quei tre uomini, si accese d'ira.</p>
<p class="C32 V6">Cosí Elihu, figlio di Barakel, il Buzita, prese la parola e disse: «lo sono ancora giovane di età e voi siete vecchi; perciò ho esitato e ho avuto paura a esporvi la mia opinione.</p>
<p class="C32 V7">Dicevo: «Parlerà l'età, e il gran numero degli anni insegnerà la sapienza</p>
<p class="C32 V8">Ma nell'uomo c'è uno spirito, ed è il soffio dell'Onnipotente che gli dà intelligenza.</p>
<p class="C32 V9">Non sono necessariamente i grandi ad avere sapienza o i vecchi a intendere la giustizia.</p>
<p class="C32 V10">Perciò dico: Ascoltatemi, esporrò anch'io la mia opinione.</p>
<p class="C32 V11">Ecco, ho atteso i vostri discorsi, ho ascoltato i vostri argomenti, mentre cercavate qualcosa da dire.</p>
<p class="C32 V12">Vi ho seguito attentamente, ed ecco, nessuno di voi ha convinto Giobbe o risposto alle sue parole.</p>
<p class="C32 V13">Non dite dunque: «abbiamo trovato la sapienza; solo Dio lo può completamente sconfiggere, non l'uomo!»</p>
<p class="C32 V14">Egli non ha diretto i suoi discorsi contro di me, perciò non gli risponderò con le vostre parole.</p>
<p class="C32 V15">Sono sconcertati, non rispondono piú, mancano loro le parole.</p>
<p class="C32 V16">Devo aspettare ancora, perché non parlano piú, perché stanno lí senza dare alcuna risposta.</p>
<p class="C32 V17">Presenterò anch'io la mia parte, esporrò anch'io la mia opinione.</p>
<p class="C32 V18">Poiché sono pieno di parole e lo spirito dentro di me mi costringe.</p>
<p class="C32 V19">Ecco, il mio seno è come vino che non ha sfogo; come otri nuovi, sta per scoppiare.</p>
<p class="C32 V20">Parlerò dunque per averne un po' di sollievo, aprirò le labbra e risponderò.</p>
<p class="C32 V21">Permettetemi ora di parlare senza mostrare parzialità con alcuno e senza adulare alcuno;</p>
<p class="C32 V22">perché io non so adulare, altrimenti il mio Fattore mi toglierebbe presto di mezzo».</p>
<p class="C33 V1">«Ora dunque, Giobbe, ascolta ciò che ho da dire e porgi orecchio a tutte le mie parole!</p>
<p class="C33 V2">Ecco, io apro la bocca e la mia lingua parla nella mia bocca.</p>
<p class="C33 V3">Le mie parole vengono da un cuore retto, le mie labbra proferiranno pura conoscenza.</p>
<p class="C33 V4">Lo Spirito di Dio mi ha fatto e il soffio dell'Onnipotente mi dà la vita,</p>
<p class="C33 V5">Se puoi, rispondimi; preparati pure a difendere le tue posizioni.</p>
<p class="C33 V6">Ecco, io sono uguale a te davanti a Dio; anch'io sono stato formato dall'argilla.</p>
<p class="C33 V7">Ecco, nessuna paura di me ti dovrebbe spaventare, e la mia mano non graverà su di te.</p>
<p class="C33 V8">Tu però hai detto alle mie orecchie, e ho udito il suono delle tue parole, che dicevano:</p>
<p class="C33 V9">"Io sono puro, senza peccato, sono innocente, non c'è in me alcuna colpa.</p>
<p class="C33 V10">Ma Dio trova contro di me motivi di ostilità e mi considera suo nemico.</p>
<p class="C33 V11">pone i miei piedi nei ceppi e osserva tutti i miei passi".</p>
<p class="C33 V12">Ebbene, io ti dico che in questo non hai ragione, perché Dio è piú grande dell'uomo.</p>
<p class="C33 V13">Perché contendi con lui, dato che egli non rende conto di alcuno dei suoi atti?</p>
<p class="C33 V14">Dio infatti parla in un modo o nell'altro, ma l'uomo non ci bada:</p>
<p class="C33 V15">in un sogno, in una visione notturna, quando un sonno profondo cade sui mortali, quando stanno assopiti sui loro letti.</p>
<p class="C33 V16">Allora egli apre le orecchie degli uomini e sigilla gli ammonimenti che dà loro.</p>
<p class="C33 V17">per distogliere l'uomo dalle sue azioni e tener l'uomo lontano dalla superbia.</p>
<p class="C33 V18">per scampare la sua anima dalla fossa e impedire che la sua vita perisca per la spada.</p>
<p class="C33 V19">L'uomo è pure ammonito con il dolore sul suo letto e con il tormento incessante nelle sue ossa.</p>
<p class="C33 V20">sí da aver nausea del pane e persino dei cibi più squisiti.</p>
<p class="C33 V21">La carne si consuma a vista d'occhio, mentre le sue ossa, che prima non si vedevano, spuntano fuori;</p>
<p class="C33 V22">cosí la sua anima si avvicina alla fossa e la sua vita a quelli che danno la morte.</p>
<p class="C33 V23">Ma se presso a lui vi è un angelo, un interprete, uno solo fra mille, che mostri all'uomo il suo dovere.</p>
<p class="C33 V24">Dio ha pietà di lui e dice: «risparmialo dallo scendere nella fossa; ho trovato il riscatto per lui»</p>
<p class="C33 V25">Allora la sua carne diventerà piú fresca che nella, sua fanciullezza ed egli tornerà ai giorni della sua giovinezza.</p>
<p class="C33 V26">Supplicherà Dio, troverà grazia presso di lui e potrà contemplare il suo volto con giubilo, perché Dio avrà ristabilito l'uomo nella sua giustizia.</p>
<p class="C33 V27">Rivolgendosi alla gente dirà: «ho peccato e violato la giustizia, e non sono stato punito come meritavo.</p>
<p class="C33 V28">Dio ha riscattato la mia anima, perché non scendesse nella fossa e la mia vita può vedere la luce".</p>
<p class="C33 V29">Ecco. Dio fa tutto questo due volte, tre volte con l'uomo.</p>
<p class="C33 V30">per scampare la sua anima dalla fossa e per illuminarlo con la luce della vita.</p>
<p class="C33 V31">Sta' attento, Giobbe, ascoltami; sta in silenzio, e io parlerò.</p>
<p class="C33 V32">Se hai qualcosa da dire, rispondimi, parla, perché vorrei poterti dar ragione.</p>
<p class="C33 V33">Se no, ascoltami; taci, e io ti insegnerò la sapienza».</p>
<p class="C34 V1">Elihu riprese a parlare e disse:</p>
<p class="C34 V2">«Ascoltate, o saggi, le mie parole, e voi, dotti, prestatemi orecchio!</p>
<p class="C34 V3">Poiché l'orecchio esamina le parole, come il palato assapora i cibi.</p>
<p class="C34 V4">Scegliamo noi stessi ciò che è giusto, riconosciamo fra noi ciò che è buono.</p>
<p class="C34 V5">Poiché Giobbe ha detto: Sono giusto ma Dio ha tolto via la mia giustizia.</p>
<p class="C34 V6">Dovrei mentire contro la mia giustizia? La mia ferita è incurabile, benché sia senza peccato".</p>
<p class="C34 V7">Chi è come Giobbe, che beve la derisione come l'acqua,</p>
<p class="C34 V8">che cammina in compagnia dei malfattori e vada assieme ai malvagi?</p>
<p class="C34 V9">Poiché ha detto: «Non giova nulla all'uomo riporre il proprio diletto in DIO</p>
<p class="C34 V10">Ascoltatemi dunque, o uomini di senno! Lungi da Dio l'iniquità e dall'Onnipotente la malvagità!</p>
<p class="C34 V11">Poiché egli rende all'uomo secondo le sue opere e fa trovare a ognuno il salario della sua condotta.</p>
<p class="C34 V12">Certamente Dio non compie il male e l'Onnipotente non sovverte la giustizia.</p>
<p class="C34 V13">Chi gli ha affidato la cura della terra, o chi lo ha costituito sul mondo intero?</p>
<p class="C34 V14">Se Dio dovesse decidere in cuor suo di ritirare a sé il suo Spirito e il suo soffio,</p>
<p class="C34 V15">ogni carne perirebbe assieme, e l'uomo ritornerebbe in polvere,</p>
<p class="C34 V16">Se hai intendimento, ascolta questo, porgi orecchio a ciò che ti dico.</p>
<p class="C34 V17">Uno che odia la giustizia potrebbe governare? Osi tu condannare il Giusto, il Potente?</p>
<p class="C34 V18">Lui che dice a un re, «Sei spregevole» e ai principi: «Siete malvagi».</p>
<p class="C34 V19">Ma egli non usa alcuna parzialità con i grandi né considera il ricco piú del povero, perché sono tutti opera delle sue mani.</p>
<p class="C34 V20">In un attimo, essi muoiono nel cuore della notte la gente è scossa e scompare, i potenti son portati via senza mano d'uomo.</p>
<p class="C34 V21">Poiché egli tiene gli occhi sulle vie dell'uomo, e vede tutti i suoi passi.</p>
<p class="C34 V22">Non vi sono tenebre né ombra di morte, dove possano nascondersi i malfattori.</p>
<p class="C34 V23">Dio infatti non ha bisogno di osservare a lungo un uomo prima di farlo comparire davanti a sé in giudizio.</p>
<p class="C34 V24">Egli fiacca i potenti senza fare inchiesta e ne mette altri al loro posto.</p>
<p class="C34 V25">Poiché conosce le loro opere, li abbatte nella notte e sono distrutti;</p>
<p class="C34 V26">li colpisce come gente malvagia alla vista di tutti.</p>
<p class="C34 V27">perché si sono allontanati da lui senza prestare attenzione alle sue vie,</p>
<p class="C34 V28">fino a far giungere a lui il grido a del povero, perché egli ode il grido degli afflitti.</p>
<p class="C34 V29">Quando Dio dà tranquillità, chi lo condannerà? Quando nasconde il suo volto, chi potrà vederlo, sia contro un'intera nazione o un sol uomo,</p>
<p class="C34 V30">per impedire all'empio di regnare e al popolo di essere preso da lacci?</p>
<p class="C34 V31">Può uno dire a Dio: «Io porto la mia pena non farò piú il male;</p>
<p class="C34 V32">mostrami ciò che non riesco a vedere; se ho commesso qualche iniquità, non lo farò piú"?</p>
<p class="C34 V33">Dovrebbe egli ricompensare in base alle tue condizioni, perché tu rifiuti il suo giudizio? Tu devi scegliere e non io; perciò di ciò che sai.</p>
<p class="C34 V34">La gente assennata, come ogni uomo saggio che mi ascolta, mi dirà:</p>
<p class="C34 V35">"Giobbe parla senza intendimento, le sue parole sono prive di sapienza</p>
<p class="C34 V36">Sia dunque Giobbe provato sino alla fine, perché le sue risposte sono come quelle degli uomini malvagi,</p>
<p class="C34 V37">perché aggiunge al suo peccato la ribellione, batte le mani in mezzo a noi e moltiplica le sue parole contro Dio».</p>
<p class="C35 V1">Elihu continuò a parlare e disse:</p>
<p class="C35 V2">«Ti pare una cosa giusta quando dici: «Sono piú giusto di Dio»?</p>
<p class="C35 V3">Infatti hai detto: «che ti giova? Quale utilità avrei del mio peccato?».</p>
<p class="C35 V4">Risponderò io a te e ai tuoi amici assieme a te.</p>
<p class="C35 V5">Contempla il cielo e osserva; guarda le nuvole, che sono piú alte di te.</p>
<p class="C35 V6">Se pecchi, che effetto ha su di lui? Se moltiplichi i tuoi misfatti, che danno gli arrechi?</p>
<p class="C35 V7">Se sei giusto, che cosa gli dai, o che cosa riceve dalla tua mano?</p>
<p class="C35 V8">La tua malvagità può solamente nuocere a un uomo come te, e la tua giustizia può solamente giovare a un figlio d'uomo.</p>
<p class="C35 V9">Si grida per il gran numero delle oppressioni, si grida in cerca di aiuto a motivo della forza dei potenti;</p>
<p class="C35 V10">ma nessuno dice: «Dov'è Dio, il mio creatore, che nella notte concede canti di gioia,</p>
<p class="C35 V11">che a noi insegna piú cose che alle bestie dei campi e ci fa piú saggi degli uccelli del cielo?</p>
<p class="C35 V12">Cosí si grida, ma egli non risponde a motivo della superbia dei malvagi.</p>
<p class="C35 V13">Certamente Dio non darà ascolto a discorsi vuoti, e l'Onnipotente non vi farà attenzione.</p>
<p class="C35 V14">Anche se tu dici di non vederlo, la tua causa sta davanti a lui, e tu devi aspettarlo.</p>
<p class="C35 V15">Ma ora, perché nella sua ira non punisce e non fa troppo caso alle trasgressioni,</p>
<p class="C35 V16">Giobbe apre inutilmente le labbra e accumula parole senza senno».</p>
<p class="C36 V1">Elihu proseguí ancora, dicendo:</p>
<p class="C36 V2">«Aspetta un po' e ti mostrerò che ci sono ancora cose da dire da parte di Dio.</p>
<p class="C36 V3">Prenderò la mia conoscenza da lontano e renderò giustizia a colui che mi ha fatto.</p>
<p class="C36 V4">Certamente le mie parole non sono bugiarde; davanti ti sta un uomo con una conoscenza impeccabile.</p>
<p class="C36 V5">Ecco, Dio è potente, ma non disprezza alcuno; è potente nella forza della sua Sapienza.</p>
<p class="C36 V6">Egli non lascia vivere il malvagio e rende giustizia agli oppressi.</p>
<p class="C36 V7">Non distoglie i suoi occhi dai giusti, ma li fa sedere per sempre con i re sul trono; cosí sono messi in alto.</p>
<p class="C36 V8">Se però sono legati in catene e trattenuti in lacci di afflizione,</p>
<p class="C36 V9">allora mostra loro le opere loro e le loro trasgressioni, perché si sono insuperbiti.</p>
<p class="C36 V10">Egli apre cosí i loro orecchi alla correzione e li esorta ad allontanarsi dal male.</p>
<p class="C36 V11">Se ascoltano e si sottomettono, finiranno i loro giorni nel benessere e i loro anni nelle delizie;</p>
<p class="C36 V12">se però non ascoltano periranno per la spada, moriranno senza conoscenza.</p>
<p class="C36 V13">Ma gli empi di cuore accumulano ira non gridano in cerca di aiuto,</p>
<p class="C36 V14">cosí muoiono ancora giovani e la loro vita finisce tra i sodomiti.</p>
<p class="C36 V15">Dio libera gli afflitti mediante la loro afflizione e apre i loro orecchi mediante la sventura.</p>
<p class="C36 V16">Egli vuole sottrarre anche te dal morso dell'avversità, per portarti in un luogo ampio senza restrizione, con una tavola imbandita piena di cibi succulenti.</p>
<p class="C36 V17">Ma tu colmi il giudizio del malvagio, e il giudizio e la giustizia ti afferreranno.</p>
<p class="C36 V18">Se c'è collera, bada che egli non ti porti via con un sol colpo, perché una gran somma di denaro non potrebbe allontanarlo.</p>
<p class="C36 V19">Darà forse valore alle tue ricchezze, quando egli ha oro e tutte le risorse della potenza?</p>
<p class="C36 V20">Non desiderare la notte, in cui la gente è portata via dal suo luogo.</p>
<p class="C36 V21">Bada di non volgerti all'iniquità, perché tu hai preferito questa afflizione.</p>
<p class="C36 V22">Ecco, Dio è eccelso nella sua potenza; chi può insegnare come lui?</p>
<p class="C36 V23">Chi mai può imporgli la via da seguire e chi può dirgli: «Tu hai fatto male»?</p>
<p class="C36 V24">Ricordati di magnificare le sue opere, che gli uomini hanno cantato;</p>
<p class="C36 V25">tutti gli uomini le ammirano, il mortale le può contemplare da lontano.</p>
<p class="C36 V26">Sí, Dio è grande, ma noi non lo conosciamo, e il numero dei suoi anni è imperscrutabile.</p>
<p class="C36 V27">Egli attira in alto le gocce d'acqua sotto forma di vapore, che si condensa poi in pioggia,</p>
<p class="C36 V28">che le nubi riversano e lasciano cadere sull'uomo in gran quantità.</p>
<p class="C36 V29">Chi può capire lo spiegamento delle nubi, il fragore che scoppia nella sua tenda?</p>
<p class="C36 V30">Ecco, egli spande intorno a sé la sua luce e copre le profondità del mare.</p>
<p class="C36 V31">Per mezzo di esse egli punisce i popoli e dà cibo in abbondanza.</p>
<p class="C36 V32">Si copre le mani con i fulmini e comanda loro di colpire il bersaglio.</p>
<p class="C36 V33">Il tuono parla di lui, anche il bestiame avverte la tempesta in arrivo.</p>
<p class="C37 V1">Per questo il mio cuore trema e balza fuori dal suo posto.</p>
<p class="C37 V2">Ascoltate attentamente il fragore della sua voce, il rombo che esce dalla sua bocca!</p>
<p class="C37 V3">Egli lascia andar libero il suo lampo sotto tutto il cielo e fino alle estremità della terra.</p>
<p class="C37 V4">Dietro di esso una voce rugge; egli tuona con la sua voce maestosa; egli non li trattiene quando si è udita la sua voce.</p>
<p class="C37 V5">Dio tuona meravigliosamente con la sua voce e fa grandi cose che non possiamo comprendere.</p>
<p class="C37 V6">Dice infatti alla neve: «Cadi sulla terra lo dice tanto alle piogge leggere che alle piogge torrenziali.</p>
<p class="C37 V7">Arresta la mano di ogni uomo, affinché tutti i mortali possano conoscere le sue opere.</p>
<p class="C37 V8">Le fiere entrano nei loro nascondigli rimangono nelle loro tane.</p>
<p class="C37 V9">Dai piú remoti recessi del sud viene l'uragano, e il freddo dai gelidi venti del nord.</p>
<p class="C37 V10">Al soffio di Dio si forma il ghiaccio e la distesa delle acque si ritira.</p>
<p class="C37 V11">Carica le dense nubi di umidità e di sperde lontano le sue nubi luminose.</p>
<p class="C37 V12">Esse vagano ovunque nel cielo, cambiando direzione in base alla sua guida per compiere qualunque cosa egli manda loro sulla faccia della terra abitata.</p>
<p class="C37 V13">Le manda o per castigo o per la sua terra o per bontà.</p>
<p class="C37 V14">Porgi l'orecchio a questo, o Giobbe, fermati e considera le meraviglie di Dio!</p>
<p class="C37 V15">Sai tu come Dio le diriga e come faccia brillare il lampo delle sue nubi?</p>
<p class="C37 V16">Sai tu come le nubi si librino nell'aria, le meraviglie di colui che sa tutto?</p>
<p class="C37 V17">Sai tu perché i tuoi abiti sono caldi, quando la terra si riposa a motivo dello scirocco?</p>
<p class="C37 V18">Hai tu forse disteso con lui il firmamento, rendendolo solido come uno specchio di metallo fuso?</p>
<p class="C37 V19">Insegnaci che cosa dobbiamo dirgli, perchè noi non possiamo preparare il nostro caso per l'oscurità.</p>
<p class="C37 V20">Gli si può forse dire che io voglio parlare? Se un uomo dovesse parlare, sarebbe certamente distrutto.</p>
<p class="C37 V21">Anche ora nessuno può guardare fisso il sole quando splende in cielo, dopo che è passato il vento e l'ha reso terso.</p>
<p class="C37 V22">Il bel tempo viene dal nord, ma intorno a Dio è tremenda maestà.</p>
<p class="C37 V23">L'Onnipotente noi non lo possiamo raggiungere. Egli è sublime in potenza, in rettitudine e nella sua grande giustizia; egli non opprime alcuno.</p>
<p class="C37 V24">Per questo gli uomini lo temono; ma egli non tiene conto di chi si ritiene sapiente».</p>
<p class="C38 V1">Allora l'Eterno rispose a Giobbe di mezzo alla tempesta e disse:</p>
<p class="C38 V2">«Chi è costui che oscura il mio disegno con parole prive di conoscenza?</p>
<p class="C38 V3">Orsú, cingiti i lombi, come un prode; io ti interrogherò e tu mi risponderai.</p>
<p class="C38 V4">Dov'eri tu quando io gettavo le fondamenta della terra? Dillo, se hai tanta intelligenza.</p>
<p class="C38 V5">Chi ha stabilito le sue dimensioni, se lo sai, o chi tracciò su di essa la corda per misurarla?</p>
<p class="C38 V6">Dove sono fissate le sue fondamenta, o chi pose la sua pietra angolare,</p>
<p class="C38 V7">quando le stelle del mattino cantavano tutte insieme e tutti i figli di DIO mandavano grida di gioia?</p>
<p class="C38 V8">Chi racchiuse con porte il mare quando proruppe uscendo dal grembo materno,</p>
<p class="C38 V9">quando gli diedi le nubi per vestito e per fasce l'oscurità?</p>
<p class="C38 V10">Quando gli tracciai un limite e gli misi sbarre e porte,</p>
<p class="C38 V11">e dissi: «Tu arriverai fin qui, ma non oltre; qui si arresteranno le tue onde superbe!</p>
<p class="C38 V12">Da quando vivi hai mai comandato al mattino o insegnato all'aurora il suo posto,</p>
<p class="C38 V13">perché essa afferri le estremità della terra e ne scuota via i malvagi</p>
<p class="C38 V14">Si trasforma come creta sotto il sigillo, e spicca come un vestito.</p>
<p class="C38 V15">Ai malvagi è negata la loro luce, e il braccio alzato è spezzato.</p>
<p class="C38 V16">Sei forse giunto fino alle sorgenti del mare o sei mai andato in cerca delle profondità dell'abisso?</p>
<p class="C38 V17">Ti sono state mostrate le porte della morte, o hai forse visto le porte dell'ombra di morte?</p>
<p class="C38 V18">Hai tu fatto caso all'ampiezza della terra? Dillo, se sai tutto questo!</p>
<p class="C38 V19">Dov'è la via che guida alla dimora della luce? E le tenebre, dov'è il loro luogo.</p>
<p class="C38 V20">perché tu le possa condurre al loro posto, e possa conoscere i sentieri che portano alla loro casa?</p>
<p class="C38 V21">Tu lo sai, perché allora eri già nato, e il numero dei tuoi giorni è grande.</p>
<p class="C38 V22">Sei mai entrato nei depositi della neve, o hai forse visto i depositi della grandine</p>
<p class="C38 V23">che io tengo in serbo per i tempi di calamità, per il giorno della battaglia e della guerra?</p>
<p class="C38 V24">Per quali vie si diffonde la luce o propaga il vento orientale sulla terra</p>
<p class="C38 V25">Chi ha aperto un canale per le straripanti acque e la via al tuono dei fulmini.</p>
<p class="C38 V26">per far piovere su una terra disabitata, su un deserto, dove non c'è alcun uomo,</p>
<p class="C38 V27">per dissetare le solitudini desolate, e far germogliare e crescere l'erba?</p>
<p class="C38 V28">La pioggia ha forse un padre? O chi genera le gocce della rugiada?</p>
<p class="C38 V29">Dal grembo di chi esce il ghiaccio, e la brina del cielo chi la dà alla luce?</p>
<p class="C38 V30">Le acque si induriscono come pietra e la superficie dell'abisso si congela.</p>
<p class="C38 V31">Puoi tu unire assieme i legami delle Pleiadi, o sciogliere le catene di Orione?</p>
<p class="C38 V32">Fai tu apparire le costellazioni a suo tempo, o guidare l'Orsa maggiore con i suoi piccoli?</p>
<p class="C38 V33">Conosci tu le leggi del cielo, o puoi tu stabilire il loro dominio sulla terra?</p>
<p class="C38 V34">Puoi tu far giungere la tua voce fino alle nubi affinché abbondanza di pioggia ti ricopra?</p>
<p class="C38 V35">Sei tu forse che scagli i fulmini dove devono andare, dicendoti: «Eccoci»?</p>
<p class="C38 V36">Chi ha messo nella mente la sapienza o chi ha dato intendimento al cuore?</p>
<p class="C38 V37">Chi conta le nubi per mezzo della sapienza, e chi versa gli otri del cielo</p>
<p class="C38 V38">quando la polvere si fonde in una massa e le zolle si attaccano insieme?</p>
<p class="C38 V39">Puoi tu cacciare la preda per la leonessa o saziare la fame dei leoncelli</p>
<p class="C38 V40">quando si accovacciano nelle loro tane o stanno in agguato nei loro nascondigli?</p>
<p class="C38 V41">Chi provvede al corvo il suo cibo, quando i suoi piccini gridano a Dio e vanno errando senza cibo?</p>
<p class="C39 V1">Conosci tu il tempo in cui partoriscono le capre delle rocce o hai forse osservato il parto delle cerve?</p>
<p class="C39 V2">Sai tu contare i mesi in cui portano a termine la loro gravidanza, o conosci tu il tempo in cui devono partorire?</p>
<p class="C39 V3">Si accovacciano e danno alla luce i loro piccoli, mettendo cosí fine alle loro doglie.</p>
<p class="C39 V4">I loro piccoli si fanno forti, crescono all'aperto, se ne vanno e non ritornano piú da esse.</p>
<p class="C39 V5">Chi lascia andar libero l'onàgro, chi ha sciolto i legami all'asino selvatico,</p>
<p class="C39 V6">al quale ho assegnato come dimora il deserto e la terra salata per abitazione?</p>
<p class="C39 V7">Egli disprezza il frastuono della città e non ode grida di alcun padrone.</p>
<p class="C39 V8">Le ampie distese di montagna sono il suo pascolo, e va in cerca di tutto ciò che è verde.</p>
<p class="C39 V9">Il bufalo è forse disposto a servirti o a passare la notte presso la tua mangiatoia?</p>
<p class="C39 V10">Puoi forse legare il bufalo con la corda per arare nel solco, o erpicherà le valli dietro a te?</p>
<p class="C39 V11">Ti fiderai di lui, perché la sua forza è grande, o lascerai a lui il tuo lavoro</p>
<p class="C39 V12">Conterai su di lui per portare a casa il tuo grano e per ammassarlo sull'aia?</p>
<p class="C39 V13">Le ali dello struzzo sbattono festosamente, ma non sono certo le ali e le piume della cicogna.</p>
<p class="C39 V14">Esso infatti abbandona le proprie uova per terra e le lascia riscaldare nella polvere,</p>
<p class="C39 V15">dimenticando che un piede può schiacciarle o una bestia dei campi calpestarle.</p>
<p class="C39 V16">Tratta duramente i suoi piccoli, come se non fossero suoi; ma la sua fatica senza alcun interesse è vana,</p>
<p class="C39 V17">perché Dio la privato di sapienza e non gli ha impartito intelligenza.</p>
<p class="C39 V18">Ma quando si alza in piedi per scappare, si beffa del cavallo e del suo cavaliere.</p>
<p class="C39 V19">Sei tu che hai dato al cavallo la forza e che hai rivestito il suo collo con una fremente criniera?</p>
<p class="C39 V20">Sei tu che lo fai saltare come una locusta? Il fiero suo nitrito incute spavento.</p>
<p class="C39 V21">Scalpita nella valle rallegrandosi nella sua forza; e si slancia in mezzo alla mischia di armi.</p>
<p class="C39 V22">Sprezza la paura e non teme, né indietreggia davanti alla spada.</p>
<p class="C39 V23">Su di lui risuona la faretra, la folgorante lancia e il giavellotto.</p>
<p class="C39 V24">Con ardore e impeto divora le distanze e non sta piú fermo quando suona la tromba.</p>
<p class="C39 V25">Al primo squillo di tromba dice: «Aha!» e fiuta da lontano la battaglia, la voce tonante dei capitani e il grido di guerra.</p>
<p class="C39 V26">E' forse per la tua intelligenza che si alza in volo lo sparviero e spiega le sue ali verso il sud?</p>
<p class="C39 V27">E' al tuo comando che l'aquila si leva in alto e fa il suo nido nei luoghi elevati</p>
<p class="C39 V28">Abita sulle rocce e rimane su rupi scoscese.</p>
<p class="C39 V29">Da lassú spia la preda e i suoi occhi scrutano lontano.</p>
<p class="C39 V30">I suoi piccoli succhiano sangue e dove sono gli uccisi, là essa si trova».</p>
<p class="C40 V1">L'Eterno continuò a rispondere a Giobbe e disse:</p>
<p class="C40 V2">«Colui che contende con l'Onnipotente, vuole forse correggerlo? Colui che rimprovera Dio, risponda a questo».</p>
<p class="C40 V3">Allora Giobbe rispose all'Eterno e disse:</p>
<p class="C40 V4">«Ecco, sono cosí meschino, che cosa ti posso rispondere? Mi metto la mano sulla bocca.</p>
<p class="C40 V5">Ho parlato una volta, ma non parlerò più; sí, due volte, ma non aggiungerò altro».</p>
<p class="C40 V6">L'Eterno allora rispose a Giobbe di mezzo alla tempesta e disse:</p>
<p class="C40 V7">«Orsú, cingiti i lombi, come un prode, io ti interrogherò e tu mi risponderai.</p>
<p class="C40 V8">Vorresti proprio annullare il mio giudizio, condannare me per giustificare te stesso?</p>
<p class="C40 V9">Hai tu un braccio come quello di Dio e puoi tuonare con una voce pari alla sua?</p>
<p class="C40 V10">Adornati dunque di maestà e di magnificenza e rivestiti di gloria e di splendore.</p>
<p class="C40 V11">Da' libero sfogo ai furori della tua ira; guarda a tutti i superbi e abbassali,</p>
<p class="C40 V12">guarda a tutti i superbi e umiliali, e schiaccia i malvagi ovunque si trovino.</p>
<p class="C40 V13">Seppelliscili nella polvere tutti insieme, rinchiudili in luoghi segreti.</p>
<p class="C40 V14">Allora anch'io ti loderò, perché la tua destra ti ha dato vittoria.</p>
<p class="C40 V15">Guarda behemoth che ho fatto al pari di te; esso mangia l'erba come il bue.</p>
<p class="C40 V16">Ecco, la sua forza è nei suoi fianchi e la sua potenza nei muscoli del suo ventre.</p>
<p class="C40 V17">Fa oscillare la sua coda, come un cedro; i nervi delle sue cosce sono saldamente intrecciati.</p>
<p class="C40 V18">Le sue ossa sono come tubi di bronzo, le sue ossa come sbarre di ferro.</p>
<p class="C40 V19">Esso è la prima delle opere di Dio, solo colui che lo fece può avvicinarsi a lui con la sua spada.</p>
<p class="C40 V20">Benché i monti producono cibo per lui, e là tutte le bestie dei campi si divertano,</p>
<p class="C40 V21">Si sdraia sotto le piante di loto, in luoghi nascosti dei canneti e delle paludi.</p>
<p class="C40 V22">Le piante di loto lo coprono con la loro ombra, i salici del torrente, lo circondano.</p>
<p class="C40 V23">Il fiume può straripare, ma egli non ha paura; è sicuro di sé, anche se il Giordano dovesse avventarsi contro la sua stessa bocca.</p>
<p class="C40 V24">Chi mai potrà prenderlo per gli occhi o forargli le narici con uncini?</p>
<p class="C41 V1">Puoi tu tirar fuori il Leviathan con l'amo o tener ferma la sua lingua con una corda?</p>
<p class="C41 V2">Puoi tu mettergli un giunco nelle narici o forargli la mascella con un uncino?</p>
<p class="C41 V3">Ti farà egli molte suppliche o ti rivolgerà parole dolci?</p>
<p class="C41 V4">Farà egli un patto con te, perche tu lo prenda come servo per sempre?</p>
<p class="C41 V5">Scherzerai tu con lui come con un uccello o lo terrai al guinzaglio per le tue fanciulle?</p>
<p class="C41 V6">I tuoi amici faranno con lui splendidi intrattenimenti o lo spartiranno forse tra i mercanti?</p>
<p class="C41 V7">Puoi tu coprire la sua pelle di dardi o la sua testa con arpioni?</p>
<p class="C41 V8">Mettigli le mani addosso, ti ricorderai del combattimento e non ci riproverai.</p>
<p class="C41 V9">Ecco, la speranza di chi l'assale è ingannevole; al solo vederlo uno è atterrito.</p>
<p class="C41 V10">Nessuno è tanto audace da osare di provocarlo. Chi dunque è in grado di stare fermo davanti a me?</p>
<p class="C41 V11">Chi mi ha reso per primo un servizio, perché lo debba ripagare? Qualunque cosa sotto tutti i cieli è mia.</p>
<p class="C41 V12">Non passerò sotto silenzio le sue membra, la sua grande forza e la bellezza della sua armatura.</p>
<p class="C41 V13">Chi può spogliarlo della sua corazza, e chi può avvicinarlo con una doppia briglia?</p>
<p class="C41 V14">Chi può aprire le porte della sua bocca, circondata com'è dal terrore dei suoi denti?</p>
<p class="C41 V15">Superbe sono le file dei suoi scudi, strettamente saldati come da un sigillo.</p>
<p class="C41 V16">L'uno è cosí vicino all'altro che tra loro non passa neppure l'aria.</p>
<p class="C41 V17">Sono attaccati gli uni agli altri, saldamente uniti insieme, e non possono separarsi,</p>
<p class="C41 V18">I suoi starnuti danno guizzi di luce e i suoi occhi sono come le palpebre dell'aurora.</p>
<p class="C41 V19">Dalla sua bocca escono vampate, sprizzano scintille di fuoco.</p>
<p class="C41 V20">Dalle sue narici esce fumo, come da una pentola bollente o da un calderone.</p>
<p class="C41 V21">Il suo alito incendia carboni e dalla sua bocca escono fiamme.</p>
<p class="C41 V22">La forza risiede nel suo collo e davanti a lui danza il terrore.</p>
<p class="C41 V23">Le parti flosce della sua carne sono ben compatte, sono ben salde su di lui e non si muovono.</p>
<p class="C41 V24">Il suo cuore è duro come una pietra, duro come la parte inferiore della macina.</p>
<p class="C41 V25">Quando si rizza, i forti hanno paura, e per il terrore restano smarriti.</p>
<p class="C41 V26">La spada che lo raggiunge non gli fa nulla, e neppure la lancia, la freccia e il giavellotto.</p>
<p class="C41 V27">Considera il ferro come paglia e il bronzo come legno tarlato.</p>
<p class="C41 V28">La freccia non lo mette in fuga; le pietre della fionda per lui diventano stoppia.</p>
<p class="C41 V29">Le mazze gli sembrano paglia, si fa beffe del vibrare della lancia.</p>
<p class="C41 V30">Al di sotto ha punte acuminate e lascia come tracce d'erpice sul fango.</p>
<p class="C41 V31">Fa bollire l'abisso come una caldaia e fa del mare come un vaso di unguento.</p>
<p class="C41 V32">Si lascia dietro una scia di luce e l'abisso sembra coperto di canizie.</p>
<p class="C41 V33">Sulla terra non c'è nulla simile a lui, che è stato fatto senza paura alcuna.</p>
<p class="C41 V34">Guarda in faccia tutti gli esseri alteri; egli è il re su tutte le fiere più superbe».</p>
<p class="C42 V1">Allora Giobbe rispose all'Eterno e disse:</p>
<p class="C42 V2">«Riconosco che puoi tutto, e che nessun tuo disegno può essere impedito.</p>
<p class="C42 V3">Chi è colui che offusca il tuo consiglio senza intendimento? Per questo ho detto cose che non comprendevo, cose troppo alte per me che non conoscevo.</p>
<p class="C42 V4">Deh, ascolta, e io parlerò; io ti interrogherò e tu mi risponderai.</p>
<p class="C42 V5">Il mio orecchio aveva sentito parlare di te, ma ora il mio occhio ti vede.</p>
<p class="C42 V6">Perciò provo disgusto nei miei confronti e mi pento sulla polvere e sulla cenere».</p>
<p class="C42 V7">Ora, dopo che l'Eterno ebbe rivolto queste parole a Giobbe, l'Eterno disse a Elifaz di Teman: «La mia ira si è accesa contro te e contro i tuoi due amici, perché non avete parlato di me rettamente, come ha fatto il mio servo Giobbe.</p>
<p class="C42 V8">Ora dunque prendete con voi sette tori e sette montoni, andate dal mio servo Giobbe e offrite un olocausto per voi stessi. Il mio servo Giobbe pregherà per voi; e cosí per riguardo a lui non vi tratterò secondo la vostra follia, perché non avete parlato di me rettamente come ha fatto il mio servo Giobbe».</p>
<p class="C42 V9">Elifaz di Teman e Bildad di Shuah e Tsofar di Naamath andarono e fecero come l'Eterno aveva loro ordinato; e l'Eterno ebbe riguardo a Giobbe.</p>
<p class="C42 V10">Quando Giobbe ebbe pregato per i suoi amici, l'Eterno lo ristabilí nel precedente stato; cosí l'Eterno rese a Giobbe il doppio di tutto ciò che aveva posseduto.</p>
<p class="C42 V11">Tutti i suoi fratelli, tutte le sue sorelle e tutti i suoi conoscenti di prima vennero a trovarlo, mangiarono con lui in casa sua; essi lo confortarono e lo consolarono di tutte le avversità che l'Eterno aveva mandato su di lui; quindi ognuno di essi gli diede un pezzo d'argento e un anello d'oro.</p>
<p class="C42 V12">Ora l'Eterno benedisse gli ultimi anni di Giobbe piú dei primi, perché egli ebbe quattordicimila pecore, seimila cammelli, mille paia di buoi e mille asine.</p>
<p class="C42 V13">Ebbe pure sette figli e tre figlie;</p>
<p class="C42 V14">e chiamò la prima Jemimah, la seconda Ketsiah e la terza Keren-Happuk.</p>
<p class="C42 V15">In tutto il paese non c'erano donne cosí belle come le figlie di Giobbe; e il padre assegnò loro una eredità tra i loro fratelli.</p>
<p class="C42 V16">Dopo questo Giobbe visse centoquarant'anni e vide i suoi figli e i figli dei suoi figli per quattro generazioni.</p>
<p class="C42 V17">Poi Giobbe morí vecchio e sazio di giorni.</p>
</div>
</div>
<div class="edizione RIVEDUTA">
<div class="libro Gb">
<p class="CCAPITOLO VVERSO">TESTO</p>
<p class="C1 V1">C'era nel paese di Uz un uomo che si chiamava Giobbe. Quest'uomo era integro e retto; temeva Dio e fuggiva il male.</p>
<p class="C1 V2">Gli erano nati sette figli e tre figlie;</p>
<p class="C1 V3">possedeva settemila pecore, tremila cammelli, cinquecento paia di buoi, cinquecento asine e una servitù molto numerosa. Quest'uomo era il più grande di tutti gli Orientali.</p>
<p class="C1 V4">I suoi figli erano soliti andare gli uni dagli altri e a turno organizzavano una festa; e mandavano a chiamare le loro tre sorelle perché venissero a mangiare e a bere con loro.</p>
<p class="C1 V5">Quando i giorni della festa terminavano, Giobbe li faceva venire per purificarli; si alzava di buon mattino e offriva un olocausto per ciascuno di essi, perché diceva: «Può darsi che i miei figli abbiano peccato e abbiano rinnegato Dio in cuor loro». Giobbe faceva sempre così.</p>
<p class="C1 V6">Un giorno i figli di Dio vennero a presentarsi davanti al SIGNORE, e Satana venne anch'egli in mezzo a loro.</p>
<p class="C1 V7">Il SIGNORE disse a Satana: «Da dove vieni?» Satana rispose al SIGNORE: «Dal percorrere la terra e dal passeggiare per essa».</p>
<p class="C1 V8">Il SIGNORE disse a Satana: «Hai notato il mio servo Giobbe? Non ce n'è un altro sulla terra che come lui sia integro, retto, tema Dio e fugga il male».</p>
<p class="C1 V9">Satana rispose al SIGNORE: «È forse per nulla che Giobbe teme Dio?</p>
<p class="C1 V10">Non l'hai forse circondato di un riparo, lui, la sua casa, e tutto quel che possiede? Tu hai benedetto l'opera delle sue mani e il suo bestiame ricopre tutto il paese.</p>
<p class="C1 V11">Ma stendi un po' la tua mano, tocca quanto egli possiede, e vedrai se non ti rinnega in faccia».</p>
<p class="C1 V12">Il SIGNORE disse a Satana: «Ebbene, tutto quello che possiede è in tuo potere; soltanto, non stender la mano sulla sua persona». E Satana si ritirò dalla presenza del SIGNORE.</p>
<p class="C1 V13">Un giorno, mentre i suoi figli e le sue figlie mangiavano e bevevano vino in casa del loro fratello maggiore, giunse a Giobbe un messaggero a dirgli:</p>
<p class="C1 V14">«I buoi stavano arando e le asine pascolavano là vicino,</p>
<p class="C1 V15">quand'ecco i Sabei sono piombati loro addosso e li hanno portati via; hanno passato a fil di spada i servi; io solo sono potuto scampare per venirtelo a dire».</p>
<p class="C1 V16">Quello parlava ancora, quando ne giunse un altro a dire: «Il fuoco di Dio è caduto dal cielo, ha colpito le pecore e i servi, e li ha divorati; io solo sono potuto scampare per venirtelo a dire».</p>
<p class="C1 V17">Quello parlava ancora, quando ne giunse un altro a dire: «I Caldei hanno formato tre bande, si sono gettati sui cammelli e li hanno portati via; hanno passato a fil di spada i servi; io solo sono potuto scampare per venirtelo a dire».</p>
<p class="C1 V18">Quello parlava ancora, quando ne giunse un altro a dire: «I tuoi figli e le tue figlie mangiavano e bevevano vino in casa del loro fratello maggiore;</p>
<p class="C1 V19">ed ecco che un gran vento, venuto dall'altra parte del deserto, ha investito i quattro canti della casa, che è caduta sui giovani; essi sono morti; io solo sono potuto scampare per venirtelo a dire».</p>
<p class="C1 V20">Allora Giobbe si alzò, si stracciò il mantello, si rase il capo, si prostrò a terra e adorò dicendo:</p>
<p class="C1 V21">«Nudo sono uscito dal grembo di mia madre, e nudo tornerò in grembo alla terra; il SIGNORE ha dato, il SIGNORE ha tolto; sia benedetto il nome del SIGNORE».</p>
<p class="C1 V22">In tutto questo Giobbe non peccò e non attribuì a Dio nessuna colpa.</p>
<p class="C2 V1">Un giorno i figli di Dio vennero a presentarsi davanti al SIGNORE, e Satana venne anch'egli in mezzo a loro a presentarsi davanti al SIGNORE.</p>
<p class="C2 V2">Il SIGNORE disse a Satana: «Da dove vieni?» Satana rispose al SIGNORE: «Dal percorrere la terra e dal passeggiare per essa». Il SIGNORE disse a Satana:</p>
<p class="C2 V3">«Hai notato il mio servo Giobbe? Non ce n'è un altro sulla terra che come lui sia integro, retto, tema Dio e fugga il male. Egli si mantiene saldo nella sua integrità, benché tu mi abbia incitato contro di lui per rovinarlo senza alcun motivo».</p>
<p class="C2 V4">Satana rispose al SIGNORE: «Pelle per pelle! L'uomo dà tutto quel che possiede per la sua vita;</p>
<p class="C2 V5">ma stendi un po' la tua mano, toccagli le ossa e la carne, e vedrai se non ti rinnega in faccia».</p>
<p class="C2 V6">Il SIGNORE disse a Satana: «Ebbene, egli è in tuo potere; soltanto rispetta la sua vita».</p>
<p class="C2 V7">Satana si ritirò dalla presenza del SIGNORE e colpì Giobbe di un'ulcera maligna dalla pianta dei piedi alla sommità del capo; Giobbe prese un coccio con cui grattarsi, e si sedette in mezzo alla cenere.</p>
<p class="C2 V8">Sua moglie gli disse: «Ancora stai saldo nella tua integrità?</p>
<p class="C2 V9">Ma lascia stare Dio, e muori!»</p>
<p class="C2 V10">Giobbe le rispose: «Tu parli da donna insensata! Abbiamo accettato il bene dalla mano di Dio, e rifiuteremmo di accettare il male?» In tutto questo Giobbe non peccò con le sue labbra.</p>
<p class="C2 V11">Tre amici di Giobbe, Elifaz di Teman, Bildab di Suac e Zofar di Naama, avendo udito tutti questi mali che gli erano piombati addosso, partirono, ciascuno dal proprio paese, e si misero d'accordo per venire a confortarlo e a consolarlo.</p>
<p class="C2 V12">Alzati gli occhi da lontano, essi non lo riconobbero, e piansero ad alta voce; si stracciarono i mantelli e si cosparsero il capo di polvere gettandola verso il cielo.</p>
<p class="C2 V13">Rimasero seduti per terra, presso di lui, sette giorni e sette notti; nessuno di loro gli disse parola, perché vedevano che il suo dolore era molto grande.</p>
<p class="C3 V1">Allora Giobbe aprì la bocca e maledisse il giorno della sua nascita.</p>
<p class="C3 V2">E cominciò a parlar così:</p>
<p class="C3 V3"> «Perisca il giorno che io nacqui e la notte in cui si disse: "È stato concepito un maschio!"</p>
<p class="C3 V4">Quel giorno si converta in tenebre, non se ne curi Dio dall'alto, né splenda su di esso la luce!</p>
<p class="C3 V5">Se lo riprendano le tenebre e l'ombra di morte, resti su di esso una fitta nuvola, le eclissi lo riempiano di paura!</p>
<p class="C3 V6">Quella notte diventi preda di un buio cupo, non venga contata tra i giorni dell'anno, non entri nel novero dei mesi!</p>
<p class="C3 V7">Quella notte sia notte sterile e non vi si oda grido di gioia.</p>
<p class="C3 V8">La maledicano quei che maledicono i giorni e sono esperti nell'evocare il drago.</p>
<p class="C3 V9">Si oscurino le stelle del suo crepuscolo, aspetti la luce e la luce non venga, e non contempli le palpebre dell'alba,</p>
<p class="C3 V10">poiché non chiuse la porta del grembo che mi portava e non celò l'affanno agli occhi miei.</p>
<p class="C3 V11">Perché non morii fin dal seno di mia madre? Perché non spirai appena uscito dal suo grembo?</p>
<p class="C3 V12">Perché trovai delle ginocchia per ricevermi e delle mammelle da poppare?</p>
<p class="C3 V13">Ora giacerei tranquillo, dormirei, e avrei così riposo</p>
<p class="C3 V14">con i re e con i consiglieri della terra che si costruirono mausolei,</p>
<p class="C3 V15">con i prìncipi che possedevano oro e che riempirono d'argento le loro case;</p>
<p class="C3 V16">oppure, come l'aborto nascosto, non esisterei, sarei come i feti che non videro la luce.</p>
<p class="C3 V17">Là cessano gli empi di tormentare gli altri. Là riposano gli stanchi,</p>
<p class="C3 V18">là i prigionieri hanno pace tutti insieme, senza udir voce d'aguzzino.</p>
<p class="C3 V19">Piccoli e grandi sono là insieme, lo schiavo è libero dal suo padrone.</p>
<p class="C3 V20">Perché dare la luce all'infelice e la vita a chi ha l'anima nell'amarezza?</p>
<p class="C3 V21">Essi aspettano la morte che non viene, la ricercano più che i tesori nascosti.</p>
<p class="C3 V22">Si rallegrerebbero fino a giubilarne, esulterebbero se trovassero una tomba.</p>
<p class="C3 V23">Perché dar vita a un uomo la cui via è oscura, e che Dio ha stretto in un cerchio?</p>
<p class="C3 V24">Io sospiro anche quando prendo il mio cibo, e i miei gemiti si spargono come acqua.</p>
<p class="C3 V25">Non appena temo un male, esso mi colpisce; e quel che mi spaventa, mi piomba addosso.</p>
<p class="C3 V26">Non trovo riposo, né tranquillità, né pace, il tormento è continuo!»</p>
<p class="C4 V1">Allora Elifaz di Teman rispose e disse:</p>
<p class="C4 V2">«Se provassimo a dirti una parola, ti darebbe fastidio? Ma chi potrebbe trattener le parole?</p>
<p class="C4 V3">Tu ne hai ammaestrati molti, hai fortificato le mani stanche;</p>
<p class="C4 V4">e le tue parole hanno rialzato chi stava cadendo, hai rafforzato le ginocchia vacillanti;</p>
<p class="C4 V5">e ora che il male piomba su di te, ti lasci abbattere; ora che è giunto fino a te, sei tutto smarrito.</p>
<p class="C4 V6">Il tuo timor di Dio non ti dà fiducia, e l'integrità della tua vita non è la tua speranza?</p>
<p class="C4 V7">Ricorda: quale innocente perì mai? Dove furono mai distrutti gli uomini retti?</p>
<p class="C4 V8">Io per me ho visto che coloro che arano iniquità e seminano tormenti, ne mietono i frutti.</p>
<p class="C4 V9">Al soffio di Dio essi periscono, dal vento della sua ira sono consumati.</p>
<p class="C4 V10">Spenta è la voce del ruggente, sono spezzati i denti dei leoncelli.</p>
<p class="C4 V11">Perisce per mancanza di preda il forte leone, e restano dispersi i piccini della leonessa.</p>
<p class="C4 V12">«Una parola mi è furtivamente giunta, e il mio orecchio ne ha colto il lieve sussurro.</p>
<p class="C4 V13">Tra i pensieri delle visioni notturne, quando un sonno profondo cade sui mortali,</p>
<p class="C4 V14">uno spavento mi prese, un tremore, che mi fece fremer tutte le ossa.</p>
<p class="C4 V15">Uno spirito mi passò davanti, e i peli mi si rizzarono addosso.</p>
<p class="C4 V16">Si fermò, ma non riconobbi il suo sembiante; una figura mi stava davanti agli occhi e udii una voce sommessa che diceva:</p>
<p class="C4 V17">"Può il mortale esser giusto davanti a Dio? Può l'uomo esser puro davanti al suo creatore?</p>
<p class="C4 V18">Ecco, Dio non si fida dei suoi servi, e trova difetti nei suoi angeli;</p>
<p class="C4 V19">quanto più in quelli che stanno in case d'argilla, che hanno per fondamento la polvere e sono schiacciati al pari delle tignole!</p>
<p class="C4 V20">Fra la mattina e la sera sono infranti; periscono per sempre, senza che nessuno se ne accorga.</p>
<p class="C4 V21"> La corda della loro tenda è strappata, e muoiono senza posseder la saggezza".</p>
<p class="C5 V1">«Chiama pure! C'è forse chi ti risponda? A quale dei santi vorrai tu rivolgerti?</p>
<p class="C5 V2">No, il cruccio non uccide che l'insensato e l'irritazione fa morire lo stolto.</p>
<p class="C5 V3">Io ho visto l'insensato prender radice, ma ben presto ho dovuto maledire la sua casa.</p>
<p class="C5 V4">I suoi figli vanno privi di soccorso, sono oppressi alla porta della città, e non c'è chi li difenda.</p>
<p class="C5 V5">L'affamato gli divora il raccolto, glielo ruba perfino dalle spine; l'assetato gli trangugia i beni.</p>
<p class="C5 V6">Infatti, la sventura non spunta dalla terra, né il dolore germina dal suolo;</p>
<p class="C5 V7">ma l'uomo nasce per soffrire, come la favilla per volare in alto.</p>
<p class="C5 V8">«Io però vorrei cercare Dio, a Dio vorrei esporre la mia causa;</p>
<p class="C5 V9">a lui, che fa cose grandi, imperscrutabili, meraviglie innumerevoli;</p>
<p class="C5 V10">che sparge la pioggia sopra la terra e manda l'acqua sui campi;</p>
<p class="C5 V11">che innalza quelli che erano abbassati e pone in salvo gli afflitti, in luogo elevato;</p>
<p class="C5 V12">che sventa i disegni degli astuti, sicché le loro mani non giungono a eseguirli;</p>
<p class="C5 V13">che prende gli abili nella loro astuzia, sicché il consiglio degli scaltri va in rovina.</p>
<p class="C5 V14">Di giorno essi incorrono nelle tenebre, a mezzogiorno brancolano come di notte.</p>
<p class="C5 V15">Ma Dio salva il meschino dalla spada della loro bocca, e il povero dalla mano del potente.</p>
<p class="C5 V16">Così per il misero c'è speranza, mentre l'iniquità chiude la bocca.</p>
<p class="C5 V17">«Beato l'uomo che Dio corregge! Tu non disprezzare la lezione dell'Onnipotente;</p>
<p class="C5 V18">perché egli fa la piaga, ma poi la fascia; egli ferisce, ma le sue mani guariscono.</p>
<p class="C5 V19">In sei sciagure egli sarà il tuo liberatore, e in sette, il male non ti toccherà.</p>
<p class="C5 V20">In tempo di carestia ti scamperà dalla morte, in tempo di guerra dai colpi della spada.</p>
<p class="C5 V21">Sarai sottratto al flagello della lingua, non temerai quando verrà il disastro.</p>
<p class="C5 V22">In mezzo al disastro e alla fame riderai, non temerai le belve della terra;</p>
<p class="C5 V23">perché avrai per alleate le pietre del suolo, e gli animali dei campi saranno con te in pace.</p>
<p class="C5 V24">Saprai al sicuro la tua tenda; e, visitando i tuoi pascoli, vedrai che non ti manca nulla.</p>
<p class="C5 V25">Saprai che la tua discendenza moltiplica, che i tuoi rampolli crescono come l'erba dei campi.</p>
<p class="C5 V26">Te ne andrai maturo alla tomba, come i covoni di grano si accumulano a suo tempo.</p>
<p class="C5 V27">Ecco quel che abbiamo trovato, riflettendo. Così è. Tu, ascolta, e fanne tesoro».</p>
<p class="C6 V1">Allora Giobbe rispose:</p>
<p class="C6 V2">«Ah, se il mio travaglio si pesasse, se le mie calamità si mettessero tutte insieme sulla bilancia!</p>
<p class="C6 V3">Sarebbero trovati più pesanti della sabbia del mare. Ecco perché le mie parole sono temerarie.</p>
<p class="C6 V4">Infatti le saette dell'Onnipotente mi trafiggono, lo spirito mio ne succhia il veleno; i terrori di Dio si schierano in battaglia contro di me.</p>
<p class="C6 V5">L'asino selvatico raglia forse quando ha l'erba davanti? Muggisce forse il bue davanti alla pastura?</p>
<p class="C6 V6">Si può forse mangiar ciò che è insipido, senza sale? C'è qualche gusto in un chiaro d'uovo?</p>
<p class="C6 V7">Mi rifiuto di toccare una simile cosa, essa è per me come un cibo ripugnante.</p>
<p class="C6 V8">Oh, mi avvenisse pure quel che chiedo, e mi desse Dio quel che spero!</p>
<p class="C6 V9">Volesse pure Dio schiacciarmi, stendere la mano e tagliare il filo dei miei giorni!</p>
<p class="C6 V10">Sarebbe questo un conforto per me, esulterei nei dolori che egli non mi risparmia; poiché non ho rinnegato le parole del Santo.</p>
<p class="C6 V11">Che è mai la mia forza perché io speri ancora? Che fine mi aspetta perché io sia paziente?</p>
<p class="C6 V12">La mia forza è come la forza delle pietre? E la mia carne è forse di bronzo?</p>
<p class="C6 V13">Non c'è forza in me, la saggezza è stata allontanata da me.</p>
<p class="C6 V14">«Pietà deve l'amico a colui che soccombe, se anche abbandonasse il timor dell'Onnipotente.</p>
<p class="C6 V15">Ma i fratelli miei si sono mostrati infidi come un torrente, come l'acqua di torrenti che passa.</p>
<p class="C6 V16">Il ghiaccio li rende torbidi, e la neve vi si scioglie;</p>
<p class="C6 V17">ma passato il tempo delle piene, svaniscono; quando sentono il caldo, scompaiono dal loro luogo.</p>
<p class="C6 V18">Le carovane che si dirigono là, mutano strada, s'inoltrano nel deserto, e vi periscono.</p>
<p class="C6 V19">Le carovane di Tema li cercavano con lo sguardo, i viandanti di Seba vi contavano su,</p>
<p class="C6 V20">ma furono delusi nella loro fiducia; giunti sul luogo, rimasero confusi.</p>
<p class="C6 V21">Tali siete divenuti voi per me; vedete uno che fa orrore, e vi prende la paura.</p>
<p class="C6 V22"> Vi ho forse detto: "Datemi qualcosa"; oppure: "Con i vostri beni fate un dono a mio favore";</p>
<p class="C6 V23"> oppure: "Liberatemi dalla stretta del nemico"; oppure: "Scampatemi dalla mano dei prepotenti"?</p>
<p class="C6 V24">Ammaestratemi, e starò in silenzio; fatemi capire in che cosa ho errato.</p>
<p class="C6 V25">Quanto sono efficaci le parole rette! Ma la vostra riprensione che vale?</p>
<p class="C6 V26">Volete dunque biasimare delle parole? Ma le parole di un disperato se le porta il vento!</p>
<p class="C6 V27">Voi sareste capaci di tirare a sorte l'orfano, e di vendere il vostro amico!</p>
<p class="C6 V28">Ebbene, guardatemi pure e vedete se io vi mento spudoratamente.</p>
<p class="C6 V29">Ripensateci, non commettete errori! Ripensateci, la mia giustizia è ancora presente.</p>
<p class="C6 V30">C'è qualche errore sulla mia lingua? Il mio palato non distingue più quel che è male?</p>
<p class="C7 V1">«La vita dell'uomo sulla terra è come quella di un soldato; i suoi giorni sono simili ai giorni di un mercenario.</p>
<p class="C7 V2">Come lo schiavo anela l'ombra, come l'operaio aspetta il suo salario,</p>
<p class="C7 V3">così a me toccano mesi di sciagura, mi sono assegnate notti di dolore.</p>
<p class="C7 V4">Non appena mi corico, dico: "Quando mi alzerò?" Ma la notte si prolunga, e mi sazio di agitazioni fino all'alba.</p>
<p class="C7 V5">La mia carne è coperta di vermi e di croste polverose, la mia pelle si richiude, poi riprende a suppurare.</p>
<p class="C7 V6">I miei giorni se ne vanno più veloci della spola, si consumano senza speranza.</p>
<p class="C7 V7">Ricòrdati che la mia vita è un soffio! L'occhio mio non vedrà più il bene.</p>
<p class="C7 V8">Lo sguardo di chi ora mi vede non mi potrà più scorgere; gli occhi tuoi mi cercheranno, ma io non sarò più.</p>
<p class="C7 V9">La nuvola svanisce e si dilegua; così chi scende nel soggiorno dei morti non ne risalirà;</p>
<p class="C7 V10">non tornerà più nella sua casa e il luogo dove stava non lo riconoscerà più.</p>
<p class="C7 V11">Io, perciò, non terrò chiusa la bocca; nell'angoscia del mio spirito io parlerò, mi lamenterò nell'amarezza dell'anima mia.</p>
<p class="C7 V12">Sono io forse il mare o un mostro marino che tu ponga intorno a me una guardia?</p>
<p class="C7 V13"> Quando dico: "Il mio letto mi darà sollievo, il mio giaciglio allevierà la mia pena",</p>
<p class="C7 V14">tu mi sgomenti con sogni, e mi spaventi con visioni;</p>
<p class="C7 V15">io preferisco soffocare, a queste mie ossa preferisco la morte.</p>
<p class="C7 V16">Io mi sto consumando; non vivrò sempre; ti prego, lasciami stare; i giorni miei non sono che un soffio.</p>
<p class="C7 V17">Che cos'è l'uomo che tu ne faccia tanto caso, che tu t'interessi a lui,</p>
<p class="C7 V18">lo visiti ogni mattina e lo metta alla prova a ogni istante?</p>
<p class="C7 V19">Quando cesserai di tenere lo sguardo fisso su di me? Quando mi darai tempo d'inghiottire la mia saliva?</p>
<p class="C7 V20">Se ho peccato, che ho fatto a te, o guardiano degli uomini? Perché hai fatto di me il tuo bersaglio a tal punto che son divenuto un peso a me stesso?</p>
<p class="C7 V21">Perché non perdoni le mie trasgressioni e non cancelli la mia iniquità? Poiché presto giacerò nella polvere; tu mi cercherai, ma io non sarò più».</p>
<p class="C8 V1">Allora Bildad di Suac rispose e disse:</p>
<p class="C8 V2">«Fino a quando terrai questi discorsi e saranno le parole della tua bocca come un vento impetuoso?</p>
<p class="C8 V3">Potrebbe Dio pervertire il giudizio? Potrebbe l'Onnipotente pervertire la giustizia?</p>
<p class="C8 V4">Se i tuoi figli hanno peccato contro di lui, egli li ha dati in balìa del loro misfatto;</p>
<p class="C8 V5">ma tu, se ricorri a Dio e implori l'Onnipotente,</p>
<p class="C8 V6">se proprio sei puro e integro, certo egli sorgerà in tuo favore e restaurerà la tua giusta dimora.</p>
<p class="C8 V7">Così sarà stato piccolo il tuo principio, ma la tua fine sarà grande oltre misura.</p>
<p class="C8 V8">«Interroga le passate generazioni, rifletti sull'esperienza dei padri;</p>
<p class="C8 V9">poiché noi siamo di ieri e non sappiamo nulla; i nostri giorni sulla terra non sono che un'ombra;</p>
<p class="C8 V10">ma quelli certo t'insegneranno, ti parleranno, e dal loro cuore trarranno discorsi.</p>
<p class="C8 V11">Può il papiro crescere dove non c'è limo? Forse il giunco viene su senz'acqua?</p>
<p class="C8 V12">Mentre sono verdi ancora, e senza che li si tagli, prima di tutte le erbe, inaridiscono.</p>
<p class="C8 V13">Tale è la sorte di tutti quelli che dimenticano Dio; la speranza dell'empio perirà.</p>
<p class="C8 V14">La sua baldanza è troncata, la sua fiducia è come una tela di ragno.</p>
<p class="C8 V15">Egli si appoggia alla sua casa, ma essa non regge; vi si aggrappa, ma quella non tiene.</p>
<p class="C8 V16">Egli verdeggia al sole, i suoi rami si protendono sul suo giardino,</p>
<p class="C8 V17">le sue radici s'intrecciano sul mucchio delle macerie, penetra fra le pietre della casa.</p>
<p class="C8 V18"> Ma divelto che sia dal suo luogo, questo lo rinnega e gli dice: "Non ti ho mai visto!"</p>
<p class="C8 V19">Tali sono le delizie che gli procura il suo comportamento! Dalla polvere, altri dopo lui germoglieranno.</p>
<p class="C8 V20">No, Dio non respinge l'uomo integro, né porge aiuto a quelli che fanno il male.</p>
<p class="C8 V21">Egli renderà ancora il sorriso alla tua bocca, sulle tue labbra metterà canti d'esultanza.</p>
<p class="C8 V22">Quelli che ti odiano saranno coperti di vergogna, la tenda degli empi sparirà».</p>
<p class="C9 V1">Allora Giobbe rispose e disse:</p>
<p class="C9 V2">«Sì, certo, io so che è così; come potrebbe il mortale essere giusto davanti a Dio?</p>
<p class="C9 V3">Se all'uomo piacesse disputare con Dio, non potrebbe rispondergli su un punto fra mille.</p>
<p class="C9 V4">Dio è saggio, è grande in potenza; chi gli ha tenuto fronte e se n'è trovato bene?</p>
<p class="C9 V5">Egli trasporta le montagne senza che se ne accorgano, nel suo furore le sconvolge.</p>
<p class="C9 V6">Egli scuote la terra dalle sue fondamenta, e le sue colonne tremano.</p>
<p class="C9 V7">Comanda al sole, ed esso non sorge; mette un sigillo sulle stelle.</p>
<p class="C9 V8">Da solo spiega i cieli, cammina sulle più alte onde del mare.</p>
<p class="C9 V9">È il creatore dell'Orsa, d'Orione, delle Pleiadi, e delle misteriose regioni del cielo australe.</p>
<p class="C9 V10">Egli fa cose grandi e imperscrutabili, meraviglie innumerevoli.</p>
<p class="C9 V11">Ecco, egli mi passa vicino, e io non lo vedo; mi scivola accanto e non me n'accorgo.</p>
<p class="C9 V12"> Ecco, afferra la preda, e chi si opporrà? Chi oserà dirgli: "Che fai?"</p>
<p class="C9 V13">Dio non ritira la sua collera; sotto di lui si curvano i campioni della superbia.</p>
<p class="C9 V14">Io, come farei a rispondergli, a scegliere le mie parole per discutere con lui?</p>
<p class="C9 V15">Avessi anche ragione, non gli replicherei, ma implorerei misericordia al mio giudice.</p>
<p class="C9 V16">Se io lo invocassi ed egli mi rispondesse, non per questo crederei che avesse dato ascolto alla mia voce;</p>
<p class="C9 V17">egli mi piomba addosso dal seno della tempesta, moltiplica senza motivo le mie piaghe,</p>
<p class="C9 V18">non mi lascia riprender fiato, e mi sazia d'amarezza.</p>
<p class="C9 V19"> Se si tratta di forza, ecco, egli è potente; se di diritto, egli dice: "Chi mi convocherà?"</p>
<p class="C9 V20">Se io fossi senza colpa, la mia bocca mi condannerebbe; se fossi innocente, mi dichiarerebbe colpevole.</p>
<p class="C9 V21">«Sono innocente? Sì, lo sono! Di me non mi preme, io disprezzo la mia vita!</p>
<p class="C9 V22">Per me è la stessa cosa! Perciò dico: "Egli distrugge ugualmente l'integro e il malvagio".</p>
<p class="C9 V23">Se un flagello, a un tratto, semina la morte, egli ride dello sgomento degli innocenti.</p>
<p class="C9 V24">La terra è data in balìa dei malvagi; egli vela gli occhi ai giudici di essa; se non è lui, chi è dunque?</p>
<p class="C9 V25">I miei giorni se ne vanno più veloci di un corriere; fuggono via senz'aver visto il bene;</p>
<p class="C9 V26">passano rapidi come navicelle di giunchi, come l'aquila che piomba sulla preda.</p>
<p class="C9 V27"> Io dico: "Voglio dimenticare il mio lamento, abbandonare questa faccia triste, e stare allegro".</p>
<p class="C9 V28">Ma mi spavento per tutti i miei dolori. Sono certo che non mi considererai innocente.</p>
<p class="C9 V29">Io sarò condannato; perché dunque affaticarmi invano?</p>
<p class="C9 V30">Anche se mi lavassi con la neve e mi pulissi le mani con il sapone,</p>
<p class="C9 V31">tu mi tufferesti nel fango di una fossa, le mie vesti mi avrebbero in orrore.</p>
<p class="C9 V32">Dio non è un uomo come me, perché io gli risponda e perché possiamo comparire in giudizio assieme.</p>
<p class="C9 V33">Non c'è fra noi un arbitro, che posi la mano su tutti e due!</p>
<p class="C9 V34">Dio allontani da me la sua verga; smetta di spaventarmi con il suo terrore;</p>
<p class="C9 V35">allora io parlerò senza temerlo, perché sento di non essere quel colpevole che sembro».</p>
<p class="C10 V1">«Io provo disgusto della mia vita; voglio dar libero sfogo al mio lamento, voglio parlar nell'amarezza dell'anima mia!</p>
<p class="C10 V2">Io dirò a Dio: non condannarmi! Fammi sapere perché sei in contesa con me!</p>
<p class="C10 V3">Ti sembra cosa ben fatta opprimere, disprezzare l'opera delle tue mani e favorire i disegni dei malvagi?</p>
<p class="C10 V4">Hai tu occhi di carne? Vedi tu come vede l'uomo?</p>
<p class="C10 V5">Sono i tuoi giorni come i giorni del mortale, i tuoi anni come gli anni degli esseri umani,</p>
<p class="C10 V6">che tu investighi tanto la mia iniquità, che t'informi così del mio peccato,</p>
<p class="C10 V7">pur sapendo che io non sono colpevole, e che non c'è chi mi liberi dalla tua mano?</p>
<p class="C10 V8">Le tue mani mi hanno formato, m'hanno fatto tutto quanto, eppure mi distruggi!</p>
<p class="C10 V9">Ricòrdati che mi hai plasmato come argilla, e tu mi fai ritornare in polvere!</p>
<p class="C10 V10">Non mi hai colato forse come il latte e fatto rapprendere come il formaggio?</p>
<p class="C10 V11">Tu mi hai rivestito di pelle e di carne, e mi hai intessuto d'ossa e di nervi.</p>
<p class="C10 V12">Mi hai concesso vita e grazia, la tua provvidenza ha vegliato sul mio spirito,</p>
<p class="C10 V13">ed ecco quello che nascondevi in cuore! Sì, lo so, questo meditavi:</p>
<p class="C10 V14">se avessi peccato, l'avresti ben tenuto a mente e non mi avresti assolto dalla mia iniquità.</p>
<p class="C10 V15">Se fossi stato malvagio, guai a me! Se giusto, non avrei osato alzar la fronte, sazio d'infamia, spettatore della mia miseria.</p>
<p class="C10 V16">Se l'avessi alzata, mi avresti dato la caccia come a un leone, contro di me avresti rinnovato le tue prodezze;</p>
<p class="C10 V17">avresti trovato contro di me nuovi testimoni e avresti raddoppiato il tuo sdegno contro di me; legioni su legioni mi avrebbero assalito.</p>
<p class="C10 V18">«Perché mi hai fatto uscire dal grembo di mia madre? Sarei spirato senza che occhio mi vedesse!</p>
<p class="C10 V19">Sarei stato come se non fossi mai esistito, mi avrebbero portato dal grembo materno alla tomba!</p>
<p class="C10 V20">Non sono forse pochi i giorni che mi restano? Smetta egli dunque, mi lasci stare, perché io possa rasserenarmi un poco,</p>
<p class="C10 V21">prima che me ne vada, per non più tornare, nella terra delle tenebre e dell'ombra di morte:</p>
<p class="C10 V22">terra oscura come notte profonda, dove regnano l'ombra di morte e il disordine, il cui chiarore è come notte oscura».</p>
<p class="C11 V1">Allora Zofar di Naama rispose e disse:</p>
<p class="C11 V2">«Questa abbondanza di parole rimarrà forse senza risposta? Basterà quindi essere loquace per aver ragione?</p>
<p class="C11 V3">Varranno le tue ciance a far tacere la gente? Farai dunque il beffardo, senza che nessuno ti contesti?</p>
<p class="C11 V4"> Tu dici a Dio: "Quel che sostengo è giusto, e io sono puro in tua presenza".</p>
<p class="C11 V5">Ma, oh se Dio volesse parlare e aprir la bocca per risponderti</p>
<p class="C11 V6">e rivelarti i segreti della sua saggezza, poiché infinita è la sua intelligenza! Vedresti allora come Dio dimentichi parte della tua colpa.</p>
<p class="C11 V7">Puoi forse scandagliare le profondità di Dio, arrivare a conoscere appieno l'Onnipotente?</p>
<p class="C11 V8">Si tratta di cose più alte del cielo; tu che faresti? Di cose più profonde del soggiorno dei morti; come le conosceresti?</p>
<p class="C11 V9">La loro misura è più lunga della terra, più larga del mare.</p>
<p class="C11 V10">Se Dio passa, se incarcera, se chiama in giudizio, chi si opporrà?</p>
<p class="C11 V11">Egli infatti conosce gli uomini perversi, scopre senza sforzo l'iniquità.</p>
<p class="C11 V12">Ma l'insensato diventerà saggio, quando un puledro d'onagro diventerà uomo.</p>
<p class="C11 V13">«Tu però, se ben disponi il cuore, e tendi verso Dio le mani,</p>
<p class="C11 V14">se allontani il male che è nelle tue mani, e non alberghi l'iniquità nelle tue tende,</p>
<p class="C11 V15">allora alzerai la fronte senza macchia, sarai incrollabile, e non avrai paura di nulla;</p>
<p class="C11 V16">dimenticherai i tuoi affanni; te ne ricorderai come d'acqua passata;</p>
<p class="C11 V17">la tua vita sorgerà più fulgida del pieno giorno, l'oscurità sarà come la luce del mattino.</p>
<p class="C11 V18">Sarai fiducioso perché avrai speranza; ti guarderai bene attorno e ti coricherai sicuro.</p>
<p class="C11 V19">Ti metterai a dormire e nessuno ti spaventerà; e molti cercheranno il tuo favore.</p>
<p class="C11 V20">Ma gli occhi degli empi verranno meno; non ci sarà più rifugio per loro, e non avranno altra speranza che esalare l'ultimo respiro».</p>
<p class="C12 V1">Allora Giobbe rispose e disse:</p>
<p class="C12 V2">«Voi, certo, valete quanto un popolo, e con voi morirà la saggezza.</p>
<p class="C12 V3">Ma di senno ne ho anch'io quanto voi, non vi sono affatto inferiore; cose come queste chi non le sa?</p>
<p class="C12 V4">Io dunque dovrei essere il ludibrio degli amici! Io che invocavo Dio, ed egli mi rispondeva; il ludibrio io, l'uomo giusto, integro!</p>
<p class="C12 V5">Il disprezzo per la sventura altrui è nel pensiero di chi vive nella prosperità; esso è sempre pronto a colpire, se uno ha il piede che vacilla.</p>
<p class="C12 V6">Sono invece tranquille le tende dei ladri; chi provoca Dio, chi si fa un dio della propria forza, se ne sta al sicuro.</p>
<p class="C12 V7">Ma interroga un po' gli animali, e te lo insegneranno; gli uccelli del cielo, e te lo mostreranno;</p>
<p class="C12 V8">oppure parla alla terra ed essa te lo insegnerà, e i pesci del mare te lo racconteranno.</p>
<p class="C12 V9">Chi non sa, fra tutte queste creature, che la mano del SIGNORE ha fatto ogni cosa,</p>
<p class="C12 V10">che egli tiene in mano l'anima di tutto quel che vive, e lo spirito di ogni carne umana?</p>
<p class="C12 V11">L'orecchio non discerne forse le parole, come il palato assaggia i cibi?</p>
<p class="C12 V12">Nei vecchi si trova la saggezza, e lunghezza di giorni dà intelligenza.</p>
<p class="C12 V13">«In Dio stanno la saggezza e la potenza, a lui appartengono il consiglio e l'intelligenza.</p>
<p class="C12 V14">Egli abbatte, e nessuno può ricostruire. Chiude un uomo in prigione, e non c'è chi gli apra.</p>
<p class="C12 V15">Egli trattiene le acque, e tutto inaridisce; le lascia andare, ed esse sconvolgono la terra.</p>
<p class="C12 V16">Egli possiede la forza e l'abilità; da lui dipendono chi erra e chi fa errare.</p>
<p class="C12 V17">Egli manda scalzi i consiglieri, colpisce di demenza i giudici.</p>
<p class="C12 V18">Scioglie i legami dell'autorità dei re e cinge i loro fianchi di catene.</p>
<p class="C12 V19">Manda scalzi i sacerdoti, e rovescia i potenti.</p>
<p class="C12 V20">Priva della parola i più eloquenti, e toglie il discernimento ai vecchi.</p>
<p class="C12 V21">Sparge il disprezzo sui nobili, e scioglie la cintura ai forti.</p>
<p class="C12 V22">Rivela le cose recondite, facendole uscire dalle tenebre, e porta alla luce ciò che è avvolto in ombra di morte.</p>
<p class="C12 V23">Accresce i popoli e li annienta, amplia le nazioni e le riconduce nei loro confini;</p>
<p class="C12 V24">toglie il senno ai capi della terra, e li fa peregrinare in solitudini senza sentiero.</p>
<p class="C12 V25">Brancolano nelle tenebre, senza alcuna luce, e li fa barcollare come ubriachi.</p>
<p class="C13 V1">«L'occhio mio tutto questo l'ha visto; l'orecchio mio l'ha udito e l'ha inteso.</p>
<p class="C13 V2">Quel che sapete voi lo so anch'io, non vi sono affatto inferiore.</p>
<p class="C13 V3">Ma io vorrei parlare con l'Onnipotente, ci terrei a ragionare con Dio;</p>
<p class="C13 V4">poiché voi siete inventori di menzogne, siete tutti quanti medici da nulla.</p>
<p class="C13 V5">Oh, se faceste silenzio! Esso vi sarebbe contato come saggezza.</p>
<p class="C13 V6">Ascoltate, vi prego, quel che ho da rimproverarvi; state attenti alle repliche delle mie labbra!</p>
<p class="C13 V7">Volete dunque difendere Dio parlando con menzogna? Sostenere la sua causa con parole di frode?</p>
<p class="C13 V8">Volete aver riguardo alla sua persona? E costituirvi difensori di Dio?</p>
<p class="C13 V9">Sarà un bene per voi quando egli vi scruterà a fondo? Credete di ingannarlo come s'inganna un uomo?</p>
<p class="C13 V10">Certo egli vi riprenderà severamente, se nel vostro segreto avete dei riguardi personali.</p>
<p class="C13 V11">La sua maestà non vi farà sgomenti? Il suo terrore non piomberà su di voi?</p>
<p class="C13 V12">I vostri detti memorabili sono massime di cenere; i vostri baluardi son baluardi d'argilla.</p>
<p class="C13 V13">«Tacete, lasciatemi stare; voglio parlare io, succeda quel che succeda!</p>
<p class="C13 V14">Perché dovrei prendere la mia carne con i denti? Metterò piuttosto la mia vita nelle mie mani.</p>
<p class="C13 V15">Ecco, egli mi ucciderà; non spero più nulla; ma io difenderò in faccia a lui il mio comportamento!</p>
<p class="C13 V16">Anche questo servirà alla mia salvezza; poiché un empio non ardirebbe presentarsi a lui.</p>
<p class="C13 V17">Ascoltate attentamente il mio discorso, porgete orecchio a quanto sto per dichiararvi.</p>
<p class="C13 V18">Ecco, io ho predisposto ogni elemento per la causa; so che sarò riconosciuto giusto.</p>
<p class="C13 V19">C'è qualcuno che voglia farmi opposizione? Se c'è, io taccio e sono pronto a morire.</p>
<p class="C13 V20">Ma, o Dio, concedimi solo due cose, e non mi nasconderò dalla tua presenza:</p>
<p class="C13 V21">ritira da me la tua mano e fa che i tuoi terrori non mi spaventino più.</p>
<p class="C13 V22">Poi interrogami e io risponderò; oppure parlerò io, e tu replicherai.</p>
<p class="C13 V23">Quante sono le mie iniquità, quanti i miei peccati? Fammi conoscere la mia trasgressione, il mio peccato!</p>
<p class="C13 V24">Perché nascondi il tuo volto e mi consideri un nemico?</p>
<p class="C13 V25">Vuoi dunque atterrire una foglia portata via dal vento? Vuoi forse perseguitare una pagliuzza inaridita?</p>
<p class="C13 V26">Tu mi condanni a pene così amare, e mi fai espiare gli sbagli della mia giovinezza;</p>
<p class="C13 V27">tu metti i miei piedi nei ceppi, spii tutti i miei movimenti, e prendi nota delle orme dei miei piedi?</p>
<p class="C13 V28">Intanto questo mio corpo si disfa come legno tarlato, come un abito ròso dal tarlo.</p>
<p class="C14 V1">«L'uomo, nato di donna, vive pochi giorni, ed è sazio d'affanni.</p>
<p class="C14 V2">Spunta come un fiore, poi è reciso; fugge come un'ombra, e non dura.</p>
<p class="C14 V3">E sopra un essere così, tu tieni gli occhi aperti e mi fai comparir con te in giudizio!</p>
<p class="C14 V4">Chi può trarre una cosa pura da una impura? Nessuno.</p>
<p class="C14 V5">Se i suoi giorni sono fissati, e il numero dei suoi mesi dipende da te, e tu gli hai posto un termine che egli non può varcare,</p>
<p class="C14 V6">distogli da lui lo sguardo, perché abbia un po' di tranquillità, e possa godere come un operaio la fine della sua giornata.</p>
<p class="C14 V7">Per l'albero almeno c'è speranza; se è tagliato, rigermoglia e continua a mettere germogli.</p>
<p class="C14 V8">Quando la sua radice è invecchiata sotto terra, e il suo tronco muore nel suolo,</p>
<p class="C14 V9">a sentir l'acqua, rinverdisce e mette rami come una giovane pianta.</p>
<p class="C14 V10">Ma l'uomo muore e perde ogni forza; il mortale spira, e dov'è egli?</p>
<p class="C14 V11">Le acque del lago se ne vanno, il fiume vien meno e si prosciuga;</p>
<p class="C14 V12">così l'uomo giace, e non risorge più; finché non vi siano più cieli egli non si risveglierà né sarà più destato dal suo sonno.</p>
<p class="C14 V13">Oh, volessi tu nascondermi nel soggiorno dei morti, tenermi occulto finché l'ira tua sia passata, fissarmi un termine, e poi ricordarti di me!</p>
<p class="C14 V14">Se l'uomo muore, può egli tornare in vita? Aspetterei fiducioso tutti i giorni della mia sofferenza, finché cambiasse la mia condizione:</p>
<p class="C14 V15">tu mi chiameresti e io risponderei, tu vorresti rivedere l'opera delle tue mani.</p>
<p class="C14 V16">Ma ora tu conti i miei passi, tu osservi i miei peccati;</p>
<p class="C14 V17">le mie trasgressioni sono sigillate in un sacco, e alle mie iniquità, altre ne aggiungi.</p>
<p class="C14 V18">La montagna frana e scompare, la roccia è divelta dal suo luogo,</p>
<p class="C14 V19">le acque consumano la pietra, le loro inondazioni trascinano via la terra: così tu distruggi la speranza dell'uomo.</p>
<p class="C14 V20">Tu lo sopraffai una volta per sempre, ed egli se ne va; gli muti la sembianza, e lo mandi via.</p>
<p class="C14 V21">Se i suoi figli salgono in onore, egli lo ignora; se cadono in disprezzo, egli non lo vede;</p>
<p class="C14 V22">questo solo sente: che il suo corpo soffre, che l'anima sua è in lutto».</p>
<p class="C15 V1">Allora Elifaz di Teman rispose e disse:</p>
<p class="C15 V2">«Il saggio risponde forse con vana scienza? Si gonfia il petto di vento?</p>
<p class="C15 V3">Si difende con chiacchiere inutili e con parole che non giovano nulla?</p>
<p class="C15 V4">Tu, poi, distruggi il timor di Dio, sminuisci la preghiera che gli è dovuta.</p>
<p class="C15 V5">La tua iniquità ti detta le parole, e adoperi il linguaggio degli astuti.</p>
<p class="C15 V6">Non io, la tua bocca ti condanna; le tue labbra stesse depongono contro di te.</p>
<p class="C15 V7">Sei forse tu il primo uomo che nacque? Fosti tu formato prima dei monti?</p>
<p class="C15 V8">Hai forse sentito quanto si è detto nel Consiglio di Dio? Hai forse accaparrato la saggezza tutta quanta per te solo?</p>
<p class="C15 V9">Che sai tu che noi non sappiamo? Che conoscenza hai tu che non sia anche nostra?</p>
<p class="C15 V10">Ci sono fra noi uomini canuti e anche vecchi più attempati di tuo padre.</p>
<p class="C15 V11">Fai così poco caso delle consolazioni di Dio e delle dolci parole che ti abbiam rivolte?</p>
<p class="C15 V12">Dove ti trascina il cuore, e che vogliono dire codeste torve occhiate?</p>
<p class="C15 V13">Come! Tu volgi la tua collera contro Dio, e ti lasci uscir di bocca tali parole?</p>
<p class="C15 V14">Chi è mai l'uomo per esser puro, il nato di donna per esser giusto?</p>
<p class="C15 V15">Ecco, Dio non si fida nemmeno dei suoi santi, i cieli non sono puri ai suoi occhi;</p>
<p class="C15 V16">quanto meno quest'essere abominevole e corrotto, l'uomo, che tracanna iniquità come acqua!</p>
<p class="C15 V17">«Io voglio istruirti; porgimi ascolto e ti racconterò quello che ho visto,</p>
<p class="C15 V18">quello che i saggi hanno riferito senza nulla celare di quel che sapevano dai padri,</p>
<p class="C15 V19">ai quali soltanto è stato dato il paese; e in mezzo ai quali non è passato lo straniero.</p>
<p class="C15 V20">L'empio è tormentato tutti i suoi giorni, e pochi sono gli anni riservati al prepotente.</p>
<p class="C15 V21">Sempre ha negli orecchi rumori spaventosi e in piena pace gli piomba addosso il distruttore.</p>
<p class="C15 V22">Non ha speranza di uscire dalle tenebre, e si sente destinato alla spada.</p>
<p class="C15 V23">Va peregrinando in cerca di pane; dove trovarne? Egli sa che gli è vicino il giorno tenebroso.</p>
<p class="C15 V24">Le difficoltà e l'angoscia lo riempiono di paura, l'assalgono come un re pronto alla battaglia,</p>
<p class="C15 V25">perché ha steso la mano contro Dio, ha sfidato l'Onnipotente,</p>
<p class="C15 V26">gli s'è slanciato audacemente contro, sotto il folto dei suoi scudi ricurvi.</p>
<p class="C15 V27">Aveva la faccia coperta di grasso, i fianchi carichi di pinguedine;</p>
<p class="C15 V28">si era stabilito in città distrutte, in case disabitate, destinate a diventar mucchi di sassi.</p>
<p class="C15 V29">Egli non si arricchirà, la sua fortuna non sarà stabile; né le sue proprietà si stenderanno sulla terra.</p>
<p class="C15 V30">Non potrà liberarsi dalle tenebre, il vento infocato farà inaridire i suoi germogli e sarà portato via dal soffio della bocca di Dio.</p>
<p class="C15 V31">Non confidi nella vanità; è un'illusione; poiché avrà la vanità per ricompensa.</p>
<p class="C15 V32">La sua fine verrà prima del tempo, i suoi rami non rinverdiranno più.</p>
<p class="C15 V33">Sarà come vigna da cui si strappi l'uva ancor acerba, come l'ulivo da cui si scuota il fiore;</p>
<p class="C15 V34">poiché sterile è la famiglia del profano, il fuoco divora la tenda dei corrotti.</p>
<p class="C15 V35">L'empio concepisce malizia e partorisce rovina; egli prepara l'inganno».</p>
<p class="C16 V1">Allora Giobbe rispose e disse:</p>
<p class="C16 V2">«Di cose come queste ne ho udite tante! Siete tutti dei consolatori molesti!</p>
<p class="C16 V3">Non ci sarà una fine alle parole vane? Che cosa ti provoca a rispondere?</p>
<p class="C16 V4">Anch'io potrei parlare come voi, se voi foste al posto mio; potrei mettere insieme delle parole contro di voi e su di voi scrollare il capo;</p>
<p class="C16 V5">potrei farvi coraggio con la bocca e il conforto delle mie labbra vi calmerebbe.</p>
<p class="C16 V6">«Se parlo, il mio dolore non ne sarà lenito; se cesso di parlare, che sollievo ne avrò?</p>
<p class="C16 V7">Ora, purtroppo, Dio m'ha ridotto senza forze, ha desolato tutta la mia casa;</p>
<p class="C16 V8">m'ha coperto di grinze e questo testimonia contro di me, la mia magrezza si leva ad accusarmi apertamente.</p>
<p class="C16 V9">La sua ira mi lacera, mi perseguita, digrigna i denti contro di me, il mio nemico aguzza gli occhi su di me.</p>
<p class="C16 V10">Aprono larga contro di me la bocca, mi percuotono per oltraggio le guance, si metton tutti insieme a darmi addosso.</p>
<p class="C16 V11">Dio mi dà in balìa degli empi, mi getta in mano dei malvagi.</p>
<p class="C16 V12">Vivevo in pace ed egli m'ha scosso con violenza, m'ha preso per la nuca, m'ha frantumato, m'ha posto per suo bersaglio.</p>
<p class="C16 V13">I suoi arcieri mi circondano, egli mi trafigge i reni senza pietà, sparge a terra il mio fiele.</p>
<p class="C16 V14">Apre sopra di me breccia su breccia, mi corre addosso come un guerriero.</p>
<p class="C16 V15">Mi sono cucito un cilicio sulla pelle, ho prostrato la mia fronte nella polvere.</p>
<p class="C16 V16">Il mio viso è rosso di pianto, sulle mie palpebre si stende l'ombra di morte.</p>
<p class="C16 V17">Eppure, le mie mani non commisero mai violenza, e la mia preghiera fu sempre pura.</p>
<p class="C16 V18">«O terra, non coprire il mio sangue e non vi sia luogo dove si fermi il mio grido!</p>
<p class="C16 V19">Già fin d'ora, ecco, il mio Testimone è nel cielo, il mio Garante è nei luoghi altissimi.</p>
<p class="C16 V20">Gli amici mi deridono; ma a Dio si volgono piangenti gli occhi miei;</p>
<p class="C16 V21">sostenga egli le ragioni dell'uomo presso Dio, le ragioni del figlio d'uomo contro i suoi compagni!</p>
<p class="C16 V22">Poiché, pochi anni ancora e me ne andrò per una via senza ritorno.</p>
<p class="C17 V1">«Il mio soffio vitale si spegne, i miei giorni si estinguono, il sepolcro m'aspetta!</p>
<p class="C17 V2">Sono attorniato da schernitori e non posso chiudere occhio a causa delle loro parole amare.</p>
<p class="C17 V3">O Dio, deposita la mia cauzione presso di te; se no, chi altro vorrebbe porgermi la mano?</p>
<p class="C17 V4">Poiché tu hai chiuso il cuore di costoro alla ragione, perciò non li farai trionfare.</p>
<p class="C17 V5">Chi denunzia un amico perché diventi preda altrui, vedrà accecare gli occhi dei suoi figli.</p>
<p class="C17 V6">Egli mi ha reso la favola dei popoli, e sono divenuto uno a cui si sputa in faccia.</p>
<p class="C17 V7">L'occhio mio si oscura dal dolore, le mie membra non sono più che un'ombra.</p>
<p class="C17 V8">Gli uomini retti ne sono colpiti di stupore, l'innocente si sdegna contro l'empio;</p>
<p class="C17 V9">ma il giusto si attiene saldo alla sua via, e chi ha le mani pure si fortifica sempre più.</p>
<p class="C17 V10">Quanto a voi tutti, tornate pure, fatevi avanti, ma fra voi non troverò un saggio.</p>
<p class="C17 V11">I miei giorni passano; i miei disegni, i disegni cari al mio cuore, sono distrutti;</p>
<p class="C17 V12">e costoro pretendono che la notte sia giorno, che la luce sia vicina, quando tutto è buio!</p>
<p class="C17 V13">Se aspetto come casa mia il soggiorno dei morti, se già mi sono fatto il letto nelle tenebre,</p>
<p class="C17 V14"> al sepolcro dico: "Tu sei mio padre", e ai vermi: "Siete mia madre e mia sorella".</p>
<p class="C17 V15">Dov'è dunque la mia speranza? Questa speranza mia chi la può scorgere?</p>
<p class="C17 V16">Essa scenderà alle porte del soggiorno dei morti, quando nella polvere troveremo riposo assieme».</p>
<p class="C18 V1">Allora Bildad di Suac rispose e disse:</p>
<p class="C18 V2">«Quando porrete fine alle parole? Riflettete, e poi parleremo.</p>
<p class="C18 V3">Perché siamo considerati come bestie e perché siamo agli occhi vostri degli esseri impuri?</p>
<p class="C18 V4">O tu, che nel tuo cruccio laceri te stesso, dovrà la terra, per causa tua, essere abbandonata e la roccia esser rimossa dal suo luogo?</p>
<p class="C18 V5">Sì, la luce dell'empio si spegne, e la fiamma del suo fuoco non brilla.</p>
<p class="C18 V6">La luce si oscura nella sua tenda, e la lampada che gli sta sopra si spegne.</p>
<p class="C18 V7">I passi che faceva nella sua forza si raccorciano, i suoi disegni lo conducono a rovina.</p>
<p class="C18 V8">Poiché i suoi piedi lo traggono nel tranello, va camminando sulle reti.</p>
<p class="C18 V9">Il laccio l'afferra per il tallone, la trappola lo ghermisce.</p>
<p class="C18 V10">Sta nascosta in terra per lui un'insidia, sul sentiero lo aspetta un agguato.</p>
<p class="C18 V11">Paure lo atterriscono tutto intorno, lo inseguono, gli stanno alle calcagna.</p>
<p class="C18 V12">La sua forza viene meno dalla fame, la calamità gli sta pronta al fianco.</p>
<p class="C18 V13">Gli divora a pezzo a pezzo la pelle, gli divora le membra il primogenito della morte.</p>
<p class="C18 V14">Egli è strappato dalla sua tenda che credeva sicura, è fatto scendere verso il re degli spaventi.</p>
<p class="C18 V15">Nella sua tenda abita chi non è dei suoi, la sua casa è cosparsa di zolfo.</p>
<p class="C18 V16">In basso s'inaridiscono le sue radici, in alto sono tagliati i suoi rami.</p>
<p class="C18 V17">La sua memoria scompare dal paese, più non si ode il suo nome per le campagne.</p>
<p class="C18 V18">È scacciato dalla luce nelle tenebre, è bandito dal mondo.</p>
<p class="C18 V19">Non lascia tra il suo popolo né figli, né nipoti, nessun superstite dov'egli soggiornava.</p>
<p class="C18 V20">Quelli di occidente sono stupiti della sua sorte, quelli di oriente ne sono inorriditi.</p>
<p class="C18 V21">Certo, sono tali le dimore dei perversi, tale è il luogo di chi non conosce Dio».</p>
<p class="C19 V1">Allora Giobbe rispose e disse:</p>
<p class="C19 V2">«Fino a quando mi affliggerete e mi tormenterete con i vostri discorsi?</p>
<p class="C19 V3">Sono già dieci volte che m'insultate e non vi vergognate di malmenarmi.</p>
<p class="C19 V4">Ammesso pure che io abbia sbagliato, il mio errore concerne me solo.</p>
<p class="C19 V5">Ma se proprio volete insuperbire contro di me e rimproverarmi la vergogna in cui mi trovo,</p>
<p class="C19 V6">allora sappiatelo: chi m'ha fatto torto e m'ha avvolto nella sua rete è Dio.</p>
<p class="C19 V7">Ecco, io grido: "Violenza!" E nessuno risponde; imploro aiuto, ma non c'è giustizia!</p>
<p class="C19 V8">Dio mi ha sbarrato la via e non posso passare, ha coperto di tenebre il mio cammino.</p>
<p class="C19 V9">Mi ha spogliato della mia gloria, mi ha tolto dal capo la corona.</p>
<p class="C19 V10">Mi ha demolito pezzo per pezzo, e io me ne vado. Ha sradicato come un albero la mia speranza.</p>
<p class="C19 V11">Ha acceso la sua ira contro di me, mi ha considerato come suo nemico.</p>
<p class="C19 V12">Le sue schiere sono venute tutte insieme, si sono spianate la strada fino a me, hanno posto il campo intorno alla mia tenda.</p>
<p class="C19 V13">Egli ha allontanato da me i miei fratelli, i miei conoscenti sono diventati degli estranei per me.</p>
<p class="C19 V14">Mi hanno abbandonato i miei parenti, gli intimi miei mi hanno dimenticato.</p>
<p class="C19 V15">I miei domestici e le mie serve mi trattano come un estraneo; ai loro occhi io sono un intruso.</p>
<p class="C19 V16">Chiamo il mio servo e non risponde, devo supplicarlo con la mia bocca.</p>
<p class="C19 V17">Il mio fiato ripugna a mia moglie, faccio pietà a chi nacque dal seno di mia madre.</p>
<p class="C19 V18">Perfino i bimbi mi sprezzano; se cerco di alzarmi, mi deridono.</p>
<p class="C19 V19">Tutti gli amici più stretti mi hanno in orrore, quelli che amavo si sono rivoltati contro di me.</p>
<p class="C19 V20">Le mie ossa stanno attaccate alla mia pelle e alla mia carne, non m'è rimasto che la pelle dei denti.</p>
<p class="C19 V21">Pietà, pietà di me, voi, amici miei, poiché la mano di Dio mi ha colpito.</p>
<p class="C19 V22">Perché perseguitarmi come fa Dio? Perché non siete mai sazi della mia carne?</p>
<p class="C19 V23">«Oh, se le mie parole fossero scritte! Se fossero impresse in un libro!</p>
<p class="C19 V24">Se con lo scalpello di ferro e con il piombo fossero incise nella roccia per sempre!</p>
<p class="C19 V25">Ma io so che il mio Redentore vive e che alla fine si alzerà sulla polvere.</p>
<p class="C19 V26">E quando, dopo la mia pelle, sarà distrutto questo corpo, senza la mia carne, vedrò Dio.</p>
<p class="C19 V27">Io lo vedrò a me favorevole; lo contempleranno i miei occhi, non quelli d'un altro; il cuore, dal desiderio, mi si consuma!</p>
<p class="C19 V28"> Se voi dite: "Come lo perseguiteremo?" -Mentre la radice della tribolazione è già dentro di me-</p>
<p class="C19 V29">temete invece per voi stessi la spada! Perché furiosi sono i castighi della spada, affinché sappiate che c'è una giustizia».</p>
<p class="C20 V1">Allora Zofar di Naama rispose e disse:</p>
<p class="C20 V2">«Per questo i miei pensieri mi spingono a risponderti e, a causa di ciò, c'è questa fretta dentro di me.</p>
<p class="C20 V3">Ho udito rimproveri che mi fanno oltraggio; ma lo spirito mio darà una risposta assennata.</p>
<p class="C20 V4">Non lo sai tu che in ogni tempo, da che l'uomo è stato posto sulla terra,</p>
<p class="C20 V5">il trionfo dei malvagi è breve; la gioia degli empi non dura che un istante?</p>
<p class="C20 V6">Anche se la sua altezza giungesse fino al cielo, il suo capo toccasse le nubi,</p>
<p class="C20 V7">l'empio perirà per sempre come lo sterco suo; quelli che lo vedevano diranno: "Dov'è?"</p>
<p class="C20 V8">Se ne volerà via come un sogno, non si troverà più; si dileguerà come una visione notturna.</p>
<p class="C20 V9">L'occhio che lo guardava cesserà di vederlo e la sua casa più non lo scorgerà.</p>
<p class="C20 V10">I suoi figli si raccomanderanno ai poveri, le sue mani restituiranno la sua ricchezza.</p>
<p class="C20 V11">Il vigore giovanile che gli riempiva le ossa sarà nella polvere con lui.</p>
<p class="C20 V12">Il male è dolce alla sua bocca, se lo nasconde sotto la lingua,</p>
<p class="C20 V13">lo conserva, non lo lascia andar giù, lo trattiene sotto al suo palato:</p>
<p class="C20 V14">ma il cibo gli si trasforma nelle viscere, gli diventa in corpo veleno d'aspide.</p>
<p class="C20 V15">Ha trangugiato ricchezze e le vomiterà; Dio stesso gliele ricaccerà dal ventre.</p>
<p class="C20 V16">Ha succhiato veleno d'aspide, la lingua della vipera l'ucciderà.</p>
<p class="C20 V17">Non godrà più la vista d'acque perenni, né di rivi fluenti di miele e di latte.</p>
<p class="C20 V18">Renderà i suoi frutti, e non li mangerà; saranno pari alla ricchezza dei suoi guadagni, e non ne godrà.</p>
<p class="C20 V19">Perché ha oppresso e abbandonato il povero, si è impadronito di case che non aveva costruite;</p>
<p class="C20 V20">perché la sua ingordigia non conobbe limiti, egli non salverà nulla di ciò che ha tanto desiderato.</p>
<p class="C20 V21">La sua voracità non risparmiava nulla, perciò il suo benessere non durerà.</p>
<p class="C20 V22">Nel colmo dell'abbondanza, si troverà in miseria; la mano di chiunque ebbe a soffrir tormenti si alzerà contro di lui.</p>
<p class="C20 V23">Quando starà per riempirsi il ventre, Dio manderà contro di lui la sua ira ardente; gliela farà piovere addosso per servirgli da cibo.</p>
<p class="C20 V24">Se scampa alle armi di ferro, lo trafigge l'arco di bronzo.</p>
<p class="C20 V25">Si strappa la freccia, essa gli esce dal corpo, la punta sfolgorante gli viene fuori dal fiele, lo assalgono i terrori della morte.</p>
<p class="C20 V26">Buio profondo è riservato ai suoi tesori; lo consumerà un fuoco non attizzato dall'uomo, che divorerà quel che resta nella sua tenda.</p>
<p class="C20 V27">Il cielo rivelerà la sua iniquità, la terra insorgerà contro di lui.</p>
<p class="C20 V28">Le rendite della sua casa se ne andranno, portate via nel giorno dell'ira di Dio.</p>
<p class="C20 V29">Tale la parte che Dio riserva all'empio, tale l'eredità che Dio gli destina».</p>
<p class="C21 V1">Allora Giobbe rispose e disse:</p>
<p class="C21 V2">«Porgete bene ascolto alle mie parole, sia questa la consolazione che mi date.</p>
<p class="C21 V3">Sopportatemi, lasciate che io parli, e quando avrò parlato tu mi potrai deridere.</p>
<p class="C21 V4">Mi lamento forse di un uomo? E come farei a non perder la pazienza?</p>
<p class="C21 V5">Guardatemi, stupite, mettetevi la mano sulla bocca.</p>
<p class="C21 V6">Quando ci penso, ne sono smarrito, e la mia carne è presa da un brivido.</p>
<p class="C21 V7">Perché mai vivono gli empi? Perché arrivano alla vecchiaia e anche crescono di forze?</p>
<p class="C21 V8">La loro discendenza prospera sotto i loro sguardi intorno ad essi, i loro germogli fioriscono sotto gli occhi loro.</p>
<p class="C21 V9">La loro casa è in pace, al sicuro da spaventi, la verga di Dio non li colpisce.</p>
<p class="C21 V10">Il loro toro monta e non sbaglia, la loro vacca figlia senz'abortire.</p>
<p class="C21 V11">Mandano fuori come un gregge i loro piccini, e i loro figli saltano e ballano.</p>
<p class="C21 V12">Cantano al suono del timpano e della cetra, si rallegrano al suono della zampogna.</p>
<p class="C21 V13">Passano felici i loro giorni poi scendono in un attimo nel soggiorno dei morti.</p>
<p class="C21 V14"> Eppure, dicevano a Dio: "Ritìrati da noi! Noi non ci curiamo di conoscere le tue vie!</p>
<p class="C21 V15">Che cos'è l'Onnipotente perché lo serviamo? Che guadagneremo a pregarlo?"</p>
<p class="C21 V16">Ecco, non hanno essi in mano la loro felicità? (Lungi da me il consiglio degli empi!)</p>
<p class="C21 V17">Quando mai la lampada degli empi si spegne, e piomba loro addosso la rovina e Dio, nella sua ira, li retribuisce con castighi?</p>
<p class="C21 V18">Quando mai sono essi come paglia al vento, come pula portata via dall'uragano?</p>
<p class="C21 V19">"Dio", mi dite, "tiene in serbo il castigo per i figli dell'empio". Ma punisca lui stesso! Che lo senta lui,</p>
<p class="C21 V20">che veda con i propri occhi la sua rovina, e beva egli stesso l'ira dell'Onnipotente!</p>
<p class="C21 V21">Che importa all'empio della sua famiglia dopo di lui, quando il numero dei suoi mesi è ormai compiuto?</p>
<p class="C21 V22">S'insegnerà forse a Dio la scienza? A lui che giudica quelli di lassù?</p>
<p class="C21 V23">L'uno muore in mezzo al suo benessere, quand'è pienamente tranquillo e felice,</p>
<p class="C21 V24">ha i secchi pieni di latte, e fresco il midollo delle ossa.</p>
<p class="C21 V25">L'altro muore con l'amarezza nel cuore, senz'aver mai gustato il bene.</p>
<p class="C21 V26">Entrambi giacciono ugualmente nella polvere, e i vermi li ricoprono.</p>
<p class="C21 V27">Ah! Li conosco i vostri pensieri, i piani che formate per abbattermi!</p>
<p class="C21 V28">Voi dite: "Dov'è la casa del potente? Dov'è la tenda che ospitava gli empi?"</p>
<p class="C21 V29">Non avete dunque interrogato quelli che hanno viaggiato? Voi non vorrete negare quello che attestano;</p>
<p class="C21 V30">che, cioè, il malvagio è risparmiato nel dì della rovina, che nel giorno dell'ira egli sfugge.</p>
<p class="C21 V31">Chi gli rimprovera in faccia la condotta? Chi gli rende quel che ha fatto?</p>
<p class="C21 V32">Egli è portato alla sepoltura con onore, e veglia egli stesso sulla sua tomba.</p>
<p class="C21 V33">Lievi sono a lui le zolle della valle; dopo, tutta la gente segue le sue orme; e, anche prima, una folla immensa fu come lui.</p>
<p class="C21 V34">Perché dunque mi offrite consolazioni vane? Delle vostre risposte altro non resta che falsità».</p>
<p class="C22 V1">Allora Elifaz di Teman rispose e disse:</p>
<p class="C22 V2">«Può l'uomo recare qualche vantaggio a Dio? No; il savio non reca vantaggio che a sé stesso.</p>
<p class="C22 V3">Se sei giusto, ne viene forse qualche vantaggio all'Onnipotente? Se sei integro nella tua condotta, ne trae egli un guadagno?</p>
<p class="C22 V4">È forse per la paura che ha di te che egli ti castiga o viene con te in giudizio?</p>
<p class="C22 V5">La tua malvagità non è forse grande, e le tue iniquità non sono infinite?</p>
<p class="C22 V6">Tu, per un nulla, prendevi pegno dai tuoi fratelli, spogliavi delle loro vesti gli ignudi.</p>
<p class="C22 V7">Allo stanco non davi da bere l'acqua, all'affamato rifiutavi il pane.</p>
<p class="C22 V8">La terra apparteneva al più forte, l'uomo influente vi piantava la sua casa.</p>
<p class="C22 V9">Rimandavi a vuoto le vedove, le braccia degli orfani erano spezzate.</p>
<p class="C22 V10">Ecco perché sei circondato di lacci, spaventato da improvvisi terrori.</p>
<p class="C22 V11">O non vedi le tenebre che ti avvolgono, la piena d'acque che ti sommerge?</p>
<p class="C22 V12">«Dio non è forse lassù nei cieli? Guarda lassù le stelle eccelse, come stanno in alto!</p>
<p class="C22 V13"> E tu dici: "Dio che sa? Può egli giudicare attraverso il buio?</p>
<p class="C22 V14"> Fitte nubi lo coprono e nulla vede; egli passeggia sulla volta dei cieli".</p>
<p class="C22 V15">Vuoi dunque seguir l'antica via per cui camminarono gli uomini malvagi,</p>
<p class="C22 V16">che furono portati via prima del tempo, e il cui fondamento fu come un torrente che scorre?</p>
<p class="C22 V17">Essi dicevano a Dio: "Allontànati da noi! Che ci può fare l'Onnipotente?"</p>
<p class="C22 V18">Eppure Dio aveva riempito le loro case di beni! Ah, lungi da me il consiglio degli empi!</p>
<p class="C22 V19">I giusti, vedendo la loro rovina, ne gioiscono, e l'innocente si fa beffe di loro:</p>
<p class="C22 V20">"Vedete se non sono distrutti gli avversari nostri! La loro abbondanza l'ha divorata il fuoco!"</p>
<p class="C22 V21">«Riconcìliati dunque con Dio; avrai pace, ti sarà resa la prosperità.</p>
<p class="C22 V22">Ricevi istruzioni dalla sua bocca, riponi le sue parole nel tuo cuore.</p>
<p class="C22 V23">Se torni all'Onnipotente, se allontani l'iniquità dalle tue tende, sarai ristabilito.</p>
<p class="C22 V24">Getta l'oro nella polvere, l'oro di Ofir tra i ciottoli del fiume,</p>
<p class="C22 V25">e l'Onnipotente sarà il tuo oro, egli ti sarà come l'argento acquistato con fatica.</p>
<p class="C22 V26">Allora l'Onnipotente sarà la tua delizia, e alzerai la faccia verso Dio.</p>
<p class="C22 V27">Lo pregherai, egli ti esaudirà, e tu scioglierai i voti che avrai fatti.</p>
<p class="C22 V28">Quello che intraprenderai, ti riuscirà; sul tuo cammino risplenderà la luce.</p>
<p class="C22 V29">Se viene l'umiliazione, tu pregherai per essere rialzato: Dio soccorre chi ha gli occhi a terra;</p>
<p class="C22 V30">libererà anche chi non è innocente, egli sarà salvo per la purezza delle tue mani».</p>
<p class="C23 V1">Allora Giobbe rispose e disse:</p>
<p class="C23 V2">«Anche oggi il mio lamento è una rivolta, per quanto io cerchi di contenere il mio gemito.</p>
<p class="C23 V3">Oh, sapessi dove trovarlo! Potessi arrivare fino al suo trono!</p>
<p class="C23 V4">Esporrei la mia causa davanti a lui, riempirei d'argomenti la mia bocca.</p>
<p class="C23 V5">Saprei quel che mi risponderebbe, capirei quello che avrebbe da dirmi.</p>
<p class="C23 V6">Impiegherebbe tutta la sua forza per combattermi? No, egli mi ascolterebbe!</p>
<p class="C23 V7">Là troverebbe un uomo retto a discutere con lui, e sarei dal mio giudice assolto per sempre.</p>
<p class="C23 V8">Ma, ecco, se vado a oriente, egli non c'è; se a occidente non lo trovo;</p>
<p class="C23 V9">se a settentrione, quando vi opera, io non lo vedo; si nasconde egli a sud, io non lo scorgo.</p>
<p class="C23 V10">Ma la via che io batto egli la conosce; se mi mettesse alla prova, ne uscirei come l'oro.</p>
<p class="C23 V11">Il mio piede ha seguito fedelmente le sue orme, mi sono tenuto sulla sua via senza deviare;</p>
<p class="C23 V12">non mi sono scostato dai comandamenti delle sue labbra, ho custodito nel mio cuore le parole della sua bocca.</p>
<p class="C23 V13">Ma la sua decisione è una; chi lo farà mutare? Quello che desidera, lo fa;</p>
<p class="C23 V14">egli eseguirà quel che di me ha decretato; di cose come queste ne ha molte in mente.</p>
<p class="C23 V15">Perciò davanti a lui io sono atterrito; quando ci penso, ho paura di lui.</p>
<p class="C23 V16">Dio mi ha tolto il coraggio, l'Onnipotente mi ha spaventato.</p>
<p class="C23 V17">Questo mi annienta; non le tenebre, non la fitta oscurità che mi ricopre.</p>
<p class="C24 V1">«Perché non sono dall'Onnipotente fissati dei tempi in cui renda la giustizia? Perché quelli che lo conoscono non vedono quei giorni?</p>
<p class="C24 V2">Gli empi spostano i confini, rapiscono greggi e le conducono al pascolo;</p>
<p class="C24 V3">portano via l'asino dell'orfano, prendono in pegno il bue della vedova;</p>
<p class="C24 V4">mandano via dalla strada i bisognosi, i poveri del paese si nascondono tutti insieme.</p>
<p class="C24 V5">Eccoli, che come onagri del deserto escono al loro lavoro in cerca di cibo; solo il deserto dà pane ai loro figli.</p>
<p class="C24 V6">Raccolgono nei campi la loro pastura, racimolano nella vigna dell'empio;</p>
<p class="C24 V7">passano la notte nudi, senza vestito, senza una coperta che li ripari dal freddo.</p>
<p class="C24 V8">Bagnati dagli acquazzoni di montagna, per mancanza di rifugi, si stringono alle rocce.</p>
<p class="C24 V9">Ce n'è di quelli che strappano dalla mammella l'orfano, che prendono pegni dai poveri!</p>
<p class="C24 V10">E questi se ne vanno, nudi, senza vestiti; hanno fame, e portano i covoni.</p>
<p class="C24 V11">Fanno l'olio nel recinto dell'empio; calcano l'uva nel tino e patiscono la sete.</p>
<p class="C24 V12">Sale dalle città il gemito dei moribondi; i feriti implorano aiuto, e Dio non si cura di queste infamie!</p>
<p class="C24 V13">Ce ne sono di quelli che si ribellano alla luce, non ne conoscono le vie, non ne battono i sentieri.</p>
<p class="C24 V14">L'assassino si alza sul far del giorno; ammazza il misero e il povero; e la notte fa il ladro.</p>
<p class="C24 V15">L'occhio dell'adultero spia il crepuscolo, dicendo: "Nessuno mi vedrà!" e si copre con un fazzoletto il volto.</p>
<p class="C24 V16">I ladri, di notte, sfondano le case; di giorno, si tengono rinchiusi; non conoscono la luce.</p>
<p class="C24 V17">Il mattino è per essi come ombra di morte; appena lo scorgono provano i terrori del buio.</p>
<p class="C24 V18">Voi dite: "L'empio è un fuscello sulla faccia delle acque; la sua parte sulla terra è maledetta; non prenderà più la via delle vigne".</p>
<p class="C24 V19">Come la siccità e il calore assorbono le acque della neve, così il soggiorno dei morti inghiotte chi ha peccato.</p>
<p class="C24 V20">Il grembo che lo portò, lo dimentica; i vermi ne fanno il loro pasto delizioso, nessuno più lo ricorda. L'iniquo sarà troncato come un albero:</p>
<p class="C24 V21">egli che divorava la sterile, priva di figli, e non faceva del bene alla vedova!</p>
<p class="C24 V22">Invece, Dio con la sua forza prolunga i giorni dei prepotenti, i quali risorgono, quand'ormai disperavano della vita.</p>
<p class="C24 V23">Dà loro sicurezza, fiducia, e i suoi occhi vegliano sul loro cammino.</p>
<p class="C24 V24">Salgono in alto, poi scompaiono a un tratto; cadono, sono mietuti come gli altri mortali; sono falciati come le spighe del grano maturo.</p>
<p class="C24 V25">Se così non è, chi mi smentirà, chi annienterà il mio dire?»</p>
<p class="C25 V1">Allora Bildad di Suac rispose e disse:</p>
<p class="C25 V2">«A Dio appartiene il dominio e il terrore: egli fa regnare la pace nei suoi luoghi altissimi.</p>
<p class="C25 V3">Le sue legioni si possono forse contare? Su chi non si leva la sua luce?</p>
<p class="C25 V4">Come può dunque l'uomo essere giusto davanti a Dio? Come può essere puro il nato di donna?</p>
<p class="C25 V5">Ecco, la luna stessa manca di chiarore, e le stelle non sono pure agli occhi di lui;</p>
<p class="C25 V6">quanto meno l'uomo, che è un verme, il figlio d'uomo che è un vermiciattolo!»</p>
<p class="C26 V1">Allora Giobbe rispose e disse:</p>
<p class="C26 V2">«Come hai ben aiutato il debole! Come hai sorretto il braccio senza forza!</p>
<p class="C26 V3">Come hai ben consigliato chi è privo di saggezza! E che abbondanza di sapere tu gli hai comunicato!</p>
<p class="C26 V4">Ma, a chi ti credi di aver parlato? E di chi è lo spirito che parla per mezzo tuo?</p>
<p class="C26 V5">Davanti a Dio tremano le ombre disotto alle acque e ai loro abitanti.</p>
<p class="C26 V6">Davanti a lui il soggiorno dei morti è nudo, l'abisso è senza velo.</p>
<p class="C26 V7">Egli distende il settentrione sul vuoto, sospende la terra sul nulla.</p>
<p class="C26 V8">Rinchiude le acque nelle sue nubi, e le nubi non scoppiano per il peso.</p>
<p class="C26 V9">Nasconde l'aspetto del suo trono, vi distende sopra le sue nuvole.</p>
<p class="C26 V10">Ha tracciato un cerchio sulla superficie delle acque là dove la luce confina con le tenebre.</p>
<p class="C26 V11">Le colonne del cielo sono scosse, tremano alla sua minaccia.</p>
<p class="C26 V12">Con la sua forza egli solleva il mare, con la sua intelligenza ne abbatte l'orgoglio.</p>
<p class="C26 V13">Al suo soffio il cielo torna sereno, la sua mano trafigge il drago fuggente.</p>
<p class="C26 V14">Ecco, questi non sono che gli estremi lembi della sua azione. Non ce ne giunge all'orecchio che un breve sussurro. Ma il tuono delle sue potenti opere chi può comprenderlo?»</p>
<p class="C27 V1">Giobbe riprese il suo discorso e disse:</p>
<p class="C27 V2">«Come vive Dio che mi nega giustizia, come vive l'Onnipotente che mi amareggia la vita,</p>
<p class="C27 V3">finché avrò fiato e il soffio di Dio sarà nelle mie narici,</p>
<p class="C27 V4">le mie labbra, no, non diranno nulla d'ingiusto, la mia lingua non proferirà falsità.</p>
<p class="C27 V5">Lungi da me l'idea di darvi ragione! Fino all'ultimo respiro non mi lascerò togliere la mia integrità.</p>
<p class="C27 V6">Ho preso a difendere la mia giustizia e non cederò; il cuore non mi rimprovera uno solo dei miei giorni.</p>
<p class="C27 V7">Sia trattato da malvagio il mio nemico, da perverso chi si erge contro di me!</p>
<p class="C27 V8">Quale speranza rimane mai all'empio quando Dio gli toglie, gli rapisce la vita?</p>
<p class="C27 V9">Dio presterà orecchio al grido di lui, quando gli piomberà addosso l'angoscia?</p>
<p class="C27 V10">Potrà egli trovare piacere nell'Onnipotente? Invocare Dio in ogni tempo?</p>
<p class="C27 V11">«Io vi mostrerò il modo di agire di Dio, non vi nasconderò i disegni dell'Onnipotente.</p>
<p class="C27 V12">Ma queste cose voi tutti le avete osservate, perché dunque vi perdete in vani discorsi?</p>
<p class="C27 V13">Ecco la parte che Dio riserva all'empio, l'eredità che l'uomo violento riceve dall'Onnipotente.</p>
<p class="C27 V14">Se ha figli in gran numero sono per la spada; la sua discendenza non avrà pane da sfamarsi.</p>
<p class="C27 V15">I superstiti sono sepolti dalla morte, e le vedove loro non li piangono.</p>
<p class="C27 V16">Se accumula l'argento come polvere, se ammucchia vestiti come fango,</p>
<p class="C27 V17">li ammucchia, sì, ma se ne vestirà il giusto; e l'argento l'avrà come sua parte l'innocente.</p>
<p class="C27 V18">La casa che si costruisce è come quella del tarlo, come il capanno che fa il guardiano della vigna.</p>
<p class="C27 V19">Va a letto ricco, ma per l'ultima volta; apre gli occhi e non è più.</p>
<p class="C27 V20">Terrori lo sorprendono come acque; nel cuore della notte lo rapisce un uragano.</p>
<p class="C27 V21">Il vento d'oriente lo porta via, ed egli se ne va; lo spazza in un turbine dal luogo suo.</p>
<p class="C27 V22">Dio gli scaglia addosso le sue frecce, senza pietà, per quanto egli tenti di scampare ai suoi colpi.</p>
<p class="C27 V23">La gente batte le mani quando cade, fischia dietro a lui quando lascia il luogo dove stava.</p>
<p class="C28 V1">«Ha una miniera l'argento, e l'oro un luogo dove lo si affina.</p>
<p class="C28 V2">Il ferro si cava dal suolo, e la pietra fusa dà il rame.</p>
<p class="C28 V3">L'uomo ha posto fine alle tenebre, egli esplora i più profondi recessi, per trovare le pietre che sono nel buio, nell'ombra di morte.</p>
<p class="C28 V4">Scava un pozzo lontano dall'abitato; il piede più non serve a quelli che vi lavorano; sono sospesi, oscillano lontano dai mortali.</p>
<p class="C28 V5">Dalla terra esce il pane, ma, nelle sue viscere, è sconvolta come dal fuoco.</p>
<p class="C28 V6">Le sue rocce sono la sede dello zaffiro, e vi si trova la polver d'oro.</p>
<p class="C28 V7">L'uccello rapace non conosce il sentiero che vi conduce, né l'ha mai scorto l'occhio del falco.</p>
<p class="C28 V8">Le fiere superbe non vi hanno messo piede, il leone non c'è passato mai.</p>
<p class="C28 V9">L'uomo stende la mano sul granito, rovescia dalle radici le montagne.</p>
<p class="C28 V10">Pratica trafori dentro le rocce, e l'occhio suo scorge quanto c'è di prezioso.</p>
<p class="C28 V11">Frena le acque perché non gemano e le cose nascoste trae fuori alla luce.</p>
<p class="C28 V12">Ma la saggezza, dove trovarla? Dov'è il luogo dell'intelligenza?</p>
<p class="C28 V13">L'uomo non ne sa la via, non la si trova sulla terra dei viventi.</p>
<p class="C28 V14">L'abisso dice: "Non è in me"; il mare dice: "Non sta da me".</p>
<p class="C28 V15">Non la si ottiene in cambio d'oro, né la si compra a peso d'argento.</p>
<p class="C28 V16">Non la si acquista con l'oro di Ofir, con l'ònice prezioso e con lo zaffiro.</p>
<p class="C28 V17">L'oro e il vetro non reggono al suo confronto, non la si dà in cambio di vasi d'oro fino.</p>
<p class="C28 V18">Non si parli di corallo, di cristallo; la saggezza vale più delle perle.</p>
<p class="C28 V19">Il topazio d'Etiopia non può starle a confronto, l'oro puro non ne controbilancia il valore.</p>
<p class="C28 V20">Da dove viene dunque la saggezza? Dov'è il luogo dell'intelligenza?</p>
<p class="C28 V21">Essa è nascosta agli occhi di ogni vivente, è celata agli uccelli del cielo.</p>
<p class="C28 V22">L'abisso e la morte dicono: "Ne abbiamo avuto qualche sentore".</p>
<p class="C28 V23">Dio solo conosce la via che vi conduce, egli solo sa il luogo dove risiede,</p>
<p class="C28 V24">perché il suo sguardo giunge fino alle estremità della terra, perch'egli vede tutto quello che è sotto i cieli.</p>
<p class="C28 V25">Quando regolò il peso del vento e fissò la misura delle acque,</p>
<p class="C28 V26">quando diede una legge alla pioggia e tracciò la strada al lampo dei tuoni,</p>
<p class="C28 V27">allora la vide e la rivelò, la stabilì e anche l'investigò.</p>
<p class="C28 V28">E disse all'uomo: "Ecco, temere il Signore, questa è saggezza, fuggire il male è intelligenza"».</p>
<p class="C29 V1">Giobbe riprese il suo discorso e disse:</p>
<p class="C29 V2">«Oh, potessi tornare come ai mesi d'una volta, come nei giorni in cui Dio mi proteggeva,</p>
<p class="C29 V3">quando la sua lampada mi risplendeva sul capo e alla sua luce io camminavo nelle tenebre!</p>
<p class="C29 V4">Oh, fossi com'ero ai giorni della mia maturità, quando Dio vegliava amico sulla mia tenda,</p>
<p class="C29 V5">quando l'Onnipotente stava ancora con me e avevo i miei figli intorno a me;</p>
<p class="C29 V6">quando mi lavavo i piedi nel latte e dalla roccia mi fluivano ruscelli d'olio!</p>
<p class="C29 V7">Se uscivo per andare alla porta della città e mi facevo preparare il seggio sulla piazza,</p>
<p class="C29 V8">i giovani, al vedermi, si ritiravano, i vecchi si alzavano e rimanevano in piedi;</p>
<p class="C29 V9">i notabili cessavano di parlare e si mettevano la mano sulla bocca;</p>
<p class="C29 V10">la voce dei capi diventava muta, la lingua si attaccava al loro palato.</p>
<p class="C29 V11">L'orecchio che mi udiva mi diceva beato; l'occhio che mi vedeva mi rendeva testimonianza,</p>
<p class="C29 V12">perché salvavo il misero che gridava aiuto e l'orfano che non aveva chi lo soccorresse.</p>
<p class="C29 V13">Scendeva su di me la benedizione di chi stava per perire, facevo esultare il cuore della vedova.</p>
<p class="C29 V14">La giustizia era il mio vestito e io il suo; la rettitudine era come il mio mantello e il mio turbante.</p>
<p class="C29 V15">Ero l'occhio del cieco, il piede dello zoppo;</p>
<p class="C29 V16">ero il padre dei poveri, studiavo a fondo la causa dello sconosciuto.</p>
<p class="C29 V17">Spezzavo la ganascia al malfattore, gli facevo lasciare la preda che aveva fra i denti.</p>
<p class="C29 V18"> Dicevo: "Morirò nel mio nido, moltiplicherò i miei giorni come la sabbia;</p>
<p class="C29 V19">le mie radici si stenderanno verso le acque, la rugiada passerà la notte sui miei rami;</p>
<p class="C29 V20">la mia gloria sempre si rinnoverà, l'arco rinverdirà nella mia mano".</p>
<p class="C29 V21">I presenti mi ascoltavano fiduciosi, tacevano per udire il mio parere.</p>
<p class="C29 V22">Quando avevo parlato, non replicavano; la mia parola scendeva su di loro come una rugiada.</p>
<p class="C29 V23">Mi aspettavano come si aspetta la pioggia; aprivano larga la bocca come a un acquazzone di primavera.</p>
<p class="C29 V24">Io sorridevo loro quand'erano sfiduciati; non potevano oscurare la luce del mio volto.</p>
<p class="C29 V25">Quando andavo da loro, mi sedevo come capo; ero come un re tra le sue schiere, come un consolatore in mezzo agli afflitti.</p>
<p class="C30 V1">«Ora servo da zimbello ai più giovani di me, i cui padri non avrei reputato degni di stare fra i cani del mio gregge!</p>
<p class="C30 V2">A che mi sarebbe servita la forza delle loro mani? Gente incapace a raggiungere l'età matura,</p>
<p class="C30 V3">smunta dalla miseria e dalla fame, ridotta a brucare nel deserto la terra da tempo nuda e desolata,</p>
<p class="C30 V4">strappando erba salsa presso i cespugli, ed avendo per pane radici di ginestra.</p>
<p class="C30 V5">Sono scacciati di mezzo agli uomini, la gente grida loro dietro come dietro al ladro,</p>
<p class="C30 V6">abitano in burroni orrendi, nelle caverne della terra e fra le rocce;</p>
<p class="C30 V7">ragliano fra i cespugli, si sdraiano alla rinfusa sotto i rovi;</p>
<p class="C30 V8">gente da nulla, razza senza nome, cacciata via dal paese a bastonate.</p>
<p class="C30 V9">Ora io sono il tema delle loro canzoni, il soggetto dei loro discorsi.</p>
<p class="C30 V10">Mi detestano, mi fuggono, non si trattengono dallo sputarmi in faccia.</p>
<p class="C30 V11">Non hanno più ritegno, mi umiliano, rompono ogni freno in mia presenza.</p>
<p class="C30 V12">Questa gentaglia insorge alla mia destra, m'incalzano, e si appianano le vie contro di me per distruggermi.</p>
<p class="C30 V13">Hanno sovvertito il mio cammino, traggono vantaggio dalla mia rovina, essi che nessuno vorrebbe soccorrere!</p>
<p class="C30 V14">Avanzano come attraverso un'ampia breccia, si precipitano davanti in mezzo alle rovine.</p>
<p class="C30 V15">Terrori mi si rovesciano addosso; il mio onore è portato via come dal vento, è passata come una nube la mia felicità.</p>
<p class="C30 V16">«Ora mi consumo, mi hanno colto i giorni dell'afflizione.</p>
<p class="C30 V17">La notte mi trafigge, mi stacca le ossa, e i dolori che mi rodono non hanno sosta.</p>
<p class="C30 V18">Per la gran violenza del mio male la mia veste si sforma, mi si serra addosso come una tunica.</p>
<p class="C30 V19">Dio m'ha gettato nel fango, e rassomiglio alla polvere e alla cenere.</p>
<p class="C30 V20">Io grido a te, ma tu non mi rispondi; ti sto davanti, ma tu non mi consideri!</p>
<p class="C30 V21">Ti sei mutato in nemico crudele verso di me; mi perseguiti con la potenza della tua mano.</p>
<p class="C30 V22">Mi alzi per aria, mi fai portar via dal vento, e mi annienti nella tempesta.</p>
<p class="C30 V23">Infatti, lo so, tu mi conduci alla morte, alla casa di convegno di tutti i viventi.</p>
<p class="C30 V24">Forse chi sta per perire non protende la mano e nell'angoscia sua non grida aiuto?</p>
<p class="C30 V25">Non piangevo io forse per chi era nell'avversità e non ero io angustiato per il povero?</p>
<p class="C30 V26">Speravo il bene, ma è venuto il male; aspettavo la luce, ma è venuta l'oscurità!</p>
<p class="C30 V27">Le mie viscere bollono e non hanno riposo, sono venuti per me giorni d'afflizione.</p>
<p class="C30 V28">Me ne vado tutto annerito, ma non dal sole; mi alzo in mezzo all'assemblea e grido aiuto;</p>
<p class="C30 V29">sono diventato fratello degli sciacalli, compagno degli struzzi.</p>
<p class="C30 V30">La mia pelle è nera e cade a pezzi; le mie ossa sono calcinate dall'arsura.</p>
<p class="C30 V31">La mia cetra non dà più che accenti di lutto, e la mia zampogna voce di pianto.</p>
<p class="C31 V1">«Io avevo stretto un patto con i miei occhi; io non avrei fissato lo sguardo sopra una vergine.</p>
<p class="C31 V2">Che parte mi avrebbe assegnato Dio dall'alto, quale eredità mi avrebbe data l'Onnipotente dai luoghi eccelsi?</p>
<p class="C31 V3">La sventura non è forse per il perverso, e le sciagure per quelli che fanno il male?</p>
<p class="C31 V4">Dio non vede forse le mie vie? Non conta tutti i miei passi?</p>
<p class="C31 V5">Se ho camminato insieme alla menzogna, se il piede mio si è affrettato dietro alla frode</p>
<p class="C31 V6">mi pesi con bilancia giusta e riconoscerà la mia integrità),</p>
<p class="C31 V7">se i miei passi hanno deviato dalla retta via, se il mio cuore è andato dietro ai miei occhi, se qualche sozzura mi si è attaccata alle mani,</p>
<p class="C31 V8">che io semini e un altro mangi, e quanto è cresciuto nei miei campi sia sradicato!</p>
<p class="C31 V9">Se il mio cuore si è lasciato sedurre da una donna, se ho spiato la porta del mio prossimo,</p>
<p class="C31 V10">che mia moglie giri la macina a un altro, e che altri abusino di lei!</p>
<p class="C31 V11">Poiché quella sarebbe una scelleratezza, un misfatto punito dai giudici,</p>
<p class="C31 V12">un fuoco che consuma fino a perdizione, e che avrebbe distrutto fin dalle radici ogni mia fortuna.</p>
<p class="C31 V13">Se ho disconosciuto il diritto del mio servo e della mia serva, quando erano in lite con me,</p>
<p class="C31 V14">che farei quando Dio si alzasse per giudicarmi, e che risponderei quando mi esaminasse?</p>
<p class="C31 V15">Chi fece me nel grembo di mia madre non fece anche lui? Non ci ha formati nel grembo materno uno stesso Dio?</p>
<p class="C31 V16">Se ho rifiutato ai poveri quanto desideravano, se ho fatto languire gli occhi della vedova,</p>
<p class="C31 V17">se ho mangiato da solo il mio pezzo di pane senza che l'orfano ne mangiasse la sua parte,</p>
<p class="C31 V18">io che fin da giovane l'ho allevato come un padre, io che fin dal grembo di mia madre sono stato guida alla vedova,</p>
<p class="C31 V19">se ho visto uno soffrire per mancanza di vesti o il povero senza una coperta,</p>
<p class="C31 V20">se non mi hanno benedetto i suoi fianchi, ed egli non si è riscaldato con la lana dei miei agnelli,</p>
<p class="C31 V21">se ho alzato la mano contro l'orfano perché mi sapevo sostenuto alla porta della città,</p>
<p class="C31 V22">che la mia spalla si stacchi dalla sua giuntura, il mio braccio si spezzi e cada!</p>
<p class="C31 V23">In effetti mi spaventava il castigo di Dio, ero trattenuto dalla maestà di lui.</p>
<p class="C31 V24">Se ho riposto la mia fiducia nell'oro, se all'oro fino ho detto: "Tu sei la mia speranza",</p>
<p class="C31 V25">se mi sono rallegrato che le mie ricchezze fossero grandi e la mia mano avesse molto accumulato,</p>
<p class="C31 V26">se, contemplando il sole che risplendeva e la luna che procedeva lucente nella sua corsa,</p>
<p class="C31 V27">il mio cuore, in segreto, si è lasciato sedurre e la mia bocca ha posato un bacio sulla mano</p>
<p class="C31 V28">anche questo punito dai giudici, perché avrei difatti rinnegato il Dio che sta lassù),</p>
<p class="C31 V29">se mi sono rallegrato della sciagura del mio nemico e ho esultato quando gli è piombata la sventura</p>
<p class="C31 V30">che non ho permesso alle mie labbra di peccare chiedendo la sua morte con imprecazione),</p>
<p class="C31 V31"> se la gente della mia tenda non ha detto: "Chi è che non si sia saziato della carne delle sue bestie?"</p>
<p class="C31 V32">straniero non passava la notte fuori; le mie porte erano aperte al viandante),</p>
<p class="C31 V33">se, come fanno gli uomini, ho coperto i miei errori celando nel petto la mia iniquità,</p>
<p class="C31 V34">perché avevo paura della folla e del disprezzo delle famiglie, al punto da starmene tranquillo e non uscir di casa...</p>
<p class="C31 V35">Oh, avessi pure chi m'ascoltasse! Ecco qua la mia firma! L'Onnipotente mi risponda! Scriva l'avversario mio la sua querela</p>
<p class="C31 V36">e io la porterò attaccata alla mia spalla, me la cingerò come un diadema.</p>
<p class="C31 V37">Gli renderò conto di tutti i miei passi, a lui mi avvicinerò come un principe!</p>
<p class="C31 V38">Se la mia terra mi grida contro, se tutti i suoi solchi piangono,</p>
<p class="C31 V39">se ne ho mangiato il frutto senza pagarla, se ho fatto sospirare chi la coltivava,</p>
<p class="C31 V40">che invece di grano mi nascano spine, invece d'orzo mi crescano zizzanie!» Qui finiscono i discorsi di Giobbe.</p>
<p class="C32 V1">Quei tre uomini cessarono di rispondere a Giobbe, perché egli si credeva giusto.</p>
<p class="C32 V2">Allora l'ira di Eliu, figlio di Baracheel il Buzita, della tribù di Ram, si accese.</p>
<p class="C32 V3">La sua ira si accese contro Giobbe, perché questi riteneva che la propria giustizia fosse superiore a quella di Dio; si accese anche contro i tre amici di lui perché non avevano trovato che rispondere, sebbene condannassero Giobbe.</p>
<p class="C32 V4">Ora, siccome quelli erano più anziani di lui,</p>
<p class="C32 V5">Eliu aveva aspettato a parlare a Giobbe; ma quando vide che dalla bocca di quei tre uomini non usciva più risposta, si accese d'ira.</p>
<p class="C32 V6">Eliu, figlio di Baracheel il Buzita, rispose e disse: «Io sono giovane d'età e voi siete vecchi; perciò mi sono tenuto indietro e non ho ardito esporvi il mio pensiero.</p>
<p class="C32 V7"> Dicevo: "Parleranno i giorni, il gran numero degli anni insegnerà la saggezza".</p>
<p class="C32 V8">Ma quel che rende intelligente l'uomo è lo spirito, è il soffio dell'Onnipotente.</p>
<p class="C32 V9">Non quelli di lunga età sono saggi, né i vecchi sono quelli che comprendono il giusto.</p>
<p class="C32 V10">Perciò dico: "Ascoltatemi; vi esporrò anch'io il mio pensiero".</p>
<p class="C32 V11">Ecco, ho aspettato i vostri discorsi, ho ascoltato i vostri argomenti, mentre andavate cercando altre parole.</p>
<p class="C32 V12">Vi ho seguito attentamente, ed ecco, nessuno di voi ha convinto Giobbe, nessuno ha risposto alle sue parole.</p>
<p class="C32 V13">Non avete dunque ragione di dire: "Abbiamo trovato la saggezza!" Dio soltanto lo farà cedere; non l'uomo!"</p>
<p class="C32 V14">Egli non ha diretto i suoi discorsi contro di me, e io non gli risponderò con le vostre parole.</p>
<p class="C32 V15">Eccoli sconcertati! Non rispondono più, non trovano più parole.</p>
<p class="C32 V16">Ho aspettato che non parlassero più, che tacessero e non rispondessero più.</p>
<p class="C32 V17">Ma ora risponderò anch'io per mio conto, esporrò anch'io il mio pensiero!</p>
<p class="C32 V18">Perché sono pieno di parole, lo spirito che è dentro di me mi stimola.</p>
<p class="C32 V19">Ecco, il mio intimo è come vino rinchiuso, è simile a otri pieni di vino nuovo, che stanno per scoppiare.</p>
<p class="C32 V20">Parlerò dunque e mi sentirò meglio, aprirò le labbra e risponderò!</p>
<p class="C32 V21">Lasciate che io parli senza riguardi personali, senza adulare nessuno;</p>
<p class="C32 V22">poiché adulare io non so; se lo facessi, il mio Creatore presto mi toglierebbe di mezzo.</p>
<p class="C33 V1">«Ma pure, ascolta, o Giobbe, il mio dire, porgi orecchio a tutte le mie parole!</p>
<p class="C33 V2">Ecco, apro la bocca, la lingua parla dentro il mio palato.</p>
<p class="C33 V3">Nelle mie parole è la rettitudine del mio cuore; le mie labbra diranno sinceramente quello che so.</p>
<p class="C33 V4">Lo spirito di Dio mi ha creato, e il soffio dell'Onnipotente mi dà la vita.</p>
<p class="C33 V5">Se puoi, rispondimi; prepara le tue ragioni, fatti avanti!</p>
<p class="C33 V6">Ecco, io sono uguale a te davanti a Dio; anch'io fui tratto dall'argilla.</p>
<p class="C33 V7">Spavento di me non potrà quindi coglierti, e il peso della mia autorità non ti potrà schiacciare.</p>
<p class="C33 V8">Davanti a me tu dunque hai detto (e ho udito bene il suono delle tue parole):</p>
<p class="C33 V9">"Io sono puro, senza peccato; sono innocente, non c'è iniquità in me;</p>
<p class="C33 V10">ma Dio trova contro me degli appigli ostili, mi considera suo nemico;</p>
<p class="C33 V11"> mi mette i piedi nei ceppi, spia tutti i miei movimenti".</p>
<p class="C33 V12">Ecco, io ti rispondo: "In questo non hai ragione"; poiché Dio è più grande dell'uomo.</p>
<p class="C33 V13">Perché contendi con lui? Egli non rende conto dei suoi atti.</p>
<p class="C33 V14">«Dio parla una volta, e anche due, ma l'uomo non ci bada;</p>
<p class="C33 V15">parla per via di sogni, di visioni notturne, quando un sonno profondo cade sui mortali, quando sui loro letti essi giacciono assopiti;</p>
<p class="C33 V16">allora egli apre i loro orecchi e dà loro in segreto degli ammonimenti,</p>
<p class="C33 V17">per distogliere l'uomo dal suo modo di agire e tenere lontano da lui la superbia;</p>
<p class="C33 V18">per salvargli l'anima dalla fossa, la vita dalla freccia mortale.</p>
<p class="C33 V19">«L'uomo è anche ammonito sul suo letto, dal dolore, dall'agitazione incessante delle sue ossa;</p>
<p class="C33 V20">quand'egli ha in avversione il pane e lo ripugnano i cibi più squisiti;</p>
<p class="C33 V21">la carne gli si consuma e sparisce, mentre le ossa, prima invisibili, gli escon fuori;</p>
<p class="C33 V22">egli si avvicina alla fossa, e la sua vita a quelli che infliggono la morte.</p>
<p class="C33 V23">Ma se, presso di lui, c'è un angelo, un interprete, uno solo tra i mille, che mostri all'uomo il suo dovere,</p>
<p class="C33 V24"> Dio ha pietà di lui e dice: "Risparmialo, che non scenda nella fossa! Ho trovato il suo riscatto".</p>
<p class="C33 V25">Allora la sua carne diviene più fresca di quella di un bimbo; egli torna ai giorni della sua giovinezza;</p>
<p class="C33 V26">implora Dio, e Dio gli è propizio; gli dà di contemplare il suo volto con gioia e lo considera di nuovo come giusto.</p>
<p class="C33 V27"> Ed egli canterà tra la gente e dirà: "Avevo peccato, pervertito la giustizia, e non sono stato punito come meritavo.</p>
<p class="C33 V28">Dio ha riscattato l'anima mia dalla fossa, e la mia vita si schiude alla luce!"</p>
<p class="C33 V29">Ecco, tutto questo Dio lo fa due, tre volte, all'uomo,</p>
<p class="C33 V30">per salvarlo dalla fossa, perché su di lui splenda la luce della vita.</p>
<p class="C33 V31">Sta' attento, Giobbe, dammi ascolto; taci, e io parlerò.</p>
<p class="C33 V32">Se hai qualcosa da dire, rispondimi, parla, perché io vorrei poterti dar ragione.</p>
<p class="C33 V33">Se no, tu dammi ascolto, taci, e t'insegnerò la saggezza».</p>
<p class="C34 V1">Eliu riprese a parlare e disse:</p>
<p class="C34 V2">«Voi savi, ascoltate le mie parole! Voi che siete intelligenti, prestatemi orecchio!</p>
<p class="C34 V3">Poiché l'orecchio giudica i discorsi, come il palato assapora le vivande.</p>
<p class="C34 V4">Scegliamo quello che è giusto, riconosciamo tra noi quello che è buono.</p>
<p class="C34 V5"> Giobbe ha detto: "Sono giusto, ma Dio mi nega giustizia;</p>
<p class="C34 V6"> ho ragione e passo da bugiardo; la mia ferita è incurabile e sono senza peccato".</p>
<p class="C34 V7">Dov'è l'uomo che al pari di Giobbe tracanni gli empi scherni come l'acqua,</p>
<p class="C34 V8">cammini in compagnia dei malfattori, e vada assieme con gli scellerati?</p>
<p class="C34 V9">Infatti ha detto: "All'uomo non giova a nulla avere la benevolenza di Dio".</p>
<p class="C34 V10">«Ascoltatemi dunque, uomini di senno! Lungi da Dio il male, lungi dall'Onnipotente l'iniquità!</p>
<p class="C34 V11">Poich'egli rende all'uomo secondo le sue opere, fa trovare a ognuno il salario della sua condotta.</p>
<p class="C34 V12">No, di certo Dio non commette ingiustizie! L'Onnipotente non perverte il diritto.</p>
<p class="C34 V13">Chi gli ha dato il governo della terra? Chi ha affidato l'universo alla sua cura?</p>
<p class="C34 V14">Se egli non si curasse che di sé stesso, se ritirasse a sé il suo spirito e il suo soffio,</p>
<p class="C34 V15">ogni carne perirebbe all'improvviso e l'uomo ritornerebbe in polvere.</p>
<p class="C34 V16">Se tu sei intelligente, ascolta questo, porgi orecchio alla voce delle mie parole.</p>
<p class="C34 V17">Uno che odiasse la giustizia potrebbe governare? Osi tu condannare il Giusto, il Potente,</p>
<p class="C34 V18"> che chiama i re "uomini da nulla!" E i prìncipi "scellerati"?</p>
<p class="C34 V19">Egli non porta rispetto all'apparenza dei grandi, non considera il ricco più del povero, perché sono tutti opera delle sue mani.</p>
<p class="C34 V20">In un attimo, essi muoiono; nel cuore della notte, la gente del popolo è scossa e scompare, i potenti sono portati via, senza mano d'uomo.</p>
<p class="C34 V21">Perché Dio tiene gli occhi aperti sulle vie dei mortali, e vede tutti i loro passi.</p>
<p class="C34 V22">Non ci sono tenebre, non c'è ombra di morte, dove possa nascondersi chi opera iniquamente.</p>
<p class="C34 V23">Dio non ha bisogno di osservare a lungo un uomo per portarlo davanti a lui in giudizio.</p>
<p class="C34 V24">Egli fiacca i potenti, senza inchiesta; e ne stabilisce altri al loro posto;</p>
<p class="C34 V25">poich'egli conosce le loro azioni. Li abbatte nella notte, e sono fiaccati;</p>
<p class="C34 V26">li colpisce come dei malvagi, in presenza di tutti,</p>
<p class="C34 V27">perché si sono sviati da lui e non hanno posto mente ad alcuna delle sue vie.</p>
<p class="C34 V28">Hanno fatto salire a lui il gemito del povero, ed egli ha dato ascolto al gemito degli infelici.</p>
<p class="C34 V29">Quando Dio dà riposo, chi lo condannerà? Chi potrà contemplarlo quando nasconde il suo volto a una nazione ovvero a un individuo,</p>
<p class="C34 V30">per impedire all'empio di regnare, per allontanare dal popolo le insidie?</p>
<p class="C34 V31">Quell'empio ha forse detto a Dio: "Io porto la mia pena, non farò più il male,</p>
<p class="C34 V32"> mostrami tu quel che non so vedere; se ho agito perversamente, non lo farò più"?</p>
<p class="C34 V33"> «Dovrà forse Dio render la giustizia a modo tuo, perché tu lo critichi? Ti dirà forse: "Scegli tu, non io, quello che sai, dillo"?</p>
<p class="C34 V34">Le persone assennate, e ogni uomo saggio che mi ascolta, mi diranno:</p>
<p class="C34 V35"> "Giobbe parla senza giudizio, le sue parole sono irragionevoli".</p>
<p class="C34 V36">Ebbene, sia Giobbe provato sino alla fine, poiché le sue risposte sono quelle dei malvagi,</p>
<p class="C34 V37">poiché al suo peccato aggiunge la ribellione, batte le mani in mezzo a noi, e moltiplica le sue parole contro Dio».</p>
<p class="C35 V1">Poi Eliu riprese il discorso e disse:</p>
<p class="C35 V2">«Credi tu d'aver ragione quando dici: "La mia giustizia è superiore a quella di Dio"?</p>
<p class="C35 V3"> Infatti hai detto: "Che mi giova? Che guadagno io di più a non peccare?"</p>
<p class="C35 V4">Io ti darò la risposta: a te e agli amici tuoi.</p>
<p class="C35 V5">Considera i cieli, e vedi! Guarda le nuvole, come sono più in alto di te!</p>
<p class="C35 V6">Se pecchi, quale inconveniente gli procuri? Se moltiplichi i tuoi misfatti, che danno gli arrechi?</p>
<p class="C35 V7">Se sei giusto, che gli dài? Che riceve egli dalla tua mano?</p>
<p class="C35 V8">La tua malvagità non nuoce che al tuo simile, e la tua giustizia non giova che ai figli degli uomini.</p>
<p class="C35 V9">Si grida per le molte oppressioni, si alzano lamenti per la violenza dei grandi;</p>
<p class="C35 V10">ma nessuno dice: "Dov'è Dio, il mio Creatore, che nella notte ispira canti di gioia,</p>
<p class="C35 V11"> che ci fa più intelligenti delle bestie dei campi e più saggi degli uccelli del cielo?"</p>
<p class="C35 V12">Là gridano, ma egli non risponde, a motivo della superbia dei malvagi.</p>
<p class="C35 V13">Certo, Dio non dà ascolto a lamenti vani; l'Onnipotente non ne fa caso;</p>
<p class="C35 V14">E tu, quando dici che non lo scorgi, la tua causa gli sta davanti; sappilo aspettare!</p>
<p class="C35 V15">Ma ora, perché la sua ira non punisce, perché egli non prende rigorosa conoscenza delle trasgressioni,</p>
<p class="C35 V16">Giobbe apre vanamente le labbra e accumula parole irragionevoli».</p>
<p class="C36 V1">Poi Eliu seguitando disse:</p>
<p class="C36 V2">«Aspetta un po' , io t'istruirò: perché c'è altro da dire in favore di Dio.</p>
<p class="C36 V3">Io trarrò la mia scienza da lontano e renderò giustizia a colui che mi ha fatto.</p>
<p class="C36 V4">Per certo, le mie parole non sono bugiarde; ti sta davanti un uomo dotato di perfetta scienza.</p>
<p class="C36 V5">Dio è potente, ma non respinge nessuno; è potente per la forza della sua intelligenza.</p>
<p class="C36 V6">Egli non lascia vivere l'empio e fa giustizia agli afflitti.</p>
<p class="C36 V7">Non allontana il suo sguardo dai giusti, ma li pone con i re sul trono, ve li mette seduti per sempre, e così li innalza.</p>
<p class="C36 V8">Se gli uomini sono talvolta stretti da catene, se sono presi nei legami dell'afflizione,</p>
<p class="C36 V9">Dio fa loro conoscere il loro comportamento, le loro trasgressioni, poiché si sono insuperbiti;</p>
<p class="C36 V10">egli apre così i loro orecchi agli ammonimenti e li esorta ad abbandonare il male.</p>
<p class="C36 V11">Se l'ascoltano, se si sottomettono, finiscono i loro giorni nel benessere, e i loro anni nella gioia;</p>
<p class="C36 V12">ma, se non l'ascoltano, periscono trafitti dalle frecce, muoiono nel loro accecamento.</p>
<p class="C36 V13">Gli empi di cuore si abbandonano alla collera, non implorano Dio quando egli li incatena;</p>
<p class="C36 V14">così muoiono nel fiore degli anni e la loro vita finisce come quella dei dissoluti;</p>
<p class="C36 V15">ma Dio libera l'afflitto mediante l'afflizione, e gli apre gli orecchi mediante la sventura.</p>
<p class="C36 V16">Te pure egli vuole liberare dalle fauci della distretta, metterti al largo, dove non è più angustia, e coprire la tua mensa di cibi succulenti.</p>
<p class="C36 V17">Ma, se giudichi le vie di Dio come fanno gli empi, il suo giudizio e la sua sentenza ti piomberanno addosso.</p>
<p class="C36 V18">Bada che la collera non ti trasporti alla bestemmia, la grandezza del riscatto non ti spinga a deviare!</p>
<p class="C36 V19">Egli dà forse importanza alle tue ricchezze? Non hanno valore per lui, né l'oro, né tutto il fasto della ricchezza.</p>
<p class="C36 V20">Non anelare a quella notte che porta via i popoli dal loro luogo.</p>
<p class="C36 V21">Guàrdati bene dal volgerti all'iniquità, tu che sembri preferirla all'afflizione!</p>
<p class="C36 V22">«Vedi, Dio è eccelso nella sua potenza; chi può insegnare come lui?</p>
<p class="C36 V23"> Chi gli prescrive la via da seguire? Chi osa dirgli: "Tu hai fatto male"?</p>
<p class="C36 V24">Pensa piuttosto a lodare le sue opere; gli uomini le celebrano nei loro canti,</p>
<p class="C36 V25">tutti le ammirano, il mortale le contempla da lontano.</p>
<p class="C36 V26">Sì, Dio è grande e noi non possiamo conoscerlo; incalcolabile è il numero dei suoi anni.</p>
<p class="C36 V27">Egli attira in alto le gocce d'acqua; dai vapori che egli ha formato stilla la pioggia.</p>
<p class="C36 V28">Le nubi la spargono, la rovesciano sulla folla dei mortali.</p>
<p class="C36 V29">Chi può capire lo spiegamento delle nubi, i fragori che scoppiano nel suo padiglione?</p>
<p class="C36 V30">Ecco, ora egli diffonde intorno a sé la sua luce, ora copre le profondità del mare.</p>
<p class="C36 V31">Con tali mezzi egli punisce i popoli e dà loro cibo in abbondanza.</p>
<p class="C36 V32">Si riempie di fulmini le mani e li lancia contro gli avversari.</p>
<p class="C36 V33">Il rombo del tuono annunzia che egli viene, gli animali lo presentono vicino.</p>
<p class="C37 V1">«A tale spettacolo il mio cuore trema e balza fuori dal suo posto.</p>
<p class="C37 V2">Udite, udite il fragore della sua voce, il rombo che esce dalla sua bocca!</p>
<p class="C37 V3">Egli lo lancia sotto tutti i cieli e il suo lampo guizza fino alle estremità della terra.</p>
<p class="C37 V4">Dopo il lampo, una voce rugge; egli tuona con la sua voce maestosa; quando si ode la voce, il fulmine non è già più nella sua mano.</p>
<p class="C37 V5">Dio tuona con la sua voce in modo prodigioso; grandi cose egli fa che noi non comprendiamo.</p>
<p class="C37 V6"> Dice alla neve: "Cadi sulla terra!" Lo dice alla pioggia, alla pioggia torrenziale.</p>
<p class="C37 V7">Rende inerte ogni mano d'uomo, perché tutti i mortali, che sono opera sua, imparino a conoscerlo.</p>
<p class="C37 V8">Le bestie selvagge vanno nel covo e stanno accovacciate entro le tane.</p>
<p class="C37 V9">Dal sud viene l'uragano, il freddo viene dal nord.</p>
<p class="C37 V10">Al soffio di Dio si forma il ghiaccio e si contrae la distesa delle acque.</p>
<p class="C37 V11">Egli carica pure le nubi di umidità, disperde lontano le nuvole che portano i suoi lampi</p>
<p class="C37 V12">ed esse, da lui guidate, vagano nei loro giri per eseguire i suoi comandi sopra la faccia di tutta la terra;</p>
<p class="C37 V13">e le manda come flagello, oppure come beneficio alla sua terra, o come prova della sua bontà.</p>
<p class="C37 V14">«Porgi l'orecchio a questo, Giobbe; fèrmati e considera le meraviglie di Dio!</p>
<p class="C37 V15">Sai tu come Dio le diriga e faccia guizzare il lampo dalle sue nubi?</p>
<p class="C37 V16">Conosci tu l'equilibrio delle nuvole, le meraviglie di colui la cui scienza è perfetta?</p>
<p class="C37 V17">Sai come mai i tuoi abiti sono caldi quando la terra si assopisce sotto il soffio dello scirocco?</p>
<p class="C37 V18">Puoi tu, come lui, distendere i cieli e farli solidi come uno specchio di metallo?</p>
<p class="C37 V19">Insegnaci tu che cosa dirgli! Nelle nostre tenebre, noi siamo senza parole.</p>
<p class="C37 V20">Gli si annunzierà forse che io voglio parlare? Ma chi mai può desiderare di essere inghiottito?</p>
<p class="C37 V21">Nessuno può fissare il sole che sfolgora nel cielo, quando c'è passato il vento a renderlo limpido.</p>
<p class="C37 V22">Dal settentrione viene l'oro; Dio è circondato da una maestà terribile;</p>
<p class="C37 V23">l'Onnipotente noi non lo possiamo scoprire. Egli è grande in forza, in equità, in perfetta giustizia; egli non opprime nessuno.</p>
<p class="C37 V24">Perciò gli uomini lo temono; egli non degna d'uno sguardo chi si crede saggio».</p>
<p class="C38 V1">Allora il SIGNORE rispose a Giobbe dal seno della tempesta, e disse:</p>
<p class="C38 V2">«Chi è costui che oscura i miei disegni con parole prive di senno?</p>
<p class="C38 V3">Cingiti i fianchi come un prode; io ti farò delle domande e tu insegnami!</p>
<p class="C38 V4">Dov'eri tu quando io fondavo la terra? Dillo, se hai tanta intelligenza.</p>
<p class="C38 V5">Chi ne fissò le dimensioni, se lo sai, o chi tirò sopra di essa la corda da misurare?</p>
<p class="C38 V6">Su che furono poggiate le sue fondamenta, o chi ne pose la pietra angolare,</p>
<p class="C38 V7">quando le stelle del mattino cantavano tutte assieme e tutti i figli di Dio alzavano grida di gioia?</p>
<p class="C38 V8">Chi chiuse con porte il mare balzante fuori dal grembo materno,</p>
<p class="C38 V9">quando gli diedi le nubi come rivestimento e per fasce l'oscurità,</p>
<p class="C38 V10">quando gli tracciai dei confini, gli misi sbarre e porte?</p>
<p class="C38 V11">Allora gli dissi: "Fin qui tu verrai, e non oltre; qui si fermerà l'orgoglio dei tuoi flutti".</p>
<p class="C38 V12">Hai tu mai, in vita tua, comandato al mattino, o insegnato il suo luogo all'aurora,</p>
<p class="C38 V13">perché essa afferri i lembi della terra, e ne scuota via i malvagi?</p>
<p class="C38 V14">La terra si trasfigura come creta sotto il sigillo e appare come vestita di un ricco manto;</p>
<p class="C38 V15">i malfattori sono privati della luce loro, e il braccio, alzato già, è spezzato.</p>
<p class="C38 V16">Sei tu penetrato fino alle sorgenti del mare? Hai tu passeggiato in fondo all'abisso?</p>
<p class="C38 V17">Le porte della morte sono state da te scoperte? Hai tu veduto le porte dell'ombra di morte?</p>
<p class="C38 V18">Hai tu abbracciato con lo sguardo l'ampiezza della terra? Parla, se la conosci tutta!</p>
<p class="C38 V19">Dov'è la via che guida al soggiorno della luce? Le tenebre dove hanno la loro sede?</p>
<p class="C38 V20">Le puoi tu guidare verso i loro domini e conosci i sentieri per ricondurle a casa?</p>
<p class="C38 V21">Lo sai di sicuro! Perché tu eri allora già nato, e il numero dei tuoi giorni è grande!...</p>
<p class="C38 V22">Sei forse entrato nei depositi della neve? Li hai visti i depositi della grandine,</p>
<p class="C38 V23">che io tengo in serbo per i giorni della sciagura, per il giorno della battaglia e della guerra?</p>
<p class="C38 V24">Per quali vie si diffonde la luce e si sparge il vento orientale sulla terra?</p>
<p class="C38 V25">Chi ha aperto i canali all'acquazzone e segnato la via al lampo dei tuoni,</p>
<p class="C38 V26">perché la pioggia cada sulla terra inabitata, sul deserto dove non sta nessun uomo,</p>
<p class="C38 V27">e disseti le solitudini desolate, sicché vi germogli e cresca l'erba?</p>
<p class="C38 V28">Ha forse la pioggia un padre? Chi genera le gocce della rugiada?</p>
<p class="C38 V29">Dal seno di chi esce il ghiaccio, e la brina del cielo chi la dà alla luce?</p>
<p class="C38 V30">Le acque, divenute come pietra, si nascondono, e la superficie dell'abisso si congela.</p>
<p class="C38 V31">Puoi tu stringere i legami delle Pleiadi, o potresti sciogliere le catene d'Orione?</p>
<p class="C38 V32">Puoi tu, al suo tempo, far apparire le costellazioni e guidare l'Orsa maggiore insieme ai suoi piccini?</p>
<p class="C38 V33">Conosci le leggi del cielo? Regoli il suo dominio sulla terra?</p>
<p class="C38 V34">Puoi alzare la voce fino alle nubi e far in modo che piogge abbondanti ti ricoprano?</p>
<p class="C38 V35"> I fulmini partono forse al tuo comando? Ti dicono essi: "Eccoci qua"?</p>
<p class="C38 V36">Chi ha messo negli strati delle nubi saggezza, o chi ha dato intelletto alla metèora?</p>
<p class="C38 V37">Chi conta con saggezza le nubi? Chi versa gli otri del cielo,</p>
<p class="C38 V38">quando la polvere stemperata diventa una massa in fusione e le zolle dei campi si saldano fra loro?</p>
<p class="C38 V39">«Sei tu che cacci la preda per la leonessa, che sazi la fame dei leoncelli,</p>
<p class="C38 V40">quando si appiattano nelle tane e si mettono in agguato nella macchia?</p>
<p class="C38 V41">Chi provvede il pasto al corvo quando i suoi piccini gridano a Dio e vanno peregrinando senza cibo?</p>
<p class="C39 V1">«Sai quando figliano le camozze? Hai osservato quando le cerve partoriscono?</p>
<p class="C39 V2">Conti i mesi della loro pregnanza e sai il momento in cui devono sgravarsi?</p>
<p class="C39 V3">Si accosciano, fanno i loro piccini, e sono subito liberate dalle loro doglie;</p>
<p class="C39 V4">i loro piccini si fanno forti, crescono all'aperto, se ne vanno, e non tornano più alle madri.</p>
<p class="C39 V5">Chi manda libero l'onagro e chi scioglie i legami all'asino selvatico?</p>
<p class="C39 V6">A lui ho dato per dimora il deserto e la terra salata per abitazione.</p>
<p class="C39 V7">Egli si beffa del frastuono della città e non ode grida di padrone.</p>
<p class="C39 V8">Percorre le montagne della sua pastura e va in cerca di ogni filo di verde.</p>
<p class="C39 V9">Il bufalo vorrà forse servirti o passar la notte presso la tua mangiatoia?</p>
<p class="C39 V10">Legherai il bufalo con una corda perché faccia il solco? Erpicherà egli le valli dietro a te?</p>
<p class="C39 V11">Ti fiderai di lui perché la sua forza è grande? Lascerai a lui il tuo lavoro?</p>
<p class="C39 V12">Conterai su di lui perché ti porti a casa il raccolto e ti ammucchi il grano sull'aia?</p>
<p class="C39 V13">Lo struzzo batte allegramente le ali; ma le sue penne e le sue piume sono forse di cicogna?</p>
<p class="C39 V14">No, poich'esso abbandona sulla terra le proprie uova, le lascia scaldare sopra la sabbia.</p>
<p class="C39 V15">Egli dimentica che un piede le potrà schiacciare, che le bestie dei campi le potranno calpestare.</p>
<p class="C39 V16">Tratta duramente i suoi piccini, quasi non fossero suoi; la sua fatica sarà vana, ma ciò non lo turba,</p>
<p class="C39 V17">perché Dio l'ha privato di saggezza, non gli ha impartito intelligenza.</p>
<p class="C39 V18">Ma quando si muove e prende lo slancio, si beffa del cavallo e di chi lo cavalca.</p>
<p class="C39 V19">Sei tu che dai al cavallo la forza? Che gli vesti il collo di una fremente criniera?</p>
<p class="C39 V20">Sei tu che lo fai saltare come la locusta? Il fiero suo nitrito incute spavento.</p>
<p class="C39 V21">Raspa la terra nella valle ed esulta della sua forza; si slancia incontro alle armi.</p>
<p class="C39 V22">Disprezza la paura, non trema, non indietreggia davanti alla spada.</p>
<p class="C39 V23">Gli risuona addosso la faretra, la folgorante lancia e la freccia.</p>
<p class="C39 V24">Con fremente furia divora la terra. Non sta più fermo quando suona la tromba.</p>
<p class="C39 V25"> Come ode lo squillo, dice: "Aha!" E fiuta da lontano la battaglia, la voce tonante dei capi, e il grido di guerra.</p>
<p class="C39 V26">È la tua intelligenza che allo sparviere fa spiccare il volo e spiegare le ali verso il sud?</p>
<p class="C39 V27">È forse al tuo comando che l'aquila si alza in alto e fa il suo nido nei luoghi elevati?</p>
<p class="C39 V28">Abita nelle rocce e vi pernotta; sta sulla punta delle rupi, sulle vette scoscese;</p>
<p class="C39 V29">di là spia la preda e i suoi occhi mirano lontano.</p>
<p class="C39 V30">I suoi piccini si abbeverano di sangue, e dove sono i corpi morti, là essa si trova».</p>
<p class="C40 V1">Il SIGNORE continuò a rispondere a Giobbe e disse:</p>
<p class="C40 V2">«Il censore dell'Onnipotente vuole ancora contendere con lui? Colui che censura Dio ha una risposta a tutto questo?»</p>
<p class="C40 V3">Allora Giobbe rispose al SIGNORE e disse:</p>
<p class="C40 V4">«Ecco, io sono troppo meschino; che ti potrei rispondere? Io mi metto la mano sulla bocca.</p>
<p class="C40 V5">Ho parlato una volta, ma non riprenderò la parola, due volte, ma non lo farò più».</p>
<p class="C40 V6">Il SIGNORE allora rispose a Giobbe dalla tempesta, e disse:</p>
<p class="C40 V7">«Cingiti i fianchi come un prode; ti farò delle domande e tu insegnami!</p>
<p class="C40 V8">Vuoi proprio annullare il mio giudizio? Condannare me per giustificare te stesso?</p>
<p class="C40 V9">Hai un braccio pari a quello di Dio, o una voce che tuoni come la sua?</p>
<p class="C40 V10">Su via, adòrnati di maestà, di grandezza, rivèstiti di splendore, di magnificenza!</p>
<p class="C40 V11">Dà libero sfogo ai furori della tua ira; scruta tutti i superbi e abbassali!</p>
<p class="C40 V12">Scruta tutti i superbi e umiliali! Schiaccia gli empi dovunque stanno!</p>
<p class="C40 V13">Seppelliscili tutti assieme nella polvere, copri di bende la loro faccia nel buio della tomba!</p>
<p class="C40 V14">Allora, anch'io ti loderò, perché la tua destra ti avrà dato la vittoria.</p>
<p class="C40 V15">«Guarda l'ippopotamo che ho fatto al pari di te; esso mangia l'erba come il bue.</p>
<p class="C40 V16">Ecco la sua forza è nei suoi lombi, il suo vigore nei muscoli del ventre.</p>
<p class="C40 V17">Stende rigida come un cedro la coda; i nervi delle sue cosce sono intrecciati insieme.</p>
<p class="C40 V18">Le sue ossa sono tubi di bronzo; le sue membra, sbarre di ferro.</p>
<p class="C40 V19">Esso è il capolavoro di Dio; colui che lo fece l'ha fornito di falce,</p>
<p class="C40 V20">perché i monti gli producono la pastura; là tutte le bestie dei campi gli scherzano intorno.</p>
<p class="C40 V21">Si sdraia sotto i loti, nel folto dei canneti, in mezzo alle paludi.</p>
<p class="C40 V22">I loti lo coprono della loro ombra, i salici del torrente lo circondano.</p>
<p class="C40 V23">Straripi pure il fiume, esso non trema; rimane calmo, anche se avesse un Giordano alla gola.</p>
<p class="C40 V24">Potrebbe qualcuno impadronirsene assalendolo di fronte, o prenderlo con le reti per forargli il naso?</p>
<p class="C41 V1">Prenderai forse il coccodrillo all'amo? Gli assicurerai la lingua con la corda?</p>
<p class="C41 V2">Gli passerai un giunco per le narici? Gli forerai le mascelle con l'uncino?</p>
<p class="C41 V3">Ti rivolgerà esso molte suppliche? Ti dirà delle parole dolci?</p>
<p class="C41 V4">Farà esso alleanza con te, perché tu lo prenda per sempre al tuo servizio?</p>
<p class="C41 V5">Scherzerai con lui come fosse un uccello? L'attaccherai a un filo per divertire le tue ragazze?</p>
<p class="C41 V6">Ne trafficheranno forse i pescatori? Lo spartiranno essi fra i negozianti?</p>
<p class="C41 V7">Gli coprirai la pelle di frecce e la testa di ramponi?</p>
<p class="C41 V8">Mettigli un po' le mani addosso!</p>
<p class="C41 V9">«Ti ricorderai del combattimento e non ci tornerai! Ecco, è vana la speranza di chi lo assale; basta scorgerlo e uno soccombe.</p>
<p class="C41 V10">Nessuno è tanto ardito da provocarlo. E chi dunque oserà starmi di fronte?</p>
<p class="C41 V11">Chi mi ha anticipato qualcosa perché io glielo debba rendere? Sotto tutti i cieli, ogni cosa è mia.</p>
<p class="C41 V12">E non voglio tacere delle sue membra, della sua gran forza e della bellezza della sua armatura.</p>
<p class="C41 V13">Chi l'ha mai spogliato della sua corazza? Chi è penetrato fra la doppia fila dei suoi denti?</p>
<p class="C41 V14">Chi gli ha aperti i due battenti della gola? Intorno alla chiusura dei suoi denti sta il terrore.</p>
<p class="C41 V15">Superbe sono le file dei suoi scudi, strettamente uniti come da un sigillo.</p>
<p class="C41 V16">Uno tocca l'altro, tra loro non passa l'aria.</p>
<p class="C41 V17">Sono saldati assieme, si tengono stretti, sono inseparabili.</p>
<p class="C41 V18">I suoi starnuti danno sprazzi di luce; i suoi occhi sono come le palpebre dell'aurora.</p>
<p class="C41 V19">Dalla sua bocca partono vampate, ne sprizzano fuori scintille di fuoco.</p>
<p class="C41 V20">Dalle sue narici esce un fumo, come da una pentola che bolle o da una caldaia.</p>
<p class="C41 V21">L'alito suo accende i carboni, una fiamma gli esce dalla gola.</p>
<p class="C41 V22">Nel suo collo risiede la forza, davanti a lui si fugge terrorizzati.</p>
<p class="C41 V23">Compatte sono in lui le parti flosce della sua carne, gli stanno salde addosso, non si muovono.</p>
<p class="C41 V24">Il suo cuore è duro come il sasso, duro come la macina di sotto.</p>
<p class="C41 V25">Quando si rizza, tremano i più forti, e dalla paura sono fuori di sé.</p>
<p class="C41 V26">Invano lo si attacca con la spada; a nulla valgono lancia, giavellotto, corazza.</p>
<p class="C41 V27">Il ferro è per lui come paglia; il rame, come legno tarlato.</p>
<p class="C41 V28">La figlia dell'arco non lo mette in fuga; le pietre della fionda si mutano per lui in stoppia.</p>
<p class="C41 V29">Stoppia gli pare la mazza e ride del fremere della lancia.</p>
<p class="C41 V30">Il suo ventre è armato di punte acute, lascia come tracce d'erpice sul fango.</p>
<p class="C41 V31">Fa bollire l'abisso come una caldaia, del mare fa come un gran vaso da profumi.</p>
<p class="C41 V32">Si lascia dietro una scia di luce; l'abisso pare coperto di bianca chioma.</p>
<p class="C41 V33">Non c'è sulla terra chi lo domi; è stato fatto per non aver paura.</p>
<p class="C41 V34">Guarda in faccia tutto ciò che è eccelso, è re su tutte le belve più superbe».</p>
<p class="C42 V1">Allora Giobbe rispose al SIGNORE e disse:</p>
<p class="C42 V2">«Io riconosco che tu puoi tutto e che nulla può impedirti di eseguire un tuo disegno.</p>
<p class="C42 V3">Chi è colui che senza intelligenza offusca il tuo disegno? Sì, ne ho parlato; ma non lo capivo; sono cose per me troppo meravigliose e io non le conosco.</p>
<p class="C42 V4">Ti prego, ascoltami, e io parlerò; ti farò delle domande e tu insegnami!</p>
<p class="C42 V5">Il mio orecchio aveva sentito parlare di te ma ora l'occhio mio ti ha visto.</p>
<p class="C42 V6">Perciò mi ravvedo, mi pento sulla polvere e sulla cenere».</p>
<p class="C42 V7">Dopo che ebbe rivolto questi discorsi a Giobbe, il SIGNORE disse a Elifaz di Teman: «La mia ira è accesa contro di te e contro i tuoi due amici, perché non avete parlato di me secondo la verità, come ha fatto il mio servo Giobbe.</p>
<p class="C42 V8">Ora dunque prendete sette tori e sette montoni, andate a trovare il mio servo Giobbe e offriteli in olocausto per voi stessi. Il mio servo Giobbe pregherà per voi e io avrò riguardo a lui per non punire la vostra follia, poiché non avete parlato di me secondo la verità, come ha fatto il mio servo Giobbe».</p>
<p class="C42 V9">Elifaz di Teman e Bildab di Suac e Zofar di Naama se ne andarono e fecero come il SIGNORE aveva loro ordinato; e il SIGNORE ebbe riguardo a Giobbe.</p>
<p class="C42 V10">Quando Giobbe ebbe pregato per i suoi amici, il SIGNORE lo ristabilì nella condizione di prima e gli rese il doppio di tutto quello che già gli era appartenuto.</p>
<p class="C42 V11">Tutti i suoi fratelli, tutte le sue sorelle e tutte le sue conoscenze di prima vennero a trovarlo, mangiarono con lui in casa sua, lo confortarono e lo consolarono di tutti i mali che il SIGNORE gli aveva fatto cadere addosso; e ognuno di loro gli diede un pezzo d'argento e un anello d'oro.</p>
<p class="C42 V12">Il SIGNORE benedì gli ultimi anni di Giobbe più dei primi; ed egli ebbe quattordicimila pecore, seimila cammelli, mille paia di buoi e mille asine.</p>
<p class="C42 V13">Ebbe pure sette figli e tre figlie;</p>
<p class="C42 V14">e chiamò la prima, Colomba; la seconda, Cassia; la terza, Cornustibia.</p>
<p class="C42 V15">In tutto il paese non c'erano donne così belle come le figlie di Giobbe; e il padre assegnò loro un'eredità tra i loro fratelli.</p>
<p class="C42 V16">Giobbe, dopo questo, visse centoquarant'anni e vide i suoi figli e i figli dei suoi figli, fino alla quarta generazione.</p>
<p class="C42 V17">Poi Giobbe morì vecchio e sazio di giorni.</p>
</div>
</div>
<div class="edizione LECTIO">
<div class="libro Gb">
<p class="CCAPITOLO VVERSO">TESTO</p>
</div>
</div>
</div>
</body>
</html>
