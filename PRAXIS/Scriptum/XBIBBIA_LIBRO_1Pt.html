<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">1Pt</div>
<div class="edizione CEI2008">
<div class="libro 1Pt">
<p class="CCAPITOLO VVERSO">TESTO</p>
<p class="C1 V1">Pietro, apostolo di Gesù Cristo, ai fedeli che vivono come stranieri, dispersi nel Ponto, nella Galazia, nella Cappadòcia, nell’Asia e nella Bitinia, scelti</p>
<p class="C1 V2">secondo il piano stabilito da Dio Padre, mediante lo Spirito che santifica, per obbedire a Gesù Cristo e per essere aspersi dal suo sangue: a voi grazia e pace in abbondanza.</p>
<p class="C1 V3">Sia benedetto Dio e Padre del Signore nostro Gesù Cristo, che nella sua grande misericordia ci ha rigenerati, mediante la risurrezione di Gesù Cristo dai morti, per una speranza viva,</p>
<p class="C1 V4">per un’eredità che non si corrompe, non si macchia e non marcisce. Essa è conservata nei cieli per voi,</p>
<p class="C1 V5">che dalla potenza di Dio siete custoditi mediante la fede, in vista della salvezza che sta per essere rivelata nell’ultimo tempo.</p>
<p class="C1 V6">Perciò siete ricolmi di gioia, anche se ora dovete essere, per un po’ di tempo, afflitti da varie prove,</p>
<p class="C1 V7">affinché la vostra fede, messa alla prova, molto più preziosa dell’oro – destinato a perire e tuttavia purificato con fuoco – torni a vostra lode, gloria e onore quando Gesù Cristo si manifesterà.</p>
<p class="C1 V8">Voi lo amate, pur senza averlo visto e ora, senza vederlo, credete in lui. Perciò esultate di gioia indicibile e gloriosa,</p>
<p class="C1 V9">mentre raggiungete la mèta della vostra fede: la salvezza delle anime.</p>
<p class="C1 V10">Su questa salvezza indagarono e scrutarono i profeti, che preannunciavano la grazia a voi destinata;</p>
<p class="C1 V11">essi cercavano di sapere quale momento o quali circostanze indicasse lo Spirito di Cristo che era in loro, quando prediceva le sofferenze destinate a Cristo e le glorie che le avrebbero seguite.</p>
<p class="C1 V12">A loro fu rivelato che, non per se stessi, ma per voi erano servitori di quelle cose che ora vi sono annunciate per mezzo di coloro che vi hanno portato il Vangelo mediante lo Spirito Santo, mandato dal cielo: cose nelle quali gli angeli desiderano fissare lo sguardo.</p>
<p class="C1 V13">Perciò, cingendo i fianchi della vostra mente e restando sobri, ponete tutta la vostra speranza in quella grazia che vi sarà data quando Gesù Cristo si manifesterà.</p>
<p class="C1 V14">Come figli obbedienti, non conformatevi ai desideri di un tempo, quando eravate nell’ignoranza,</p>
<p class="C1 V15">ma, come il Santo che vi ha chiamati, diventate santi anche voi in tutta la vostra condotta.</p>
<p class="C1 V16">Poiché sta scritto: Sarete santi, perché io sono santo.</p>
<p class="C1 V17">E se chiamate Padre colui che, senza fare preferenze, giudica ciascuno secondo le proprie opere, comportatevi con timore di Dio nel tempo in cui vivete quaggiù come stranieri.</p>
<p class="C1 V18">Voi sapete che non a prezzo di cose effimere, come argento e oro, foste liberati dalla vostra vuota condotta, ereditata dai padri,</p>
<p class="C1 V19">ma con il sangue prezioso di Cristo, agnello senza difetti e senza macchia.</p>
<p class="C1 V20">Egli fu predestinato già prima della fondazione del mondo, ma negli ultimi tempi si è manifestato per voi;</p>
<p class="C1 V21">e voi per opera sua credete in Dio, che lo ha risuscitato dai morti e gli ha dato gloria, in modo che la vostra fede e la vostra speranza siano rivolte a Dio.</p>
<p class="C1 V22">Dopo aver purificato le vostre anime con l’obbedienza alla verità per amarvi sinceramente come fratelli, amatevi intensamente, di vero cuore, gli uni gli altri,</p>
<p class="C1 V23">rigenerati non da un seme corruttibile ma incorruttibile, per mezzo della parola di Dio viva ed eterna.</p>
<p class="C1 V24">Perché ogni carne è come l’erba e tutta la sua gloria come un fiore di campo. L’erba inaridisce, i fiori cadono,</p>
<p class="C1 V25">ma la parola del Signore rimane in eterno. E questa è la parola del Vangelo che vi è stato annunciato. </p>
<p class="C2 V1">Allontanate dunque ogni genere di cattiveria e di frode, ipocrisie, gelosie e ogni maldicenza.</p>
<p class="C2 V2">Come bambini appena nati desiderate avidamente il genuino latte spirituale, grazie al quale voi possiate crescere verso la salvezza,</p>
<p class="C2 V3">se davvero avete gustato che buono è il Signore.</p>
<p class="C2 V4">Avvicinandovi a lui, pietra viva, rifiutata dagli uomini ma scelta e preziosa davanti a Dio,</p>
<p class="C2 V5">quali pietre vive siete costruiti anche voi come edificio spirituale, per un sacerdozio santo e per offrire sacrifici spirituali graditi a Dio, mediante Gesù Cristo.</p>
<p class="C2 V6">Si legge infatti nella Scrittura: Ecco, io pongo in Sion una pietra d’angolo, scelta, preziosa, e chi crede in essa non resterà deluso.</p>
<p class="C2 V7">Onore dunque a voi che credete; ma per quelli che non credono la pietra che i costruttori hanno scartato è diventata pietra d’angolo</p>
<p class="C2 V8">e sasso d’inciampo, pietra di scandalo. Essi v’inciampano perché non obbediscono alla Parola. A questo erano destinati.</p>
<p class="C2 V9">Voi invece siete stirpe eletta, sacerdozio regale, nazione santa, popolo che Dio si è acquistato perché proclami le opere ammirevoli di lui, che vi ha chiamato dalle tenebre alla sua luce meravigliosa.</p>
<p class="C2 V10">Un tempo voi eravate non-popolo, ora invece siete popolo di Dio; un tempo eravate esclusi dalla misericordia, ora invece avete ottenuto misericordia.</p>
<p class="C2 V11">Carissimi, io vi esorto come stranieri e pellegrini ad astenervi dai cattivi desideri della carne, che fanno guerra all’anima.</p>
<p class="C2 V12">Tenete una condotta esemplare fra i pagani perché, mentre vi calunniano come malfattori, al vedere le vostre buone opere diano gloria a Dio nel giorno della sua visita.</p>
<p class="C2 V13">Vivete sottomessi ad ogni umana autorità per amore del Signore: sia al re come sovrano,</p>
<p class="C2 V14">sia ai governatori come inviati da lui per punire i malfattori e premiare quelli che fanno il bene.</p>
<p class="C2 V15">Perché questa è la volontà di Dio: che, operando il bene, voi chiudiate la bocca all’ignoranza degli stolti,</p>
<p class="C2 V16">come uomini liberi, servendovi della libertà non come di un velo per coprire la malizia, ma come servi di Dio.</p>
<p class="C2 V17">Onorate tutti, amate i vostri fratelli, temete Dio, onorate il re.</p>
<p class="C2 V18">Domestici, state sottomessi con profondo rispetto ai vostri padroni, non solo a quelli buoni e miti, ma anche a quelli prepotenti.</p>
<p class="C2 V19">Questa è grazia: subire afflizioni, soffrendo ingiustamente a causa della conoscenza di Dio;</p>
<p class="C2 V20">che gloria sarebbe, infatti, sopportare di essere percossi quando si è colpevoli? Ma se, facendo il bene, sopporterete con pazienza la sofferenza, ciò sarà gradito davanti a Dio.</p>
<p class="C2 V21">A questo infatti siete stati chiamati, perché anche Cristo patì per voi, lasciandovi un esempio, perché ne seguiate le orme:</p>
<p class="C2 V22">egli non commise peccato e non si trovò inganno sulla sua bocca;</p>
<p class="C2 V23">insultato, non rispondeva con insulti, maltrattato, non minacciava vendetta, ma si affidava a colui che giudica con giustizia.</p>
<p class="C2 V24">Egli portò i nostri peccati nel suo corpo sul legno della croce, perché, non vivendo più per il peccato, vivessimo per la giustizia; dalle sue piaghe siete stati guariti.</p>
<p class="C2 V25">Eravate erranti come pecore, ma ora siete stati ricondotti al pastore e custode delle vostre anime. </p>
<p class="C3 V1">Allo stesso modo voi, mogli, state sottomesse ai vostri mariti, perché, anche se alcuni non credono alla Parola, vengano riguadagnati dal comportamento delle mogli senza bisogno di discorsi,</p>
<p class="C3 V2">avendo davanti agli occhi la vostra condotta casta e rispettosa.</p>
<p class="C3 V3">Il vostro ornamento non sia quello esteriore – capelli intrecciati, collane d’oro, sfoggio di vestiti –</p>
<p class="C3 V4">ma piuttosto, nel profondo del vostro cuore, un’anima incorruttibile, piena di mitezza e di pace: ecco ciò che è prezioso davanti a Dio.</p>
<p class="C3 V5">Così un tempo si ornavano le sante donne che speravano in Dio; esse stavano sottomesse ai loro mariti,</p>
<p class="C3 V6">come Sara che obbediva ad Abramo, chiamandolo signore. Di lei siete diventate figlie, se operate il bene e non vi lasciate sgomentare da alcuna minaccia.</p>
<p class="C3 V7">Così pure voi, mariti, trattate con riguardo le vostre mogli, perché il loro corpo è più debole, e rendete loro onore perché partecipano con voi della grazia della vita: così le vostre preghiere non troveranno ostacolo.</p>
<p class="C3 V8">E infine siate tutti concordi, partecipi delle gioie e dei dolori degli altri, animati da affetto fraterno, misericordiosi, umili.</p>
<p class="C3 V9">Non rendete male per male né ingiuria per ingiuria, ma rispondete augurando il bene. A questo infatti siete stati chiamati da Dio per avere in eredità la sua benedizione.</p>
<p class="C3 V10">Chi infatti vuole amare la vita e vedere giorni felici trattenga la lingua dal male e le labbra da parole d’inganno,</p>
<p class="C3 V11">eviti il male e faccia il bene, cerchi la pace e la segua,</p>
<p class="C3 V12">perché gli occhi del Signore sono sopra i giusti e le sue orecchie sono attente alle loro preghiere; ma il volto del Signore è contro coloro che fanno il male.</p>
<p class="C3 V13">E chi potrà farvi del male, se sarete ferventi nel bene?</p>
<p class="C3 V14">Se poi doveste soffrire per la giustizia, beati voi! Non sgomentatevi per paura di loro e non turbatevi,</p>
<p class="C3 V15">ma adorate il Signore, Cristo, nei vostri cuori, pronti sempre a rispondere a chiunque vi domandi ragione della speranza che è in voi.</p>
<p class="C3 V16">Tuttavia questo sia fatto con dolcezza e rispetto, con una retta coscienza, perché, nel momento stesso in cui si parla male di voi, rimangano svergognati quelli che malignano sulla vostra buona condotta in Cristo.</p>
<p class="C3 V17">Se questa infatti è la volontà di Dio, è meglio soffrire operando il bene che facendo il male,</p>
<p class="C3 V18">perché anche Cristo è morto una volta per sempre per i peccati, giusto per gli ingiusti, per ricondurvi a Dio; messo a morte nel corpo, ma reso vivo nello spirito.</p>
<p class="C3 V19">E nello spirito andò a portare l’annuncio anche alle anime prigioniere,</p>
<p class="C3 V20">che un tempo avevano rifiutato di credere, quando Dio, nella sua magnanimità, pazientava nei giorni di Noè, mentre si fabbricava l’arca, nella quale poche persone, otto in tutto, furono salvate per mezzo dell’acqua.</p>
<p class="C3 V21">Quest’acqua, come immagine del battesimo, ora salva anche voi; non porta via la sporcizia del corpo, ma è invocazione di salvezza rivolta a Dio da parte di una buona coscienza, in virtù della risurrezione di Gesù Cristo.</p>
<p class="C3 V22">Egli è alla destra di Dio, dopo essere salito al cielo e aver ottenuto la sovranità sugli angeli, i Principati e le Potenze. </p>
<p class="C4 V1">Avendo Cristo sofferto nel corpo, anche voi dunque armatevi degli stessi sentimenti. Chi ha sofferto nel corpo ha rotto con il peccato,</p>
<p class="C4 V2">per non vivere più il resto della sua vita nelle passioni umane, ma secondo la volontà di Dio.</p>
<p class="C4 V3">È finito il tempo trascorso nel soddisfare le passioni dei pagani, vivendo nei vizi, nelle cupidigie, nei bagordi, nelle orge, nelle ubriachezze e nel culto illecito degli idoli.</p>
<p class="C4 V4">Per questo trovano strano che voi non corriate insieme con loro verso questo torrente di perdizione, e vi oltraggiano.</p>
<p class="C4 V5">Ma renderanno conto a colui che è pronto a giudicare i vivi e i morti.</p>
<p class="C4 V6">Infatti anche ai morti è stata annunciata la buona novella, affinché siano condannati, come tutti gli uomini, nel corpo, ma vivano secondo Dio nello Spirito.</p>
<p class="C4 V7">La fine di tutte le cose è vicina. Siate dunque moderati e sobri, per dedicarvi alla preghiera.</p>
<p class="C4 V8">Soprattutto conservate tra voi una carità fervente, perché la carità copre una moltitudine di peccati.</p>
<p class="C4 V9">Praticate l’ospitalità gli uni verso gli altri, senza mormorare.</p>
<p class="C4 V10">Ciascuno, secondo il dono ricevuto, lo metta a servizio degli altri, come buoni amministratori della multiforme grazia di Dio.</p>
<p class="C4 V11">Chi parla, lo faccia con parole di Dio; chi esercita un ufficio, lo compia con l’energia ricevuta da Dio, perché in tutto sia glorificato Dio per mezzo di Gesù Cristo, al quale appartengono la gloria e la potenza nei secoli dei secoli. Amen!</p>
<p class="C4 V12">Carissimi, non meravigliatevi della persecuzione che, come un incendio, è scoppiata in mezzo a voi per mettervi alla prova, come se vi accadesse qualcosa di strano.</p>
<p class="C4 V13">Ma, nella misura in cui partecipate alle sofferenze di Cristo, rallegratevi perché anche nella rivelazione della sua gloria possiate rallegrarvi ed esultare.</p>
<p class="C4 V14">Beati voi, se venite insultati per il nome di Cristo, perché lo Spirito della gloria, che è Spirito di Dio, riposa su di voi.</p>
<p class="C4 V15">Nessuno di voi abbia a soffrire come omicida o ladro o malfattore o delatore.</p>
<p class="C4 V16">Ma se uno soffre come cristiano, non ne arrossisca; per questo nome, anzi, dia gloria a Dio.</p>
<p class="C4 V17">È questo il momento in cui ha inizio il giudizio a partire dalla casa di Dio; e se incomincia da noi, quale sarà la fine di quelli che non obbediscono al vangelo di Dio?</p>
<p class="C4 V18">E se il giusto a stento si salverà, che ne sarà dell’empio e del peccatore?</p>
<p class="C4 V19">Perciò anche quelli che soffrono secondo il volere di Dio, consegnino la loro vita al Creatore fedele, compiendo il bene. </p>
<p class="C5 V1">Esorto gli anziani che sono tra voi, quale anziano come loro, testimone delle sofferenze di Cristo e partecipe della gloria che deve manifestarsi:</p>
<p class="C5 V2">pascete il gregge di Dio che vi è affidato, sorvegliandolo non perché costretti ma volentieri, come piace a Dio, non per vergognoso interesse, ma con animo generoso,</p>
<p class="C5 V3">non come padroni delle persone a voi affidate, ma facendovi modelli del gregge.</p>
<p class="C5 V4">E quando apparirà il Pastore supremo, riceverete la corona della gloria che non appassisce.</p>
<p class="C5 V5">Anche voi, giovani, siate sottomessi agli anziani. Rivestitevi tutti di umiltà gli uni verso gli altri, perché Dio resiste ai superbi, ma dà grazia agli umili.</p>
<p class="C5 V6">Umiliatevi dunque sotto la potente mano di Dio, affinché vi esalti al tempo opportuno,</p>
<p class="C5 V7">riversando su di lui ogni vostra preoccupazione, perché egli ha cura di voi.</p>
<p class="C5 V8">Siate sobri, vegliate. Il vostro nemico, il diavolo, come leone ruggente va in giro cercando chi divorare.</p>
<p class="C5 V9">Resistetegli saldi nella fede, sapendo che le medesime sofferenze sono imposte ai vostri fratelli sparsi per il mondo.</p>
<p class="C5 V10">E il Dio di ogni grazia, il quale vi ha chiamati alla sua gloria eterna in Cristo Gesù, egli stesso, dopo che avrete un poco sofferto, vi ristabilirà, vi confermerà, vi rafforzerà, vi darà solide fondamenta.</p>
<p class="C5 V11">A lui la potenza nei secoli. Amen!</p>
<p class="C5 V12">Vi ho scritto brevemente per mezzo di Silvano, che io ritengo fratello fedele, per esortarvi e attestarvi che questa è la vera grazia di Dio. In essa state saldi!</p>
<p class="C5 V13">Vi saluta la comunità che vive in Babilonia e anche Marco, figlio mio.</p>
<p class="C5 V14">Salutatevi l’un l’altro con un bacio d’amore fraterno. Pace a voi tutti che siete in Cristo!   </p>
</div>
</div>
<div class="edizione CEI1974">
<div class="libro 1Pt">
<p class="CCAPITOLO VVERSO">TESTO</p>
<p class="C1 V1">Pietro, apostolo di Gesù Cristo, ai fedeli dispersi nel Ponto, nella Galazia, nella Cappadòcia, nell'Asia e nella Bitinia, eletti</p>
<p class="C1 V2">secondo la prescienza di Dio Padre, mediante la santificazione dello Spirito, per obbedire a Gesù Cristo e per essere aspersi del suo sangue: grazia e pace a voi in abbondanza.</p>
<p class="C1 V3">Sia benedetto Dio e Padre del Signore nostro Gesù Cristo; nella sua grande misericordia egli ci ha rigenerati, mediante la risurrezione di Gesù Cristo dai morti, per una speranza viva,</p>
<p class="C1 V4">per una eredità che non si corrompe, non si macchia e non marcisce. Essa è conservata nei cieli per voi,</p>
<p class="C1 V5">che dalla potenza di Dio siete custoditi mediante la fede, per la vostra salvezza, prossima a rivelarsi negli ultimi tempi.</p>
<p class="C1 V6">Perciò siete ricolmi di gioia, anche se ora dovete essere un po' afflitti da varie prove,</p>
<p class="C1 V7">perché il valore della vostra fede, molto più preziosa dell'oro, che, pur destinato a perire, tuttavia si prova col fuoco, torni a vostra lode, gloria e onore nella manifestazione di Gesù Cristo:</p>
<p class="C1 V8">voi lo amate, pur senza averlo visto; e ora senza vederlo credete in lui. Perciò esultate di gioia indicibile e gloriosa,</p>
<p class="C1 V9">mentre conseguite la mèta della vostra fede, cioè la salvezza delle anime.</p>
<p class="C1 V10">Su questa salvezza indagarono e scrutarono i profeti che profetizzarono sulla grazia a voi destinata</p>
<p class="C1 V11">cercando di indagare a quale momento o a quali circostanze accennasse lo Spirito di Cristo che era in loro, quando prediceva le sofferenze destinate a Cristo e le glorie che dovevano seguirle.</p>
<p class="C1 V12">E fu loro rivelato che non per se stessi, ma per voi, erano ministri di quelle cose che ora vi sono state annunziate da coloro che vi hanno predicato il vangelo nello Spirito Santo mandato dal cielo; cose nelle quali gli angeli desiderano fissare lo sguardo.</p>
<p class="C1 V13">Perciò, dopo aver preparato la vostra mente all'azione, siate vigilanti, fissate ogni speranza in quella grazia che vi sarà data quando Gesù Cristo si rivelerà.</p>
<p class="C1 V14">Come figli obbedienti, non conformatevi ai desideri d'un tempo, quando eravate nell'ignoranza,</p>
<p class="C1 V15">ma ad immagine del Santo che vi ha chiamati, diventate santi anche voi in tutta la vostra condotta;</p>
<p class="C1 V16">poiché sta scritto: Voi sarete santi, perché io sono santo.</p>
<p class="C1 V17">E se pregando chiamate Padre colui che senza riguardi personali giudica ciascuno secondo le sue opere, comportatevi con timore nel tempo del vostro pellegrinaggio.</p>
<p class="C1 V18">Voi sapete che non a prezzo di cose corruttibili, come l'argento e l'oro, foste liberati dalla vostra vuota condotta ereditata dai vostri padri,</p>
<p class="C1 V19">ma con il sangue prezioso di Cristo, come di agnello senza difetti e senza macchia.</p>
<p class="C1 V20">Egli fu predestinato già prima della fondazione del mondo, ma si è manifestato negli ultimi tempi per voi.</p>
<p class="C1 V21">E voi per opera sua credete in Dio, che l'ha risuscitato dai morti e gli ha dato gloria e così la vostra fede e la vostra speranza sono fisse in Dio.</p>
<p class="C1 V22">Dopo aver santificato le vostre anime con l'obbedienza alla verità, per amarvi sinceramente come fratelli, amatevi intensamente, di vero cuore, gli uni gli altri,</p>
<p class="C1 V23">essendo stati rigenerati non da un seme corruttibile, ma immortale, cioè dalla parola di Dio viva ed eterna.</p>
<p class="C1 V24">Poiché tutti i mortali sono come l'erba e ogni loro splendore è come fiore d'erba. L'erba inaridisce, i fiori cadono,</p>
<p class="C1 V25">ma la parola del Signore rimane in eterno. E questa è la parola del vangelo che vi è stato annunziato.</p>
<p class="C2 V1">Deposta dunque ogni malizia e ogni frode e ipocrisia, le gelosie e ogni maldicenza,</p>
<p class="C2 V2">come bambini appena nati bramate il puro latte spirituale, per crescere con esso verso la salvezza:</p>
<p class="C2 V3">se davvero avete già gustato come è buono il Signore.</p>
<p class="C2 V4">Stringendovi a lui, pietra viva, rigettata dagli uomini, ma scelta e preziosa davanti a Dio,</p>
<p class="C2 V5">anche voi venite impiegati come pietre vive per la costruzione di un edificio spirituale, per un sacerdozio santo, per offrire sacrifici spirituali graditi a Dio, per mezzo di Gesù Cristo.</p>
<p class="C2 V6">Si legge infatti nella Scrittura: Ecco io pongo in Sion una pietra angolare, scelta, preziosa e chi crede in essa non resterà confuso.</p>
<p class="C2 V7">Onore dunque a voi che credete; ma per gli increduli la pietra che i costruttori hanno scartato è divenuta la pietra angolare,</p>
<p class="C2 V8">sasso d'inciampo e pietra di scandalo. Loro v'inciampano perché non credono alla parola; a questo sono stati destinati.</p>
<p class="C2 V9">Ma voi siete la stirpe eletta, il sacerdozio regale, la nazione santa, il popolo che Dio si è acquistato perché proclami le opere meravigliose di lui che vi ha chiamato dalle tenebre alla sua ammirabile luce;</p>
<p class="C2 V10">voi, che un tempo eravate non-popolo, ora invece siete il popolo di Dio; voi, un tempo esclusi dalla misericordia, ora invece avete ottenuto misericordia.</p>
<p class="C2 V11">Carissimi, io vi esorto come stranieri e pellegrini ad astenervi dai desideri della carne che fanno guerra all'anima.</p>
<p class="C2 V12">La vostra condotta tra i pagani sia irreprensibile, perché mentre vi calunniano come malfattori, al vedere le vostre buone opere giungano a glorificare Dio nel giorno del giudizio.</p>
<p class="C2 V13">State sottomessi ad ogni istituzione umana per amore del Signore: sia al re come sovrano,</p>
<p class="C2 V14">sia ai governatori come ai suoi inviati per punire i malfattori e premiare i buoni.</p>
<p class="C2 V15">Perché questa è la volontà di Dio: che, operando il bene, voi chiudiate la bocca all'ignoranza degli stolti.</p>
<p class="C2 V16">Comportatevi come uomini liberi, non servendovi della libertà come di un velo per coprire la malizia, ma come servitori di Dio.</p>
<p class="C2 V17">Onorate tutti, amate i vostri fratelli, temete Dio, onorate il re.</p>
<p class="C2 V18">Domestici, state soggetti con profondo rispetto ai vostri padroni, non solo a quelli buoni e miti, ma anche a quelli difficili.</p>
<p class="C2 V19">È una grazia per chi conosce Dio subire afflizioni, soffrendo ingiustamente;</p>
<p class="C2 V20">che gloria sarebbe infatti sopportare il castigo se avete mancato? Ma se facendo il bene sopporterete con pazienza la sofferenza, ciò sarà gradito davanti a Dio.</p>
<p class="C2 V21">A questo infatti siete stati chiamati, poiché anche Cristo patì per voi, lasciandovi un esempio, perché ne seguiate le orme:</p>
<p class="C2 V22">egli non commise peccato e non si trovò inganno sulla sua bocca,</p>
<p class="C2 V23">oltraggiato non rispondeva con oltraggi, e soffrendo non minacciava vendetta, ma rimetteva la sua causa a colui che giudica con giustizia.</p>
<p class="C2 V24">Egli portò i nostri peccati nel suo corpo sul legno della croce, perché, non vivendo più per il peccato, vivessimo per la giustizia;</p>
<p class="C2 V25">dalle sue piaghe siete stati guariti. Eravate erranti come pecore, ma ora siete tornati al pastore e guardiano delle vostre anime.</p>
<p class="C3 V1">Ugualmente voi, mogli, state sottomesse ai vostri mariti perché, anche se alcuni si rifiutano di credere alla parola, vengano dalla condotta delle mogli, senza bisogno di parole, conquistati</p>
<p class="C3 V2">considerando la vostra condotta casta e rispettosa.</p>
<p class="C3 V3">Il vostro ornamento non sia quello esteriore - capelli intrecciati, collane d'oro, sfoggio di vestiti -;</p>
<p class="C3 V4">cercate piuttosto di adornare l'interno del vostro cuore con un'anima incorruttibile piena di mitezza e di pace: ecco ciò che è prezioso davanti a Dio.</p>
<p class="C3 V5">Così una volta si ornavano le sante donne che speravano in Dio; esse stavano sottomesse ai loro mariti,</p>
<p class="C3 V6">come Sara che obbediva ad Abramo, chiamandolo signore. Di essa siete diventate figlie, se operate il bene e non vi lasciate sgomentare da alcuna minaccia.</p>
<p class="C3 V7">E ugualmente voi, mariti, trattate con riguardo le vostre mogli, perché il loro corpo è più debole, e rendete loro onore perché partecipano con voi della grazia della vita: così non saranno impedite le vostre preghiere.</p>
<p class="C3 V8">E finalmente siate tutti concordi, partecipi delle gioie e dei dolori degli altri, animati da affetto fraterno, misericordiosi, umili;</p>
<p class="C3 V9">non rendete male per male, né ingiuria per ingiuria, ma, al contrario, rispondete benedicendo; poiché a questo siete stati chiamati per avere in eredità la benedizione.</p>
<p class="C3 V10">Infatti: Chi vuole amare la vita e vedere giorni felici, trattenga la sua lingua dal male e le sue labbra da parole d'inganno;</p>
<p class="C3 V11">eviti il male e faccia il bene, cerchi la pace e la segua,</p>
<p class="C3 V12">perché gli occhi del Signore sono sopra i giusti e le sue orecchie sono attente alle loro preghiere; ma il volto del Signore è contro coloro che fanno il male.</p>
<p class="C3 V13">E chi vi potrà fare del male, se sarete ferventi nel bene?</p>
<p class="C3 V14">E se anche doveste soffrire per la giustizia, beati voi! Non vi sgomentate per paura di loro, né vi turbate,</p>
<p class="C3 V15">ma adorate il Signore, Cristo, nei vostri cuori, pronti sempre a rispondere a chiunque vi domandi ragione della speranza che è in voi. Tuttavia questo sia fatto con dolcezza e rispetto,</p>
<p class="C3 V16">con una retta coscienza, perché nel momento stesso in cui si parla male di voi rimangano svergognati quelli che malignano sulla vostra buona condotta in Cristo.</p>
<p class="C3 V17">È meglio infatti, se così vuole Dio, soffrire operando il bene che facendo il male.</p>
<p class="C3 V18">Anche Cristo è morto una volta per sempre per i peccati, giusto per gli ingiusti, per ricondurvi a Dio; messo a morte nella carne, ma reso vivo nello spirito.</p>
<p class="C3 V19">E in spirito andò ad annunziare la salvezza anche agli spiriti che attendevano in prigione;</p>
<p class="C3 V20">essi avevano un tempo rifiutato di credere quando la magnanimità di Dio pazientava nei giorni di Noè, mentre si fabbricava l'arca, nella quale poche persone, otto in tutto, furono salvate per mezzo dell'acqua.</p>
<p class="C3 V21">Figura, questa, del battesimo, che ora salva voi; esso non è rimozione di sporcizia del corpo, ma invocazione di salvezza rivolta a Dio da parte di una buona coscienza, in virtù della risurrezione di Gesù Cristo,</p>
<p class="C3 V22">il quale è alla destra di Dio, dopo essere salito al cielo e aver ottenuto la sovranità sugli angeli, i Principati e le Potenze.</p>
<p class="C4 V1">Poiché dunque Cristo soffrì nella carne, anche voi armatevi degli stessi sentimenti; chi ha sofferto nel suo corpo ha rotto definitivamente col peccato,</p>
<p class="C4 V2">per non servire più alle passioni umane ma alla volontà di Dio, nel tempo che gli rimane in questa vita mortale.</p>
<p class="C4 V3">Basta col tempo trascorso nel soddisfare le passioni del paganesimo, vivendo nelle dissolutezze, nelle passioni, nelle crapule, nei bagordi, nelle ubriachezze e nel culto illecito degli idoli.</p>
<p class="C4 V4">Per questo trovano strano che voi non corriate insieme con loro verso questo torrente di perdizione e vi oltraggiano.</p>
<p class="C4 V5">Ma renderanno conto a colui che è pronto a giudicare i vivi e i morti;</p>
<p class="C4 V6">infatti è stata annunziata la buona novella anche ai morti, perché pur avendo subìto, perdendo la vita del corpo, la condanna comune a tutti gli uomini, vivano secondo Dio nello spirito.</p>
<p class="C4 V7">La fine di tutte le cose è vicina. Siate dunque moderati e sobri, per dedicarvi alla preghiera.</p>
<p class="C4 V8">Soprattutto conservate tra voi una grande carità, perché la carità copre una moltitudine di peccati.</p>
<p class="C4 V9">Praticate l'ospitalità gli uni verso gli altri, senza mormorare.</p>
<p class="C4 V10">Ciascuno viva secondo la grazia ricevuta, mettendola a servizio degli altri, come buoni amministratori di una multiforme grazia di Dio.</p>
<p class="C4 V11">Chi parla, lo faccia come con parole di Dio; chi esercita un ufficio, lo compia con l'energia ricevuta da Dio, perché in tutto venga glorificato Dio per mezzo di Gesù Cristo, al quale appartiene la gloria e la potenza nei secoli dei secoli. Amen!</p>
<p class="C4 V12">Carissimi, non siate sorpresi per l'incendio di persecuzione che si è acceso in mezzo a voi per provarvi, come se vi accadesse qualcosa di strano.</p>
<p class="C4 V13">Ma nella misura in cui partecipate alle sofferenze di Cristo, rallegratevi perché anche nella rivelazione della sua gloria possiate rallegrarvi ed esultare.</p>
<p class="C4 V14">Beati voi, se venite insultati per il nome di Cristo, perché lo Spirito della gloria e lo Spirito di Dio riposa su di voi.</p>
<p class="C4 V15">Nessuno di voi abbia a soffrire come omicida o ladro o malfattore o delatore.</p>
<p class="C4 V16">Ma se uno soffre come cristiano, non ne arrossisca; glorifichi anzi Dio per questo nome.</p>
<p class="C4 V17">È giunto infatti il momento in cui inizia il giudizio dalla casa di Dio; e se inizia da noi, quale sarà la fine di coloro che rifiutano di credere al vangelo di Dio?</p>
<p class="C4 V18">E se il giusto a stento si salverà, che ne sarà dell'empio e del peccatore?</p>
<p class="C4 V19">Perciò anche quelli che soffrono secondo il volere di Dio, si mettano nelle mani del loro Creatore fedele e continuino a fare il bene.</p>
<p class="C5 V1">Esorto gli anziani che sono tra voi, quale anziano come loro, testimone delle sofferenze di Cristo e partecipe della gloria che deve manifestarsi:</p>
<p class="C5 V2">pascete il gregge di Dio che vi è affidato, sorvegliandolo non per forza ma volentieri secondo Dio; non per vile interesse, ma di buon animo;</p>
<p class="C5 V3">non spadroneggiando sulle persone a voi affidate, ma facendovi modelli del gregge.</p>
<p class="C5 V4">E quando apparirà il pastore supremo, riceverete la corona della gloria che non appassisce.</p>
<p class="C5 V5">Ugualmente, voi, giovani, siate sottomessi agli anziani. Rivestitevi tutti di umiltà gli uni verso gli altri, perché Dio resiste ai superbi, ma dà grazia agli umili.</p>
<p class="C5 V6">Umiliatevi dunque sotto la potente mano di Dio, perché vi esalti al tempo opportuno,</p>
<p class="C5 V7">gettando in lui ogni vostra preoccupazione, perché egli ha cura di voi.</p>
<p class="C5 V8">Siate temperanti, vigilate. Il vostro nemico, il diavolo, come leone ruggente va in giro, cercando chi divorare.</p>
<p class="C5 V9">Resistetegli saldi nella fede, sapendo che i vostri fratelli sparsi per il mondo subiscono le stesse sofferenze di voi.</p>
<p class="C5 V10">E il Dio di ogni grazia, il quale vi ha chiamati alla sua gloria eterna in Cristo, egli stesso vi ristabilirà, dopo una breve sofferenza vi confermerà e vi renderà forti e saldi.</p>
<p class="C5 V11">A lui la potenza nei secoli. Amen!</p>
<p class="C5 V12">Vi ho scritto, come io ritengo, brevemente per mezzo di Silvano, fratello fedele, per esortarvi e attestarvi che questa è la vera grazia di Dio. In essa state saldi!</p>
<p class="C5 V13">Vi saluta la comunità che è stata eletta come voi e dimora in Babilonia; e anche Marco, mio figlio.</p>
<p class="C5 V14">Salutatevi l'un l'altro con bacio di carità. Pace a voi tutti che siete in Cristo!</p>
</div>
</div>
<div class="edizione DIODATI">
<div class="libro 1Pt">
<p class="CCAPITOLO VVERSO">TESTO</p>
<p class="C1 V1">Pietro, apostolo di Gesú Cristo, agli eletti che risiedono come stranieri, dispersi nel Ponto, nella Galazia, nella Cappadocia, nell'Asia e nella Bitinia,</p>
<p class="C1 V2">eletti secondo la preordinazione di Dio Padre, mediante la santificazione dello Spirito, per ubbidire e per essere aspersi col sangue di Gesú Cristo: grazia e pace vi siano moltiplicate.</p>
<p class="C1 V3">Benedetto sia il Dio e Padre del Signor nostro Gesú Cristo, il quale nella sua grande misericordia ci ha rigenerati, a una viva speranza per mezzo della risurrezione di Gesú Cristo dai morti,</p>
<p class="C1 V4">per un'eredità incorruttibile, incontaminata e immarcescibile, conservata nei cieli per voi</p>
<p class="C1 V5">che dalla potenza di Dio mediante la fede siete custoditi, per la salvezza che sarà prontamente rivelata negli ultimi tempi.</p>
<p class="C1 V6">A motivo di questo voi gioite anche se al presente, per un podi tempo, dovete essere afflitti da varie prove,</p>
<p class="C1 V7">affinché la prova della vostra fede, che è molto piú preziosa dell'oro che perisce anche se vien provato col fuoco, risulti a lode, onore e gloria nella rivelazione di Gesú Cristo,</p>
<p class="C1 V8">che, pur non avendolo visto, voi amate e, credendo in lui anche se ora non lo vedete, voi esultate di una gioia ineffabile e gloriosa,</p>
<p class="C1 V9">ottenendo il compimento della vostra fede, la salvezza delle anime.</p>
<p class="C1 V10">Intorno a questa salvezza ricercarono e investigarono i profeti che profetizzarono della grazia destinata a voi,</p>
<p class="C1 V11">cercando di conoscere il tempo e le circostanze che erano indicate dallo Spirito di Cristo che era in loro, e che attestava anticipatamente delle sofferenze che sarebbero toccate a Cristo e delle glorie che le avrebbero seguite.</p>
<p class="C1 V12">A loro fu rivelato che, non per se stessi ma per noi, amministravano quelle cose che ora vi sono state annunziate da coloro che vi hanno predicato l'evangelo, mediante lo Spirito Santo mandato dal cielo; cose nelle quali gli angeli desiderano riguardare addentro.</p>
<p class="C1 V13">Perciò, avendo cinti i lombi della vostra mente, siate vigilanti, e riponete piena speranza nella grazia che vi sarà conferita nella rivelazione di Gesú Cristo.</p>
<p class="C1 V14">Come figli ubbidienti, non conformatevi alle concupiscenze del tempo passato, quando eravate nell'ignoranza,</p>
<p class="C1 V15">ma come colui che vi ha chiamati è santo, voi pure siate santi in tutta la vostra condotta,</p>
<p class="C1 V16">poiché sta scritto: «Siate santi, perché io sono santo».</p>
<p class="C1 V17">E se invocate come Padre colui che senza favoritismi di persona giudica secondo l'opera di ciascuno, conducetevi con timore per tutto il tempo del vostro pellegrinaggio,</p>
<p class="C1 V18">sapendo che non con cose corruttibili, come argento od oro, siete stati riscattati dal vostro vano modo di vivere tramandatovi dai padri,</p>
<p class="C1 V19">ma col prezioso sangue di Cristo, come di Agnello senza difetto e senza macchia,</p>
<p class="C1 V20">preconosciuto prima della fondazione del mondo, ma manifestato negli ultimi tempi per voi,</p>
<p class="C1 V21">che per mezzo di lui credete in Dio che lo ha risuscitato dai morti e gli ha dato gloria, affinché la vostra fede e speranza fossero in Dio.</p>
<p class="C1 V22">Avendo purificato le anime vostre con l'ubbidienza alla verità mediante lo Spirito, per avere un amore fraterno senza alcuna simulazione, amatevi intensamente gli uni gli altri di puro cuore,</p>
<p class="C1 V23">perché siete stati rigenerati non da un seme corruttibile, ma incorruttibile, per mezzo della parola di Dio vivente e che dura in eterno.</p>
<p class="C1 V24">Poiché ogni carne è come l'erba ed ogni gloria d'uomo è come il fiore dell'erba; l'erba si secca e il fiore cade,</p>
<p class="C1 V25">ma la parola del Signore rimane in eterno; e questa è la parola che vi è stata annunziata.</p>
<p class="C2 V1">Deposta dunque ogni malizia ed ogni inganno, le ipocrisie, le invidie ed ogni maldicenza,</p>
<p class="C2 V2">come bambini appena nati, desiderate ardentemente il puro latte della parola, affinché per suo mezzo cresciate,</p>
<p class="C2 V3">se pure avete gustato che il Signore è buono.</p>
<p class="C2 V4">Accostandovi a lui, come a pietra vivente, rigettata dagli uomini ma eletta e preziosa davanti a Dio,</p>
<p class="C2 V5">anche voi, come pietre viventi, siete edificati per essere una casa spirituale, un sacerdozio santo, per offrire sacrifici spirituali, graditi a Dio per mezzo di Gesú Cristo.</p>
<p class="C2 V6">Nella Scrittura si legge infatti: «Ecco io pongo in Sion una pietra angolare, eletta, preziosa, e chi crede in essa non sarà affatto svergognato».</p>
<p class="C2 V7">Per voi dunque che credete essa è preziosa, ma per coloro che disubbidiscono: «La pietra, che gli edificatori hanno rigettato, è divenuta la testata d'angolo, pietra d'inciampo e roccia d'intoppo che li fa cadere».</p>
<p class="C2 V8">Essendo disubbidienti, essi inciampano nella parola, e a questo sono altresí stati destinati.</p>
<p class="C2 V9">Ma voi siete una stirpe eletta, un regale sacerdozio, una gente santa, un popolo acquistato per Dio, affinché proclamiate le meraviglie di colui che vi ha chiamato dalle tenebre alla sua mirabile luce;</p>
<p class="C2 V10">voi, che un tempo non eravate un popolo, ma ora siete il popolo di Dio; voi, che non avevate ottenuto misericordia, ma ora avete ottenuto misericordia.</p>
<p class="C2 V11">Carissimi, io vi esorto, come stranieri e pellegrini, ad astenervi dai desideri della carne che guerreggiano contro l'anima.</p>
<p class="C2 V12">Comportatevi bene fra i gentili affinché, là dove vi accusano di essere dei malfattori, a motivo delle buone opere che osservano in voi, possano glorificare Dio nel giorno della visitazione.</p>
<p class="C2 V13">Sottomettetevi dunque per amore del Signore ad ogni autorità costituita: sia al re come al sovrano,</p>
<p class="C2 V14">sia ai governatori, come mandati da lui per punire i malfattori e per lodare quelli che fanno il bene,</p>
<p class="C2 V15">perché questa è la volontà di Dio, che, facendo il bene, turiate la bocca all'ignoranza degli uomini stolti.</p>
<p class="C2 V16">Comportatevi come uomini liberi, non facendo uso della libertà come di un pretesto per coprire la malvagità, ma come servi di Dio.</p>
<p class="C2 V17">Onorate tutti, amate la fratellanza, temete Dio, rendete onore al re.</p>
<p class="C2 V18">Servi, siate con ogni timore sottomessi ai vostri padroni, non solo ai buoni e giusti, ma anche agli ingiusti,</p>
<p class="C2 V19">perché è cosa lodevole se uno, per motivo di coscienza davanti a Dio, sopporta afflizioni soffrendo ingiustamente.</p>
<p class="C2 V20">Che gloria sarebbe infatti se sopportate pazientemente delle battiture, quando siete colpevoli? Ma se sopportate pazientemente delle battiture quando agite bene, questa è cosa gradita a Dio.</p>
<p class="C2 V21">A questo infatti siete stati chiamati, perché Cristo ha sofferto per noi, lasciandoci un esempio, affinché seguitate le sue orme.</p>
<p class="C2 V22">«Egli non commise alcun peccato e non fu trovato alcun inganno nella sua bocca»,</p>
<p class="C2 V23">Oltraggiato, non rispondeva con oltraggi; soffrendo, non minacciava, ma si rimetteva nelle mani di colui che giudica giustamente.</p>
<p class="C2 V24">Egli stesso portò i nostri peccati nel suo corpo sul legno della croce, affinché noi, morti al peccato, viviamo per la giustizia; e per le sue lividure siete stati guariti.</p>
<p class="C2 V25">Eravate infatti come pecore erranti, ma ora siete tornati al pastore e custode delle anime vostre.</p>
<p class="C3 V1">Similmente voi, mogli, siate sottomesse ai vostri mariti affinché, anche se ve ne sono alcuni che non ubbidiscono alla parola, siano guadagnati senza parola dalla condotta delle loro mogli,</p>
<p class="C3 V2">quando vedranno la vostra casta condotta accompagnata da timore.</p>
<p class="C3 V3">Il vostro ornamento non sia quello esteriore: intrecciare i capelli, portare i gioielli d'oro o indossare belle vesti</p>
<p class="C3 V4">ma l'essere nascosto nel cuore con un'incorrotta purezza di uno spirito dolce e pacifico, che è di grande valore davanti a Dio.</p>
<p class="C3 V5">Cosí infatti si adornavano una volta le sante donne che speravano in Dio, stando sottomesse ai loro mariti</p>
<p class="C3 V6">come Sara che ubbidiva ad Abrahamo, chiamandolo signore, di essa voi siete divenute figlie, se fate il bene e non vi lasciate prendere da alcun spavento.</p>
<p class="C3 V7">Similmente voi, mariti, vivete con le vostre mogli con la comprensione dovuta alla donna, come al vaso piú debole, e onoratele perché sono coeredi con voi della grazia della vita, affinché le vostre preghiere non siano impedite.</p>
<p class="C3 V8">Infine siate tutti di una sola mente, compassionevoli, pieni di amor fraterno, misericordiosi e benevoli,</p>
<p class="C3 V9">non rendendo male per male od oltraggio per oltraggio ma, al contrario, benedite, sapendo che a questo siete stati chiamati, affinché ereditiate la benedizione.</p>
<p class="C3 V10">Infatti «chi vuole amare la vita e vedere dei buoni giorni, trattenga la sua bocca dal male e le sue labbra dal parlare con inganno;</p>
<p class="C3 V11">si ritragga dal male e faccia il bene, cerchi la pace e la persegua,</p>
<p class="C3 V12">perché gli occhi del Signore sono sui giusti e i suoi orecchi sono attenti alla loro preghiera, ma la faccia del Signore è contro quelli che fanno il male».</p>
<p class="C3 V13">E chi vi farà del male, se voi seguite il bene?</p>
<p class="C3 V14">Ma, anche se doveste soffrire per la giustizia, beati voi! «Or non abbiate di loro alcun timore e non vi turbate»,</p>
<p class="C3 V15">anzi santificate il Signore Dio nei vostri cuori e siate sempre pronti a rispondere a vostra difesa a chiunque vi domandi spiegazione della speranza che è in voi con mansuetudine e timore,</p>
<p class="C3 V16">avendo una buona coscienza affinché, quando vi accusano di essere dei malfattori, vengano svergognati coloro che calunniano la vostra buona condotta in Cristo.</p>
<p class="C3 V17">E' meglio infatti, se tale è la volontà di Dio, soffrire facendo il bene piuttosto che facendo il male</p>
<p class="C3 V18">perché anche Cristo ha sofferto una volta per i peccati, il giusto per gl'ingiusti, per condurci a Dio. Fu messo a morte nella carne, ma vivificato dallo Spirito,</p>
<p class="C3 V19">nel quale egli andò anche a predicare agli spiriti che erano in carcere,</p>
<p class="C3 V20">che un tempo furono ribelli, quando la pazienza di Dio aspettava ai giorni di Noé mentre si fabbricava l'arca, nella quale poche persone, otto in tutto, furono salvate attraverso l'acqua,</p>
<p class="C3 V21">la quale è figura del battesimo (non la rimozione di sporcizia della carne, ma la richiesta di buona coscienza presso Dio), che ora salva anche noi mediante la risurrezione di Gesú Cristo,</p>
<p class="C3 V22">il quale è andato in cielo ed è alla destra di Dio, dove gli sono sottoposti angeli, potestà e potenze.</p>
<p class="C4 V1">Poiché dunque Cristo ha sofferto per noi nella carne, armatevi anche voi del medesimo pensiero, perché chi ha sofferto nella carne ha smesso di peccare,</p>
<p class="C4 V2">per vivere il tempo che resta nella carne non piú nelle passioni degli uomini, ma secondo la volontà di Dio.</p>
<p class="C4 V3">Basta a noi infatti il tempo della vita che abbiamo trascorso a soddisfare le cose desiderate dai gentili, quando camminavamo nelle dissolutezze, nelle passioni, nelle ubriachezze, nelle gozzoviglie, nelle baldorie e nelle abominevoli idolatrie.</p>
<p class="C4 V4">Per questo trovano strano che voi non corriate con loro agli stessi eccessi di dissolutezza e parlano male di voi.</p>
<p class="C4 V5">Essi renderanno conto a colui che è pronto a giudicare i vivi e i morti.</p>
<p class="C4 V6">Per questo infatti è stato predicato l'evangelo anche ai morti, affinché fossero giudicati nella carne secondo gli uomini, ma vivessero nello spirito secondo Dio.</p>
<p class="C4 V7">Or la fine di tutte le cose è vicina; siate dunque sobri e vigilanti per dedicarvi alle preghiere,</p>
<p class="C4 V8">avendo prima di tutto un intenso amore gli uni per gli altri, perché «l'amore coprirà una moltitudine di peccati».</p>
<p class="C4 V9">Siate ospitali gli uni verso gli altri senza mormorare.</p>
<p class="C4 V10">Ciascuno metta al servizio degli altri il dono che ha ricevuto, come buoni amministratori della multiforme grazia di Dio.</p>
<p class="C4 V11">Chi parla, lo faccia come se annunciasse gli oracoli di Dio; chi fa un servizio, lo faccia nella forza che gli è fornita da Dio, affinché in ogni cosa sia glorificato Dio per mezzo di Gesú Cristo, a cui appartiene la gloria e il dominio per i secoli dei secoli. Amen.</p>
<p class="C4 V12">Carissimi, non lasciatevi disorientare per la prova di fuoco che è in atto in mezzo a voi per provarvi, come se vi accadesse qualcosa di strano.</p>
<p class="C4 V13">Ma, nella misura in cui partecipate alle sofferenze di Cristo, rallegratevi perché anche nella manifestazione della sua gloria possiate rallegrarvi ed esultare.</p>
<p class="C4 V14">Se siete vituperati per il nome di Cristo, beati voi, poiché lo Spirito di gloria e lo Spirito di Dio riposa su di voi; da parte loro egli è bestemmiato, ma da parte vostra egli è glorificato.</p>
<p class="C4 V15">Nessuno di voi abbia a soffrire come omicida o ladro o malfattore, o perché si impiccia negli affari degli altri;</p>
<p class="C4 V16">ma, se uno soffre come cristiano, non si vergogni, anzi glorifichi Dio a questo riguardo.</p>
<p class="C4 V17">Poiché è giunto il tempo che il giudizio cominci dalla casa di Dio, e se comincia prima da noi, quale sarà la fine di coloro che non ubbidiscono all'evangelo di Dio?</p>
<p class="C4 V18">E «se il giusto è appena salvato, cosa avverrà dell'empio e del peccatore?».</p>
<p class="C4 V19">Perciò anche quelli che soffrono secondo la volontà di Dio, raccomandino a lui le proprie anime, come al fedele Creatore, facendo il bene.</p>
<p class="C5 V1">Esorto gli anziani che sono fra voi io che sono anziano con loro e testimone delle sofferenze di Cristo e che sono anche partecipe della gloria che dev'essere rivelata:</p>
<p class="C5 V2">pascete il gregge di Dio che è fra voi, sorvegliandolo non per forza, ma volentieri, non per avidità di guadagno ma di buona volontà,</p>
<p class="C5 V3">e non come signoreggiando su coloro che vi sono affidati, ma essendo i modelli del gregge.</p>
<p class="C5 V4">E quando apparirà il sommo pastore, riceverete la corona della gloria che non appassisce.</p>
<p class="C5 V5">Similmente voi, giovani, siate sottomessi agli anziani. Sí, sottomettetevi tutti gli uni agli altri e rivestitevi di umiltà, perché Dio resiste ai superbi, ma dà grazia agli umili.</p>
<p class="C5 V6">Umiliatevi dunque sotto la potente mano di Dio, affinché egli v'innalzi al tempo opportuno,</p>
<p class="C5 V7">gettando su di lui ogni vostra sollecitudine, perché egli ha cura di voi.</p>
<p class="C5 V8">Siate sobri, vegliate, perché il vostro avversario, il diavolo, va attorno come un leone ruggente cercando chi possa divorare.</p>
<p class="C5 V9">Resistetegli, stando fermi nella fede, sapendo che le stesse sofferenze si compiono nella vostra fratellanza sparsa per il mondo.</p>
<p class="C5 V10">E il Dio di ogni grazia, che vi ha chiamati alla sua eterna gloria in Cristo Gesú, dopo che avrete sofferto per un po' di tempo, vi perfezionerà egli stesso, vi renderà fermi, vi fortificherà e vi stabilirà saldamente.</p>
<p class="C5 V11">A lui sia la gloria e il dominio per i secoli dei secoli. Amen.</p>
<p class="C5 V12">Vi ho scritto brevemente per mezzo di Silvano, che io ritengo un fratello fedele, esortandovi e attestandovi che la vera grazia di Dio è quella in cui vi trovate.</p>
<p class="C5 V13">La chiesa che è in Babilonia eletta come voi, vi saluta. Anche Marco, mio figlio, vi saluta.</p>
<p class="C5 V14">Salutatevi gli uni gli altri con un bacio d'amore. Pace sia a voi tutti che siete in Cristo Gesú. Amen.</p>
</div>
</div>
<div class="edizione RIVEDUTA">
<div class="libro 1Pt">
<p class="CCAPITOLO VVERSO">TESTO</p>
<p class="C1 V1">Pietro, apostolo di Gesù Cristo, agli eletti che vivono come forestieri dispersi nel Ponto, nella Galazia, nella Cappadocia, nell'Asia e nella Bitinia,</p>
<p class="C1 V2">eletti secondo la prescienza di Dio Padre, mediante la santificazione dello Spirito, a ubbidire e a essere cosparsi del sangue di Gesù Cristo: grazia e pace vi siano moltiplicate.</p>
<p class="C1 V3">Benedetto sia il Dio e Padre del nostro Signore Gesù Cristo, che nella sua grande misericordia ci ha fatti rinascere a una speranza viva mediante la risurrezione di Gesù Cristo dai morti,</p>
<p class="C1 V4">per una eredità incorruttibile, senza macchia e inalterabile. Essa è conservata in cielo per voi,</p>
<p class="C1 V5">che dalla potenza di Dio siete custoditi mediante la fede, per la salvezza che sta per essere rivelata negli ultimi tempi.</p>
<p class="C1 V6">Perciò voi esultate anche se ora, per breve tempo, è necessario che siate afflitti da svariate prove,</p>
<p class="C1 V7">affinché la vostra fede, che viene messa alla prova, che è ben più preziosa dell'oro che perisce, e tuttavia è provato con il fuoco, sia motivo di lode, di gloria e di onore al momento della manifestazione di Gesù Cristo.</p>
<p class="C1 V8">Benché non l'abbiate visto, voi lo amate; credendo in lui, benché ora non lo vediate, voi esultate di gioia ineffabile e gloriosa,</p>
<p class="C1 V9">ottenendo il fine della fede: la salvezza delle anime.</p>
<p class="C1 V10">Intorno a questa salvezza indagarono e fecero ricerche i profeti, che profetizzarono sulla grazia a voi destinata.</p>
<p class="C1 V11">Essi cercavano di sapere l'epoca e le circostanze cui faceva riferimento lo Spirito di Cristo che era in loro, quando anticipatamente testimoniava delle sofferenze di Cristo e delle glorie che dovevano seguirle.</p>
<p class="C1 V12">E fu loro rivelato che non per sé stessi, ma per voi, amministravano quelle cose che ora vi sono state annunziate da coloro che vi hanno predicato il vangelo, mediante lo Spirito Santo inviato dal cielo: cose nelle quali gli angeli bramano penetrare con i loro sguardi.</p>
<p class="C1 V13">Perciò, dopo aver predisposto la vostra mente all'azione, state sobri, e abbiate piena speranza nella grazia che vi sarà recata al momento della rivelazione di Gesù Cristo.</p>
<p class="C1 V14">Come figli ubbidienti, non conformatevi alle passioni del tempo passato, quando eravate nell'ignoranza;</p>
<p class="C1 V15">ma come colui che vi ha chiamati è santo, anche voi siate santi in tutta la vostra condotta,</p>
<p class="C1 V16">poiché sta scritto: «Siate santi, perché io sono santo».</p>
<p class="C1 V17">E se invocate come Padre colui che giudica senza favoritismi, secondo l'opera di ciascuno, comportatevi con timore durante il tempo del vostro soggiorno terreno;</p>
<p class="C1 V18">sapendo che non con cose corruttibili, con argento o con oro, siete stati riscattati dal vano modo di vivere tramandatovi dai vostri padri,</p>
<p class="C1 V19">ma con il prezioso sangue di Cristo, come quello di un agnello senza difetto né macchia.</p>
<p class="C1 V20">Già designato prima della creazione del mondo, egli è stato manifestato negli ultimi tempi per voi;</p>
<p class="C1 V21">per mezzo di lui credete in Dio che lo ha risuscitato dai morti e gli ha dato gloria affinché la vostra fede e la vostra speranza siano in Dio.</p>
<p class="C1 V22">Avendo purificato le anime vostre con l'ubbidienza alla verità per giungere a un sincero amor fraterno, amatevi intensamente a vicenda di vero cuore,</p>
<p class="C1 V23">perché siete stati rigenerati non da seme corruttibile, ma incorruttibile, cioè mediante la parola vivente e permanente di Dio.</p>
<p class="C1 V24">Infatti, «ogni carne è come l'erba, e ogni sua gloria come il fiore dell'erba. L'erba diventa secca e il fiore cade;</p>
<p class="C1 V25">ma la parola del Signore rimane in eterno». E questa è la parola che vi è stata annunziata.</p>
<p class="C2 V1">Sbarazzandovi di ogni cattiveria, di ogni frode, dell'ipocrisia, delle invidie e di ogni maldicenza,</p>
<p class="C2 V2">come bambini appena nati, desiderate il puro latte spirituale, perché con esso cresciate per la salvezza,</p>
<p class="C2 V3">se davvero avete gustato che il Signore è buono.</p>
<p class="C2 V4">Accostandovi a lui, pietra vivente, rifiutata dagli uomini, ma davanti a Dio scelta e preziosa,</p>
<p class="C2 V5">anche voi, come pietre viventi, siete edificati per formare una casa spirituale, un sacerdozio santo, per offrire sacrifici spirituali, graditi a Dio per mezzo di Gesù Cristo.</p>
<p class="C2 V6">Infatti si legge nella Scrittura: «Ecco, io pongo in Sion una pietra angolare, scelta, preziosa e chiunque crede in essa non resterà confuso».</p>
<p class="C2 V7">Per voi dunque che credete essa è preziosa; ma per gli increduli «la pietra che i costruttori hanno rigettata è diventata la pietra angolare,</p>
<p class="C2 V8">pietra d'inciampo e sasso di ostacolo». Essi, essendo disubbidienti, inciampano nella parola; e a questo sono stati anche destinati.</p>
<p class="C2 V9">Ma voi siete una stirpe eletta, un sacerdozio regale, una gente santa, un popolo che Dio si è acquistato, perché proclamiate le virtù di colui che vi ha chiamati dalle tenebre alla sua luce meravigliosa;</p>
<p class="C2 V10">voi, che prima non eravate un popolo, ma ora siete il popolo di Dio; voi, che non avevate ottenuto misericordia, ma ora avete ottenuto misericordia.</p>
<p class="C2 V11">Carissimi, io vi esorto, come stranieri e pellegrini, ad astenervi dalle carnali concupiscenze che danno l'assalto contro l'anima,</p>
<p class="C2 V12">avendo una buona condotta fra gli stranieri, affinché laddove sparlano di voi, chiamandovi malfattori, osservino le vostre opere buone e diano gloria a Dio nel giorno in cui li visiterà.</p>
<p class="C2 V13">Siate sottomessi, per amor del Signore, a ogni umana istituzione: al re, come al sovrano;</p>
<p class="C2 V14">ai governatori, come mandati da lui per punire i malfattori e per dar lode a quelli che fanno il bene.</p>
<p class="C2 V15">Perché questa è la volontà di Dio: che, facendo il bene, turiate la bocca all'ignoranza degli uomini stolti.</p>
<p class="C2 V16">Fate questo come uomini liberi, che non si servono della libertà come di un velo per coprire la malizia, ma come servi di Dio.</p>
<p class="C2 V17">Onorate tutti. Amate i fratelli. Temete Dio. Onorate il re.</p>
<p class="C2 V18">Domestici, siate con ogni timore sottomessi ai vostri padroni; non solo ai buoni e ragionevoli, ma anche a quelli che sono difficili.</p>
<p class="C2 V19">Perché è una grazia se qualcuno sopporta, per motivo di coscienza dinanzi a Dio, sofferenze che si subiscono ingiustamente.</p>
<p class="C2 V20">Infatti, che vanto c'è se voi sopportate pazientemente quando siete malmenati per le vostre mancanze? Ma se soffrite perché avete agito bene, e lo sopportate pazientemente, questa è una grazia davanti a Dio.</p>
<p class="C2 V21">Infatti a questo siete stati chiamati, poiché anche Cristo ha sofferto per voi, lasciandovi un esempio, perché seguiate le sue orme.</p>
<p class="C2 V22">«Egli non commise peccato e nella sua bocca non si è trovato inganno».</p>
<p class="C2 V23">Oltraggiato, non rendeva gli oltraggi; soffrendo, non minacciava, ma si rimetteva a colui che giudica giustamente;</p>
<p class="C2 V24">egli ha portato i nostri peccati nel suo corpo, sul legno della croce, affinché, morti al peccato, vivessimo per la giustizia, e mediante le sue lividure siete stati sanati.</p>
<p class="C2 V25">Poiché eravate erranti come pecore, ma ora siete tornati al pastore e guardiano delle vostre anime.</p>
<p class="C3 V1">Anche voi, mogli, siate sottomesse ai vostri mariti perché, se anche ve ne sono che non ubbidiscono alla parola, siano guadagnati, senza parola, dalla condotta delle loro mogli,</p>
<p class="C3 V2">quando avranno considerato la vostra condotta casta e rispettosa.</p>
<p class="C3 V3">Il vostro ornamento non sia quello esteriore, che consiste nell'intrecciarsi i capelli, nel mettersi addosso gioielli d'oro e nell'indossare belle vesti,</p>
<p class="C3 V4">ma quello che è intimo e nascosto nel cuore, la purezza incorruttibile di uno spirito dolce e pacifico, che agli occhi di Dio è di gran valore.</p>
<p class="C3 V5">Così infatti si ornavano una volta le sante donne che speravano in Dio, restando sottomesse ai loro mariti,</p>
<p class="C3 V6">come Sara che obbediva ad Abraamo, chiamandolo signore; della quale voi siete diventate figlie facendo il bene senza lasciarvi turbare da nessuna paura.</p>
<p class="C3 V7">Anche voi, mariti, vivete insieme alle vostre mogli con il riguardo dovuto alla donna, come a un vaso più delicato. Onoratele, poiché anch'esse sono eredi con voi della grazia della vita, affinché le vostre preghiere non siano impedite.</p>
<p class="C3 V8">Infine, siate tutti concordi, compassionevoli, pieni di amore fraterno, misericordiosi e umili;</p>
<p class="C3 V9">non rendete male per male, od oltraggio per oltraggio, ma, al contrario, benedite; poiché a questo siete stati chiamati affinché ereditiate la benedizione.</p>
<p class="C3 V10">Infatti: «Chi vuole amare la vita e vedere giorni felici, trattenga la sua lingua dal male e le sue labbra dal dire il falso;</p>
<p class="C3 V11">fugga il male e faccia il bene; cerchi la pace e la persegua;</p>
<p class="C3 V12">perché gli occhi del Signore sono sui giusti e i suoi orecchi sono attenti alle loro preghiere; ma la faccia del Signore è contro quelli che fanno il male».</p>
<p class="C3 V13">Chi vi farà del male, se siete zelanti nel bene?</p>
<p class="C3 V14">Se poi doveste soffrire per la giustizia, beati voi! Non vi sgomenti la paura che incutono e non vi agitate;</p>
<p class="C3 V15">ma glorificate il Cristo come Signore nei vostri cuori. Siate sempre pronti a render conto della speranza che è in voi a tutti quelli che vi chiedono spiegazioni.</p>
<p class="C3 V16">Ma fatelo con mansuetudine e rispetto, e avendo la coscienza pulita; affinché quando sparlano di voi, rimangano svergognati quelli che calunniano la vostra buona condotta in Cristo.</p>
<p class="C3 V17">Infatti è meglio che soffriate per aver fatto il bene, se tale è la volontà di Dio, che per aver fatto il male.</p>
<p class="C3 V18">Anche Cristo ha sofferto una volta per i peccati, lui giusto per gli ingiusti, per condurci a Dio. Fu messo a morte quanto alla carne, ma reso vivente quanto allo spirito.</p>
<p class="C3 V19">E in esso andò anche a predicare agli spiriti trattenuti in carcere,</p>
<p class="C3 V20">che una volta furono ribelli, quando la pazienza di Dio aspettava, al tempo di Noè, mentre si preparava l'arca, nella quale poche anime, cioè otto, furono salvate attraverso l'acqua.</p>
<p class="C3 V21">Quest'acqua era figura del battesimo (che non è eliminazione di sporcizia dal corpo, ma l'impegno di una buona coscienza verso Dio). Esso ora salva anche voi, mediante la risurrezione di Gesù Cristo,</p>
<p class="C3 V22">che, asceso al cielo, sta alla destra di Dio, dove angeli, principati e potenze gli sono sottoposti.</p>
<p class="C4 V1">Poiché dunque Cristo ha sofferto nella carne, anche voi armatevi dello stesso pensiero, che, cioè, colui che ha sofferto nella carne rinuncia al peccato,</p>
<p class="C4 V2">per consacrare il tempo che gli resta da vivere nella carne, non più alle passioni degli uomini, ma alla volontà di Dio.</p>
<p class="C4 V3">Basta con il tempo trascorso a soddisfare la volontà dei pagani vivendo nelle dissolutezze, nelle passioni, nelle ubriachezze, nelle orge, nelle gozzoviglie, e nelle illecite pratiche idolatriche.</p>
<p class="C4 V4">Per questo trovano strano che voi non corriate con loro agli stessi eccessi di dissolutezza e parlano male di voi.</p>
<p class="C4 V5">Ne renderanno conto a colui che è pronto a giudicare i vivi e i morti.</p>
<p class="C4 V6">Infatti per questo è stato annunziato il vangelo anche ai morti; affinché, dopo aver subìto nel corpo il giudizio comune a tutti gli uomini, possano vivere mediante lo Spirito, secondo la volontà di Dio.</p>
<p class="C4 V7">La fine di tutte le cose è vicina; siate dunque moderati e sobri per dedicarvi alla preghiera.</p>
<p class="C4 V8">Soprattutto, abbiate amore intenso gli uni per gli altri, perché l'amore copre una gran quantità di peccati.</p>
<p class="C4 V9">Siate ospitali gli uni verso gli altri senza mormorare.</p>
<p class="C4 V10">Come buoni amministratori della svariata grazia di Dio, ciascuno, secondo il dono che ha ricevuto, lo metta a servizio degli altri.</p>
<p class="C4 V11">Se uno parla, lo faccia come si annunziano gli oracoli di Dio; se uno compie un servizio, lo faccia come si compie un servizio mediante la forza che Dio fornisce, affinché in ogni cosa sia glorificato Dio per mezzo di Gesù Cristo, al quale appartengono la gloria e la potenza nei secoli dei secoli. Amen.</p>
<p class="C4 V12">Carissimi, non vi stupite per l'incendio che divampa in mezzo a voi per provarvi, come se vi accadesse qualcosa di strano.</p>
<p class="C4 V13">Anzi, rallegratevi in quanto partecipate alle sofferenze di Cristo, perché anche al momento della rivelazione della sua gloria possiate rallegrarvi ed esultare.</p>
<p class="C4 V14">Se siete insultati per il nome di Cristo, beati voi! Perché lo Spirito di gloria, lo Spirito di Dio, riposa su di voi.</p>
<p class="C4 V15">Nessuno di voi abbia a soffrire come omicida, o ladro, o malfattore, o perché si immischia nei fatti altrui;</p>
<p class="C4 V16">ma se uno soffre come cristiano, non se ne vergogni, anzi glorifichi Dio, portando questo nome.</p>
<p class="C4 V17">Infatti è giunto il tempo in cui il giudizio deve cominciare dalla casa di Dio; e se comincia prima da noi, quale sarà la fine di quelli che non ubbidiscono al vangelo di Dio?</p>
<p class="C4 V18">E se il giusto è salvato a stento, dove finiranno l'empio e il peccatore?</p>
<p class="C4 V19">Perciò anche quelli che soffrono secondo la volontà di Dio, affidino le anime loro al fedele Creatore, facendo il bene.</p>
<p class="C5 V1">Esorto dunque gli anziani che sono tra di voi, io che sono anziano con loro e testimone delle sofferenze di Cristo e che sarò pure partecipe della gloria che deve essere manifestata:</p>
<p class="C5 V2">pascete il gregge di Dio che è tra di voi, sorvegliandolo, non per obbligo, ma volenterosamente secondo Dio; non per vile guadagno, ma di buon animo;</p>
<p class="C5 V3">non come dominatori di quelli che vi sono affidati, ma come esempi del gregge.</p>
<p class="C5 V4">E quando apparirà il supremo pastore, riceverete la corona della gloria che non appassisce.</p>
<p class="C5 V5">Così anche voi, giovani, siate sottomessi agli anziani. E tutti rivestitevi di umiltà gli uni verso gli altri, perché Dio resiste ai superbi ma dà grazia agli umili.</p>
<p class="C5 V6">Umiliatevi dunque sotto la potente mano di Dio, affinché egli vi innalzi a suo tempo;</p>
<p class="C5 V7">gettando su di lui ogni vostra preoccupazione, perché egli ha cura di voi.</p>
<p class="C5 V8">Siate sobri, vegliate; il vostro avversario, il diavolo, gira come un leone ruggente cercando chi possa divorare.</p>
<p class="C5 V9">Resistetegli stando fermi nella fede, sapendo che le medesime sofferenze affliggono i vostri fratelli sparsi per il mondo.</p>
<p class="C5 V10">Or il Dio di ogni grazia, che vi ha chiamati alla sua gloria eterna in Cristo, dopo che avrete sofferto per breve tempo, vi perfezionerà egli stesso, vi renderà fermi, vi fortificherà stabilmente.</p>
<p class="C5 V11">A lui sia la potenza, nei secoli dei secoli. Amen.</p>
<p class="C5 V12">Per mezzo di Silvano, che considero vostro fedele fratello, vi ho scritto brevemente, esortandovi e attestando che questa è la vera grazia di Dio; in essa state saldi.</p>
<p class="C5 V13">La chiesa che è in Babilonia, eletta come voi, vi saluta. Anche Marco, mio figlio, vi saluta.</p>
<p class="C5 V14">Salutatevi gli uni gli altri con un bacio d'amore fraterno. Pace a voi tutti che siete in Cristo.</p>
</div>
</div>
<div class="edizione LECTIO">
<div class="libro 1Pt">
<p class="CCAPITOLO VVERSO">TESTO</p>
</div>
</div>
</div>
</body>
</html>
