<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Gal</div>
<div class="edizione CEI2008">
<div class="libro Gal">
<p class="CCAPITOLO VVERSO">TESTO</p>
<p class="C1 V1">Paolo, apostolo non da parte di uomini, né per mezzo di uomo, ma per mezzo di Gesù Cristo e di Dio Padre che lo ha risuscitato dai morti, </p>
<p class="C1 V2">e tutti i fratelli che sono con me, alle Chiese della Galazia: </p>
<p class="C1 V3">grazia a voi e pace da Dio Padre nostro e dal Signore Gesù Cristo, </p>
<p class="C1 V4">che ha dato se stesso per i nostri peccati al fine di strapparci da questo mondo malvagio, secondo la volontà di Dio e Padre nostro, </p>
<p class="C1 V5">al quale sia gloria nei secoli dei secoli. Amen. </p>
<p class="C1 V6">Mi meraviglio che, così in fretta, da colui che vi ha chiamati con la grazia di Cristo voi passiate a un altro vangelo. </p>
<p class="C1 V7">Però non ce n’è un altro, se non che vi sono alcuni che vi turbano e vogliono sovvertire il vangelo di Cristo. </p>
<p class="C1 V8">Ma se anche noi stessi, oppure un angelo dal cielo vi annunciasse un vangelo diverso da quello che vi abbiamo annunciato, sia anàtema! </p>
<p class="C1 V9">L’abbiamo già detto e ora lo ripeto: se qualcuno vi annuncia un vangelo diverso da quello che avete ricevuto, sia anàtema! </p>
<p class="C1 V10">Infatti, è forse il consenso degli uomini che cerco, oppure quello di Dio? O cerco di piacere agli uomini? Se cercassi ancora di piacere agli uomini, non sarei servitore di Cristo! </p>
<p class="C1 V11">Vi dichiaro, fratelli, che il Vangelo da me annunciato non segue un modello umano; </p>
<p class="C1 V12">infatti io non l’ho ricevuto né l’ho imparato da uomini, ma per rivelazione di Gesù Cristo. </p>
<p class="C1 V13">Voi avete certamente sentito parlare della mia condotta di un tempo nel giudaismo: perseguitavo ferocemente la Chiesa di Dio e la devastavo, </p>
<p class="C1 V14">superando nel giudaismo la maggior parte dei miei coetanei e connazionali, accanito com’ero nel sostenere le tradizioni dei padri. </p>
<p class="C1 V15">Ma quando Dio, che mi scelse fin dal seno di mia madre e mi chiamò con la sua grazia, si compiacque </p>
<p class="C1 V16">di rivelare in me il Figlio suo perché lo annunciassi in mezzo alle genti, subito, senza chiedere consiglio a nessuno, </p>
<p class="C1 V17">senza andare a Gerusalemme da coloro che erano apostoli prima di me, mi recai in Arabia e poi ritornai a Damasco. </p>
<p class="C1 V18">In seguito, tre anni dopo, salii a Gerusalemme per andare a conoscere Cefa e rimasi presso di lui quindici giorni; </p>
<p class="C1 V19">degli apostoli non vidi nessun altro, se non Giacomo, il fratello del Signore. </p>
<p class="C1 V20">In ciò che vi scrivo – lo dico davanti a Dio – non mentisco. </p>
<p class="C1 V21">Poi andai nelle regioni della Siria e della Cilìcia. </p>
<p class="C1 V22">Ma non ero personalmente conosciuto dalle Chiese della Giudea che sono in Cristo; </p>
<p class="C1 V23">avevano soltanto sentito dire: «Colui che una volta ci perseguitava, ora va annunciando la fede che un tempo voleva distruggere». </p>
<p class="C1 V24">E glorificavano Dio per causa mia. </p>
<p class="C2 V1">Quattordici anni dopo, andai di nuovo a Gerusalemme in compagnia di Bàrnaba, portando con me anche Tito: </p>
<p class="C2 V2">vi andai però in seguito a una rivelazione. Esposi loro il Vangelo che io annuncio tra le genti, ma lo esposi privatamente alle persone più autorevoli, per non correre o aver corso invano. </p>
<p class="C2 V3">Ora neppure Tito, che era con me, benché fosse greco, fu obbligato a farsi circoncidere; </p>
<p class="C2 V4">e questo contro i falsi fratelli intrusi, i quali si erano infiltrati a spiare la nostra libertà che abbiamo in Cristo Gesù, allo scopo di renderci schiavi; </p>
<p class="C2 V5">ma a loro non cedemmo, non sottomettendoci neppure per un istante, perché la verità del Vangelo continuasse a rimanere salda tra voi. </p>
<p class="C2 V6">Da parte dunque delle persone più autorevoli – quali fossero allora non m’interessa, perché Dio non guarda in faccia ad alcuno – quelle persone autorevoli a me non imposero nulla. </p>
<p class="C2 V7">Anzi, visto che a me era stato affidato il Vangelo per i non circoncisi, come a Pietro quello per i circoncisi – </p>
<p class="C2 V8">poiché colui che aveva agito in Pietro per farne un apostolo dei circoncisi aveva agito anche in me per le genti – </p>
<p class="C2 V9">e riconoscendo la grazia a me data, Giacomo, Cefa e Giovanni, ritenuti le colonne, diedero a me e a Bàrnaba la destra in segno di comunione, perché noi andassimo tra le genti e loro tra i circoncisi. </p>
<p class="C2 V10">Ci pregarono soltanto di ricordarci dei poveri, ed è quello che mi sono preoccupato di fare. </p>
<p class="C2 V11">Ma quando Cefa venne ad Antiòchia, mi opposi a lui a viso aperto perché aveva torto. </p>
<p class="C2 V12">Infatti, prima che giungessero alcuni da parte di Giacomo, egli prendeva cibo insieme ai pagani; ma, dopo la loro venuta, cominciò a evitarli e a tenersi in disparte, per timore dei circoncisi. </p>
<p class="C2 V13">E anche gli altri Giudei lo imitarono nella simulazione, tanto che pure Bàrnaba si lasciò attirare nella loro ipocrisia. </p>
<p class="C2 V14">Ma quando vidi che non si comportavano rettamente secondo la verità del Vangelo, dissi a Cefa in presenza di tutti: «Se tu, che sei Giudeo, vivi come i pagani e non alla maniera dei Giudei, come puoi costringere i pagani a vivere alla maniera dei Giudei?». </p>
<p class="C2 V15">Noi, che per nascita siamo Giudei e non pagani peccatori, </p>
<p class="C2 V16">sapendo tuttavia che l’uomo non è giustificato per le opere della Legge ma soltanto per mezzo della fede in Gesù Cristo, abbiamo creduto anche noi in Cristo Gesù per essere giustificati per la fede in Cristo e non per le opere della Legge; poiché per le opere della Legge non verrà mai giustificato nessuno. </p>
<p class="C2 V17">Se pertanto noi che cerchiamo la giustificazione in Cristo siamo trovati peccatori come gli altri, Cristo è forse ministro del peccato? Impossibile! </p>
<p class="C2 V18">Infatti se torno a costruire quello che ho distrutto, mi denuncio come trasgressore. </p>
<p class="C2 V19">In realtà mediante la Legge io sono morto alla Legge, affinché io viva per Dio. Sono stato crocifisso con Cristo, </p>
<p class="C2 V20">e non vivo più io, ma Cristo vive in me. E questa vita, che io vivo nel corpo, la vivo nella fede del Figlio di Dio, che mi ha amato e ha consegnato se stesso per me. </p>
<p class="C2 V21">Dunque non rendo vana la grazia di Dio; infatti, se la giustificazione viene dalla Legge, Cristo è morto invano. </p>
<p class="C3 V1">O stolti Gàlati, chi vi ha incantati? Proprio voi, agli occhi dei quali fu rappresentato al vivo Gesù Cristo crocifisso! </p>
<p class="C3 V2">Questo solo vorrei sapere da voi: è per le opere della Legge che avete ricevuto lo Spirito o per aver ascoltato la parola della fede? </p>
<p class="C3 V3">Siete così privi d’intelligenza che, dopo aver cominciato nel segno dello Spirito, ora volete finire nel segno della carne? </p>
<p class="C3 V4">Avete tanto sofferto invano? Se almeno fosse invano! </p>
<p class="C3 V5">Colui dunque che vi concede lo Spirito e opera portenti in mezzo a voi, lo fa grazie alle opere della Legge o perché avete ascoltato la parola della fede? </p>
<p class="C3 V6">Come Abramo ebbe fede in Dio e gli fu accreditato come giustizia, </p>
<p class="C3 V7">riconoscete dunque che figli di Abramo sono quelli che vengono dalla fede. </p>
<p class="C3 V8">E la Scrittura, prevedendo che Dio avrebbe giustificato i pagani per la fede, preannunciò ad Abramo: In te saranno benedette tutte le nazioni. </p>
<p class="C3 V9">Di conseguenza, quelli che vengono dalla fede sono benedetti insieme ad Abramo, che credette. </p>
<p class="C3 V10">Quelli invece che si richiamano alle opere della Legge stanno sotto la maledizione, poiché sta scritto: Maledetto chiunque non rimane fedele a tutte le cose scritte nel libro della Legge per metterle in pratica. </p>
<p class="C3 V11">E che nessuno sia giustificato davanti a Dio per la Legge risulta dal fatto che il giusto per fede vivrà. </p>
<p class="C3 V12">Ma la Legge non si basa sulla fede; al contrario dice: Chi metterà in pratica queste cose, vivrà grazie ad esse. </p>
<p class="C3 V13">Cristo ci ha riscattati dalla maledizione della Legge, diventando lui stesso maledizione per noi, poiché sta scritto: Maledetto chi è appeso al legno, </p>
<p class="C3 V14">perché in Cristo Gesù la benedizione di Abramo passasse ai pagani e noi, mediante la fede, ricevessimo la promessa dello Spirito. </p>
<p class="C3 V15">Fratelli, ecco, vi parlo da uomo: un testamento legittimo, pur essendo solo un atto umano, nessuno lo dichiara nullo o vi aggiunge qualche cosa. </p>
<p class="C3 V16">Ora è appunto ad Abramo e alla sua discendenza che furono fatte le promesse. Non dice la Scrittura: «E ai discendenti», come se si trattasse di molti, ma: E alla tua discendenza, come a uno solo, cioè Cristo. </p>
<p class="C3 V17">Ora io dico: un testamento stabilito in precedenza da Dio stesso, non può dichiararlo nullo una Legge che è venuta quattrocentotrenta anni dopo, annullando così la promessa. </p>
<p class="C3 V18">Se infatti l’eredità si ottenesse in base alla Legge, non sarebbe più in base alla promessa; Dio invece ha fatto grazia ad Abramo mediante la promessa. </p>
<p class="C3 V19">Perché allora la Legge? Essa fu aggiunta a motivo delle trasgressioni, fino alla venuta della discendenza per la quale era stata fatta la promessa, e fu promulgata per mezzo di angeli attraverso un mediatore. </p>
<p class="C3 V20">Ma non si dà mediatore per una sola persona: ora, Dio è uno solo. </p>
<p class="C3 V21">La Legge è dunque contro le promesse di Dio? Impossibile! Se infatti fosse stata data una Legge capace di dare la vita, la giustizia verrebbe davvero dalla Legge; </p>
<p class="C3 V22">la Scrittura invece ha rinchiuso ogni cosa sotto il peccato, perché la promessa venisse data ai credenti mediante la fede in Gesù Cristo. </p>
<p class="C3 V23">Ma prima che venisse la fede, noi eravamo custoditi e rinchiusi sotto la Legge, in attesa della fede che doveva essere rivelata. </p>
<p class="C3 V24">Così la Legge è stata per noi un pedagogo, fino a Cristo, perché fossimo giustificati per la fede. </p>
<p class="C3 V25">Sopraggiunta la fede, non siamo più sotto un pedagogo. </p>
<p class="C3 V26">Tutti voi infatti siete figli di Dio mediante la fede in Cristo Gesù, </p>
<p class="C3 V27">poiché quanti siete stati battezzati in Cristo vi siete rivestiti di Cristo. </p>
<p class="C3 V28">Non c’è Giudeo né Greco; non c’è schiavo né libero; non c’è maschio e femmina, perché tutti voi siete uno in Cristo Gesù. </p>
<p class="C3 V29">Se appartenete a Cristo, allora siete discendenza di Abramo, eredi secondo la promessa. </p>
<p class="C4 V1">Dico ancora: per tutto il tempo che l’erede è fanciullo, non è per nulla differente da uno schiavo, benché sia padrone di tutto, ma </p>
<p class="C4 V2">dipende da tutori e amministratori fino al termine prestabilito dal padre. </p>
<p class="C4 V3">Così anche noi, quando eravamo fanciulli, eravamo schiavi degli elementi del mondo. </p>
<p class="C4 V4">Ma quando venne la pienezza del tempo, Dio mandò il suo Figlio, nato da donna, nato sotto la Legge, </p>
<p class="C4 V5">per riscattare quelli che erano sotto la Legge, perché ricevessimo l’adozione a figli. </p>
<p class="C4 V6">E che voi siete figli lo prova il fatto che Dio mandò nei nostri cuori lo Spirito del suo Figlio, il quale grida: «Abbà! Padre!». </p>
<p class="C4 V7">Quindi non sei più schiavo, ma figlio e, se figlio, sei anche erede per grazia di Dio. </p>
<p class="C4 V8">Ma un tempo, per la vostra ignoranza di Dio, voi eravate sottomessi a divinità che in realtà non lo sono. </p>
<p class="C4 V9">Ora invece che avete conosciuto Dio, anzi da lui siete stati conosciuti, come potete rivolgervi di nuovo a quei deboli e miserabili elementi, ai quali di nuovo come un tempo volete servire? </p>
<p class="C4 V10">Voi infatti osservate scrupolosamente giorni, mesi, stagioni e anni! </p>
<p class="C4 V11">Temo per voi di essermi affaticato invano a vostro riguardo. </p>
<p class="C4 V12">Siate come me – ve ne prego, fratelli –, poiché anch’io sono stato come voi. Non mi avete offeso in nulla. </p>
<p class="C4 V13">Sapete che durante una malattia del corpo vi annunciai il Vangelo la prima volta; </p>
<p class="C4 V14">quella che, nella mia carne, era per voi una prova, non l’avete disprezzata né respinta, ma mi avete accolto come un angelo di Dio, come Cristo Gesù. </p>
<p class="C4 V15">Dove sono dunque le vostre manifestazioni di gioia? Vi do testimonianza che, se fosse stato possibile, vi sareste cavati anche gli occhi per darli a me. </p>
<p class="C4 V16">Sono dunque diventato vostro nemico dicendovi la verità? </p>
<p class="C4 V17">Costoro sono premurosi verso di voi, ma non onestamente; vogliono invece tagliarvi fuori, perché vi interessiate di loro. </p>
<p class="C4 V18">È bello invece essere circondati di premure nel bene sempre, e non solo quando io mi trovo presso di voi, </p>
<p class="C4 V19">figli miei, che io di nuovo partorisco nel dolore finché Cristo non sia formato in voi! </p>
<p class="C4 V20">Vorrei essere vicino a voi in questo momento e cambiare il tono della mia voce, perché sono perplesso a vostro riguardo. </p>
<p class="C4 V21">Ditemi, voi che volete essere sotto la Legge: non sentite che cosa dice la Legge? </p>
<p class="C4 V22">Sta scritto infatti che Abramo ebbe due figli, uno dalla schiava e uno dalla donna libera. </p>
<p class="C4 V23">Ma il figlio della schiava è nato secondo la carne; il figlio della donna libera, in virtù della promessa. </p>
<p class="C4 V24">Ora, queste cose sono dette per allegoria: le due donne infatti rappresentano le due alleanze. Una, quella del monte Sinai, che genera nella schiavitù, è rappresentata da Agar </p>
<p class="C4 V25">5– il Sinai è un monte dell’Arabia –; essa corrisponde alla Gerusalemme attuale, che di fatto è schiava insieme ai suoi figli. </p>
<p class="C4 V26">Invece la Gerusalemme di lassù è libera ed è la madre di tutti noi. </p>
<p class="C4 V27">Sta scritto infatti: Rallégrati, sterile, tu che non partorisci, grida di gioia, tu che non conosci i dolori del parto, perché molti sono i figli dell’abbandonata, più di quelli della donna che ha marito. </p>
<p class="C4 V28">E voi, fratelli, siete figli della promessa, alla maniera di Isacco. </p>
<p class="C4 V29">Ma come allora colui che era nato secondo la carne perseguitava quello nato secondo lo spirito, così accade anche ora. </p>
<p class="C4 V30">Però, che cosa dice la Scrittura? Manda via la schiava e suo figlio, perché il figlio della schiava non avrà eredità col figlio della donna libera. </p>
<p class="C4 V31">Così, fratelli, noi non siamo figli di una schiava, ma della donna libera. </p>
<p class="C5 V1">Cristo ci ha liberati per la libertà! State dunque saldi e non lasciatevi imporre di nuovo il giogo della schiavitù. </p>
<p class="C5 V2">Ecco, io, Paolo, vi dico: se vi fate circoncidere, Cristo non vi gioverà a nulla. </p>
<p class="C5 V3">E dichiaro ancora una volta a chiunque si fa circoncidere che egli è obbligato ad osservare tutta quanta la Legge. </p>
<p class="C5 V4">Non avete più nulla a che fare con Cristo voi che cercate la giustificazione nella Legge; siete decaduti dalla grazia. </p>
<p class="C5 V5">Quanto a noi, per lo Spirito, in forza della fede, attendiamo fermamente la giustizia sperata. </p>
<p class="C5 V6">Perché in Cristo Gesù non è la circoncisione che vale o la non circoncisione, ma la fede che si rende operosa per mezzo della carità. </p>
<p class="C5 V7">Correvate così bene! Chi vi ha tagliato la strada, voi che non obbedite più alla verità? </p>
<p class="C5 V8">Questa persuasione non viene sicuramente da colui che vi chiama! </p>
<p class="C5 V9">Un po’ di lievito fa fermentare tutta la pasta. </p>
<p class="C5 V10">Io sono fiducioso per voi, nel Signore, che non penserete diversamente; ma chi vi turba subirà la condanna, chiunque egli sia. </p>
<p class="C5 V11">Quanto a me, fratelli, se predico ancora la circoncisione, perché sono tuttora perseguitato? Infatti, sarebbe annullato lo scandalo della croce. </p>
<p class="C5 V12">Farebbero meglio a farsi mutilare quelli che vi gettano nello scompiglio! </p>
<p class="C5 V13">Voi infatti, fratelli, siete stati chiamati a libertà. Che questa libertà non divenga però un pretesto per la carne; mediante l’amore siate invece a servizio gli uni degli altri. </p>
<p class="C5 V14">Tutta la Legge infatti trova la sua pienezza in un solo precetto: Amerai il tuo prossimo come te stesso. </p>
<p class="C5 V15">Ma se vi mordete e vi divorate a vicenda, badate almeno di non distruggervi del tutto gli uni gli altri! </p>
<p class="C5 V16">Vi dico dunque: camminate secondo lo Spirito e non sarete portati a soddisfare il desiderio della carne. </p>
<p class="C5 V17">La carne infatti ha desideri contrari allo Spirito e lo Spirito ha desideri contrari alla carne; queste cose si oppongono a vicenda, sicché voi non fate quello che vorreste. </p>
<p class="C5 V18">Ma se vi lasciate guidare dallo Spirito, non siete sotto la Legge. </p>
<p class="C5 V19">Del resto sono ben note le opere della carne: fornicazione, impurità, dissolutezza, </p>
<p class="C5 V20">idolatria, stregonerie, inimicizie, discordia, gelosia, dissensi, divisioni, fazioni, </p>
<p class="C5 V21">invidie, ubriachezze, orge e cose del genere. Riguardo a queste cose vi preavviso, come già ho detto: chi le compie non erediterà il regno di Dio. </p>
<p class="C5 V22">Il frutto dello Spirito invece è amore, gioia, pace, magnanimità, benevolenza, bontà, fedeltà, mitezza, dominio di sé; </p>
<p class="C5 V23">contro queste cose non c’è Legge. </p>
<p class="C5 V24">Quelli che sono di Cristo Gesù hanno crocifisso la carne con le sue passioni e i suoi desideri. </p>
<p class="C5 V25">Perciò se viviamo dello Spirito, camminiamo anche secondo lo Spirito. </p>
<p class="C5 V26">Non cerchiamo la vanagloria, provocandoci e invidiandoci gli uni gli altri. </p>
<p class="C6 V1">Fratelli, se uno viene sorpreso in qualche colpa, voi, che avete lo Spirito, correggetelo con spirito di dolcezza. E tu vigila su te stesso, per non essere tentato anche tu. </p>
<p class="C6 V2">Portate i pesi gli uni degli altri: così adempirete la legge di Cristo. </p>
<p class="C6 V3">Se infatti uno pensa di essere qualcosa, mentre non è nulla, inganna se stesso. </p>
<p class="C6 V4">Ciascuno esamini invece la propria condotta e allora troverà motivo di vanto solo in se stesso e non in rapporto agli altri. </p>
<p class="C6 V5">Ciascuno infatti porterà il proprio fardello. </p>
<p class="C6 V6">Chi viene istruito nella Parola, condivida tutti i suoi beni con chi lo istruisce. </p>
<p class="C6 V7">Non fatevi illusioni: Dio non si lascia ingannare. Ciascuno raccoglierà quello che avrà seminato. </p>
<p class="C6 V8">Chi semina nella sua carne, dalla carne raccoglierà corruzione; chi semina nello Spirito, dallo Spirito raccoglierà vita eterna. </p>
<p class="C6 V9">E non stanchiamoci di fare il bene; se infatti non desistiamo, a suo tempo mieteremo. </p>
<p class="C6 V10">Poiché dunque ne abbiamo l’occasione, operiamo il bene verso tutti, soprattutto verso i fratelli nella fede. </p>
<p class="C6 V11">Vedete con che grossi caratteri vi scrivo, di mia mano. </p>
<p class="C6 V12">Quelli che vogliono fare bella figura nella carne, vi costringono a farvi circoncidere, solo per non essere perseguitati a causa della croce di Cristo. </p>
<p class="C6 V13">Infatti neanche gli stessi circoncisi osservano la Legge, ma vogliono la vostra circoncisione per trarre vanto dalla vostra carne. </p>
<p class="C6 V14">Quanto a me invece non ci sia altro vanto che nella croce del Signore nostro Gesù Cristo, per mezzo della quale il mondo per me è stato crocifisso, come io per il mondo. </p>
<p class="C6 V15">Non è infatti la circoncisione che conta, né la non circoncisione, ma l’essere nuova creatura. </p>
<p class="C6 V16">E su quanti seguiranno questa norma sia pace e misericordia, come su tutto l’Israele di Dio. </p>
<p class="C6 V17">D’ora innanzi nessuno mi procuri fastidi: io porto le stigmate di Gesù sul mio corpo. </p>
<p class="C6 V18">La grazia del Signore nostro Gesù Cristo sia con il vostro spirito, fratelli. Amen. </p>
</div>
</div>
<div class="edizione CEI1974">
<div class="libro Gal">
<p class="CCAPITOLO VVERSO">TESTO</p>
<p class="C1 V1">Paolo, apostolo non da parte di uomini, né per mezzo di uomo, ma per mezzo di Gesù Cristo e di Dio Padre che lo ha risuscitato dai morti,</p>
<p class="C1 V2">e tutti i fratelli che sono con me, alle Chiese della Galazia.</p>
<p class="C1 V3">Grazia a voi e pace da parte di Dio Padre nostro e dal Signore Gesù Cristo,</p>
<p class="C1 V4">che ha dato se stesso per i nostri peccati, per strapparci da questo mondo perverso, secondo la volontà di Dio e Padre nostro,</p>
<p class="C1 V5">al quale sia gloria nei secoli dei secoli. Amen.</p>
<p class="C1 V6">Mi meraviglio che così in fretta da colui che vi ha chiamati con la grazia di Cristo passiate ad un altro vangelo.</p>
<p class="C1 V7">In realtà, però, non ce n'è un altro; solo che vi sono alcuni che vi turbano e vogliono sovvertire il vangelo di Cristo.</p>
<p class="C1 V8">Orbene, se anche noi stessi o un angelo dal cielo vi predicasse un vangelo diverso da quello che vi abbiamo predicato, sia anàtema!</p>
<p class="C1 V9">L'abbiamo già detto e ora lo ripeto: se qualcuno vi predica un vangelo diverso da quello che avete ricevuto, sia anàtema!</p>
<p class="C1 V10">Infatti, è forse il favore degli uomini che intendo guadagnarmi, o non piuttosto quello di Dio? Oppure cerco di piacere agli uomini? Se ancora io piacessi agli uomini, non sarei più servitore di Cristo!</p>
<p class="C1 V11">Vi dichiaro dunque, fratelli, che il vangelo da me annunziato non è modellato sull'uomo;</p>
<p class="C1 V12">infatti io non l'ho ricevuto né l'ho imparato da uomini, ma per rivelazione di Gesù Cristo.</p>
<p class="C1 V13">Voi avete certamente sentito parlare della mia condotta di un tempo nel giudaismo, come io perseguitassi fieramente la Chiesa di Dio e la devastassi,</p>
<p class="C1 V14">superando nel giudaismo la maggior parte dei miei coetanei e connazionali, accanito com'ero nel sostenere le tradizioni dei padri.</p>
<p class="C1 V15">Ma quando colui che mi scelse fin dal seno di mia madre e mi chiamò con la sua grazia si compiacque</p>
<p class="C1 V16">di rivelare a me suo Figlio perché lo annunziassi in mezzo ai pagani, subito, senza consultare nessun uomo,</p>
<p class="C1 V17">senza andare a Gerusalemme da coloro che erano apostoli prima di me, mi recai in Arabia e poi ritornai a Damasco.</p>
<p class="C1 V18">In seguito, dopo tre anni andai a Gerusalemme per consultare Cefa, e rimasi presso di lui quindici giorni;</p>
<p class="C1 V19">degli apostoli non vidi nessun altro, se non Giacomo, il fratello del Signore.</p>
<p class="C1 V20">In ciò che vi scrivo, io attesto davanti a Dio che non mentisco.</p>
<p class="C1 V21">Quindi andai nelle regioni della Siria e della Cilicia.</p>
<p class="C1 V22">Ma ero sconosciuto personalmente alle Chiese della Giudea che sono in Cristo;</p>
<p class="C1 V23">soltanto avevano sentito dire: «Colui che una volta ci perseguitava, va ora annunziando la fede che un tempo voleva distruggere».</p>
<p class="C1 V24">E glorificavano Dio a causa mia.</p>
<p class="C2 V1">Dopo quattordici anni, andai di nuovo a Gerusalemme in compagnia di Barnaba, portando con me anche Tito:</p>
<p class="C2 V2">vi andai però in seguito ad una rivelazione. Esposi loro il vangelo che io predico tra i pagani, ma lo esposi privatamente alle persone più ragguardevoli, per non trovarmi nel rischio di correre o di aver corso invano.</p>
<p class="C2 V3">Ora neppure Tito, che era con me, sebbene fosse greco, fu obbligato a farsi circoncidere.</p>
<p class="C2 V4">E questo proprio a causa dei falsi fratelli che si erano intromessi a spiare la libertà che abbiamo in Cristo Gesù, allo scopo di renderci schiavi.</p>
<p class="C2 V5">Ad essi però non cedemmo, per riguardo, neppure un istante, perché la verità del vangelo continuasse a rimanere salda tra di voi.</p>
<p class="C2 V6">Da parte dunque delle persone più ragguardevoli - quali fossero allora non m'interessa, perché Dio non bada a persona alcuna - a me, da quelle persone ragguardevoli, non fu imposto nulla di più.</p>
<p class="C2 V7">Anzi, visto che a me era stato affidato il vangelo per i non circoncisi, come a Pietro quello per i circoncisi -</p>
<p class="C2 V8">poiché colui che aveva agito in Pietro per farne un apostolo dei circoncisi aveva agito anche in me per i pagani -</p>
<p class="C2 V9">e riconoscendo la grazia a me conferita, Giacomo, Cefa e Giovanni, ritenuti le colonne, diedero a me e a Barnaba la loro destra in segno di comunione, perché noi andassimo verso i pagani ed essi verso i circoncisi.</p>
<p class="C2 V10">Soltanto ci pregarono di ricordarci dei poveri: ciò che mi sono proprio preoccupato di fare.</p>
<p class="C2 V11">Ma quando Cefa venne ad Antiochia, mi opposi a lui a viso aperto perché evidentemente aveva torto.</p>
<p class="C2 V12">Infatti, prima che giungessero alcuni da parte di Giacomo, egli prendeva cibo insieme ai pagani; ma dopo la loro venuta, cominciò a evitarli e a tenersi in disparte, per timore dei circoncisi.</p>
<p class="C2 V13">E anche gli altri Giudei lo imitarono nella simulazione, al punto che anche Barnaba si lasciò attirare nella loro ipocrisia.</p>
<p class="C2 V14">Ora quando vidi che non si comportavano rettamente secondo la verità del vangelo, dissi a Cefa in presenza di tutti: «Se tu, che sei Giudeo, vivi come i pagani e non alla maniera dei Giudei, come puoi costringere i pagani a vivere alla maniera dei Giudei?</p>
<p class="C2 V15">Noi che per nascita siamo Giudei e non pagani peccatori,</p>
<p class="C2 V16">sapendo tuttavia che l'uomo non è giustificato dalle opere della legge ma soltanto per mezzo della fede in Gesù Cristo, abbiamo creduto anche noi in Gesù Cristo per essere giustificati dalla fede in Cristo e non dalle opere della legge; poiché dalle opere della legge non verrà mai giustificato nessuno».</p>
<p class="C2 V17">Se pertanto noi che cerchiamo la giustificazione in Cristo siamo trovati peccatori come gli altri, forse Cristo è ministro del peccato? Impossibile!</p>
<p class="C2 V18">Infatti se io riedifico quello che ho demolito, mi denuncio come trasgressore.</p>
<p class="C2 V19">In realtà mediante la legge io sono morto alla legge, per vivere per Dio.</p>
<p class="C2 V20">Sono stato crocifisso con Cristo e non sono più io che vivo, ma Cristo vive in me. Questa vita nella carne, io la vivo nella fede del Figlio di Dio, che mi ha amato e ha dato se stesso per me.</p>
<p class="C2 V21">Non annullo dunque la grazia di Dio; infatti se la giustificazione viene dalla legge, Cristo è morto invano.</p>
<p class="C3 V1">O stolti Gàlati, chi mai vi ha ammaliati, proprio voi agli occhi dei quali fu rappresentato al vivo Gesù Cristo crocifisso?</p>
<p class="C3 V2">Questo solo io vorrei sapere da voi: è per le opere della legge che avete ricevuto lo Spirito o per aver creduto alla predicazione?</p>
<p class="C3 V3">Siete così privi d'intelligenza che, dopo aver incominciato con lo Spirito, ora volete finire con la carne?</p>
<p class="C3 V4">Tante esperienze le avete fatte invano? Se almeno fosse invano!</p>
<p class="C3 V5">Colui che dunque vi concede lo Spirito e opera portenti in mezzo a voi, lo fa grazie alle opere della legge o perché avete creduto alla predicazione?</p>
<p class="C3 V6">Fu così che Abramo ebbe fede in Dio e gli fu accreditato come giustizia.</p>
<p class="C3 V7">Sappiate dunque che figli di Abramo sono quelli che vengono dalla fede.</p>
<p class="C3 V8">E la Scrittura, prevedendo che Dio avrebbe giustificato i pagani per la fede, preannunziò ad Abramo questo lieto annunzio: In te saranno benedette tutte le genti.</p>
<p class="C3 V9">Di conseguenza, quelli che hanno la fede vengono benedetti insieme ad Abramo che credette.</p>
<p class="C3 V10">Quelli invece che si richiamano alle opere della legge, stanno sotto la maledizione, poiché sta scritto: Maledetto chiunque non rimane fedele a tutte le cose scritte nel libro della legge per praticarle.</p>
<p class="C3 V11">E che nessuno possa giustificarsi davanti a Dio per la legge risulta dal fatto che il giusto vivrà in virtù della fede.</p>
<p class="C3 V12">Ora la legge non si basa sulla fede; al contrario dice che chi praticherà queste cose, vivrà per esse.</p>
<p class="C3 V13">Cristo ci ha riscattati dalla maledizione della legge, diventando lui stesso maledizione per noi, come sta scritto: Maledetto chi pende dal legno,</p>
<p class="C3 V14">perché in Cristo Gesù la benedizione di Abramo passasse alle genti e noi ricevessimo la promessa dello Spirito mediante la fede.</p>
<p class="C3 V15">Fratelli, ecco, vi faccio un esempio comune: un testamento legittimo, pur essendo solo un atto umano, nessuno lo dichiara nullo o vi aggiunge qualche cosa.</p>
<p class="C3 V16">Ora è appunto ad Abramo e alla sua discendenza che furon fatte le promesse. Non dice la Scrittura: «e ai tuoi discendenti», come se si trattasse di molti, ma e alla tua discendenza, come a uno solo, cioè Cristo.</p>
<p class="C3 V17">Ora io dico: un testamento stabilito in precedenza da Dio stesso, non può dichiararlo nullo una legge che è venuta quattrocentotrenta anni dopo, annullando così la promessa.</p>
<p class="C3 V18">Se infatti l'eredità si ottenesse in base alla legge, non sarebbe più in base alla promessa; Dio invece concesse il suo favore ad Abramo mediante la promessa.</p>
<p class="C3 V19">Perché allora la legge? Essa fu aggiunta per le trasgressioni, fino alla venuta della discendenza per la quale era stata fatta la promessa, e fu promulgata per mezzo di angeli attraverso un mediatore.</p>
<p class="C3 V20">Ora non si dà mediatore per una sola persona e Dio è uno solo.</p>
<p class="C3 V21">La legge è dunque contro le promesse di Dio? Impossibile! Se infatti fosse stata data una legge capace di conferire la vita, la giustificazione scaturirebbe davvero dalla legge;</p>
<p class="C3 V22">la Scrittura invece ha rinchiuso ogni cosa sotto il peccato, perché ai credenti la promessa venisse data in virtù della fede in Gesù Cristo.</p>
<p class="C3 V23">Prima però che venisse la fede, noi eravamo rinchiusi sotto la custodia della legge, in attesa della fede che doveva essere rivelata.</p>
<p class="C3 V24">Così la legge è per noi come un pedagogo che ci ha condotto a Cristo, perché fossimo giustificati per la fede.</p>
<p class="C3 V25">Ma appena è giunta la fede, noi non siamo più sotto un pedagogo.</p>
<p class="C3 V26">Tutti voi infatti siete figli di Dio per la fede in Cristo Gesù,</p>
<p class="C3 V27">poiché quanti siete stati battezzati in Cristo, vi siete rivestiti di Cristo.</p>
<p class="C3 V28">Non c'è più giudeo né greco; non c'è più schiavo né libero; non c'è più uomo né donna, poiché tutti voi siete uno in Cristo Gesù.</p>
<p class="C3 V29">E se appartenete a Cristo, allora siete discendenza di Abramo, eredi secondo la promessa.</p>
<p class="C4 V1">Ecco, io faccio un altro esempio: per tutto il tempo che l'erede è fanciullo, non è per nulla differente da uno schiavo, pure essendo padrone di tutto;</p>
<p class="C4 V2">ma dipende da tutori e amministratori, fino al termine stabilito dal padre.</p>
<p class="C4 V3">Così anche noi quando eravamo fanciulli, eravamo come schiavi degli elementi del mondo.</p>
<p class="C4 V4">Ma quando venne la pienezza del tempo, Dio mandò il suo Figlio, nato da donna, nato sotto la legge,</p>
<p class="C4 V5">per riscattare coloro che erano sotto la legge, perché ricevessimo l'adozione a figli.</p>
<p class="C4 V6">E che voi siete figli ne è prova il fatto che Dio ha mandato nei nostri cuori lo Spirito del suo Figlio che grida: Abbà, Padre!</p>
<p class="C4 V7">Quindi non sei più schiavo, ma figlio; e se figlio, sei anche erede per volontà di Dio.</p>
<p class="C4 V8">Ma un tempo, per la vostra ignoranza di Dio, eravate sottomessi a divinità, che in realtà non lo sono;</p>
<p class="C4 V9">ora invece che avete conosciuto Dio, anzi da lui siete stati conosciuti, come potete rivolgervi di nuovo a quei deboli e miserabili elementi, ai quali di nuovo come un tempo volete servire?</p>
<p class="C4 V10">Voi infatti osservate giorni, mesi, stagioni e anni!</p>
<p class="C4 V11">Temo per voi che io mi sia affaticato invano a vostro riguardo.</p>
<p class="C4 V12">Siate come me, ve ne prego, poiché anch'io sono stato come voi, fratelli. Non mi avete offeso in nulla.</p>
<p class="C4 V13">Sapete che fu a causa di una malattia del corpo che vi annunziai la prima volta il vangelo;</p>
<p class="C4 V14">e quella che nella mia carne era per voi una prova non l'avete disprezzata né respinta, ma al contrario mi avete accolto come un angelo di Dio, come Cristo Gesù.</p>
<p class="C4 V15">Dove sono dunque le vostre felicitazioni? Vi rendo testimonianza che, se fosse stato possibile, vi sareste cavati anche gli occhi per darmeli.</p>
<p class="C4 V16">Sono dunque diventato vostro nemico dicendovi la verità?</p>
<p class="C4 V17">Costoro si danno premura per voi, ma non onestamente; vogliono mettervi fuori, perché mostriate zelo per loro.</p>
<p class="C4 V18">È bello invece essere circondati di premure nel bene sempre e non solo quando io mi trovo presso di voi,</p>
<p class="C4 V19">figlioli miei, che io di nuovo partorisco nel dolore finché non sia formato Cristo in voi!</p>
<p class="C4 V20">Vorrei essere vicino a voi in questo momento e poter cambiare il tono della mia voce, perché non so cosa fare a vostro riguardo.</p>
<p class="C4 V21">Ditemi, voi che volete essere sotto la legge: non sentite forse cosa dice la legge?</p>
<p class="C4 V22">Sta scritto infatti che Abramo ebbe due figli, uno dalla schiava e uno dalla donna libera.</p>
<p class="C4 V23">Ma quello dalla schiava è nato secondo la carne; quello dalla donna libera, in virtù della promessa.</p>
<p class="C4 V24">Ora, tali cose sono dette per allegoria: le due donne infatti rappresentano le due Alleanze; una, quella del monte Sinai, che genera nella schiavitù, rappresentata da Agar</p>
<p class="C4 V25">- il Sinai è un monte dell'Arabia -; essa corrisponde alla Gerusalemme attuale, che di fatto è schiava insieme ai suoi figli.</p>
<p class="C4 V26">Invece la Gerusalemme di lassù è libera ed è la nostra madre.</p>
<p class="C4 V27">Sta scritto infatti: Rallègrati, sterile, che non partorisci, grida nell'allegria tu che non conosci i dolori del parto, perché molti sono i figli dell'abbandonata, più di quelli della donna che ha marito.</p>
<p class="C4 V28">Ora voi, fratelli, siete figli della promessa, alla maniera di Isacco.</p>
<p class="C4 V29">E come allora colui che era nato secondo la carne perseguitava quello nato secondo lo spirito, così accade anche ora.</p>
<p class="C4 V30">Però, che cosa dice la Scrittura? Manda via la schiava e suo figlio, perché il figlio della schiava non avrà eredità col figlio della donna libera.</p>
<p class="C4 V31">Così, fratelli, noi non siamo figli di una schiava, ma di una donna libera.</p>
<p class="C5 V1">Cristo ci ha liberati perché restassimo liberi; state dunque saldi e non lasciatevi imporre di nuovo il giogo della schiavitù.</p>
<p class="C5 V2">Ecco, io Paolo vi dico: se vi fate circoncidere, Cristo non vi gioverà nulla.</p>
<p class="C5 V3">E dichiaro ancora una volta a chiunque si fa circoncidere che egli è obbligato ad osservare tutta quanta la legge.</p>
<p class="C5 V4">Non avete più nulla a che fare con Cristo voi che cercate la giustificazione nella legge; siete decaduti dalla grazia.</p>
<p class="C5 V5">Noi infatti per virtù dello Spirito, attendiamo dalla fede la giustificazione che speriamo.</p>
<p class="C5 V6">Poiché in Cristo Gesù non è la circoncisione che conta o la non circoncisione, ma la fede che opera per mezzo della carità.</p>
<p class="C5 V7">Correvate così bene; chi vi ha tagliato la strada che non obbedite più alla verità?</p>
<p class="C5 V8">Questa persuasione non viene sicuramente da colui che vi chiama!</p>
<p class="C5 V9">Un po' di lievito fa fermentare tutta la pasta.</p>
<p class="C5 V10">Io sono fiducioso per voi nel Signore che non penserete diversamente; ma chi vi turba, subirà la sua condanna, chiunque egli sia.</p>
<p class="C5 V11">Quanto a me, fratelli, se io predico ancora la circoncisione, perché sono tuttora perseguitato? È dunque annullato lo scandalo della croce?</p>
<p class="C5 V12">Dovrebbero farsi mutilare coloro che vi turbano.</p>
<p class="C5 V13">Voi infatti, fratelli, siete stati chiamati a libertà. Purché questa libertà non divenga un pretesto per vivere secondo la carne, ma mediante la carità siate a servizio gli uni degli altri.</p>
<p class="C5 V14">Tutta la legge infatti trova la sua pienezza in un solo precetto: amerai il prossimo tuo come te stesso.</p>
<p class="C5 V15">Ma se vi mordete e divorate a vicenda, guardate almeno di non distruggervi del tutto gli uni gli altri!</p>
<p class="C5 V16">Vi dico dunque: camminate secondo lo Spirito e non sarete portati a soddisfare i desideri della carne;</p>
<p class="C5 V17">la carne infatti ha desideri contrari allo Spirito e lo Spirito ha desideri contrari alla carne; queste cose si oppongono a vicenda, sicché voi non fate quello che vorreste.</p>
<p class="C5 V18">Ma se vi lasciate guidare dallo Spirito, non siete più sotto la legge.</p>
<p class="C5 V19">Del resto le opere della carne sono ben note: fornicazione, impurità, libertinaggio,</p>
<p class="C5 V20">idolatria, stregonerie, inimicizie, discordia, gelosia, dissensi, divisioni, fazioni,</p>
<p class="C5 V21">invidie, ubriachezze, orge e cose del genere; circa queste cose vi preavviso, come già ho detto, che chi le compie non erediterà il regno di Dio.</p>
<p class="C5 V22">Il frutto dello Spirito invece è amore, gioia, pace, pazienza, benevolenza, bontà, fedeltà, mitezza, dominio di sé;</p>
<p class="C5 V23">contro queste cose non c'è legge.</p>
<p class="C5 V24">Ora quelli che sono di Cristo Gesù hanno crocifisso la loro carne con le sue passioni e i suoi desideri.</p>
<p class="C5 V25">Se pertanto viviamo dello Spirito, camminiamo anche secondo lo Spirito.</p>
<p class="C5 V26">Non cerchiamo la vanagloria, provocandoci e invidiandoci gli uni gli altri.</p>
<p class="C6 V1">Fratelli, qualora uno venga sorpreso in qualche colpa, voi che avete lo Spirito correggetelo con dolcezza. E vigila su te stesso, per non cadere anche tu in tentazione.</p>
<p class="C6 V2">Portate i pesi gli uni degli altri, così adempirete la legge di Cristo.</p>
<p class="C6 V3">Se infatti uno pensa di essere qualcosa mentre non è nulla, inganna se stesso.</p>
<p class="C6 V4">Ciascuno esamini invece la propria condotta e allora solo in se stesso e non negli altri troverà motivo di vanto:</p>
<p class="C6 V5">ciascuno infatti porterà il proprio fardello.</p>
<p class="C6 V6">Chi viene istruito nella dottrina, faccia parte di quanto possiede a chi lo istruisce.</p>
<p class="C6 V7">Non vi fate illusioni; non ci si può prendere gioco di Dio. Ciascuno raccoglierà quello che avrà seminato.</p>
<p class="C6 V8">Chi semina nella sua carne, dalla carne raccoglierà corruzione; chi semina nello Spirito, dallo Spirito raccoglierà vita eterna.</p>
<p class="C6 V9">E non stanchiamoci di fare il bene; se infatti non desistiamo, a suo tempo mieteremo.</p>
<p class="C6 V10">Poiché dunque ne abbiamo l'occasione, operiamo il bene verso tutti, soprattutto verso i fratelli nella fede.</p>
<p class="C6 V11">Vedete con che grossi caratteri vi scrivo, ora, di mia mano.</p>
<p class="C6 V12">Quelli che vogliono fare bella figura nella carne, vi costringono a farvi circoncidere, solo per non essere perseguitati a causa della croce di Cristo.</p>
<p class="C6 V13">Infatti neanche gli stessi circoncisi osservano la legge, ma vogliono la vostra circoncisione per trarre vanto dalla vostra carne.</p>
<p class="C6 V14">Quanto a me invece non ci sia altro vanto che nella croce del Signore nostro Gesù Cristo, per mezzo della quale il mondo per me è stato crocifisso, come io per il mondo.</p>
<p class="C6 V15">Non è infatti la circoncisione che conta, né la non circoncisione, ma l'essere nuova creatura.</p>
<p class="C6 V16">E su quanti seguiranno questa norma sia pace e misericordia, come su tutto l'Israele di Dio.</p>
<p class="C6 V17">D'ora innanzi nessuno mi procuri fastidi: difatti io porto le stigmate di Gesù nel mio corpo.</p>
<p class="C6 V18">La grazia del Signore nostro Gesù Cristo sia con il vostro spirito, fratelli. Amen.</p>
</div>
</div>
<div class="edizione DIODATI">
<div class="libro Gal">
<p class="CCAPITOLO VVERSO">TESTO</p>
<p class="C1 V1">Paolo, apostolo (non da parte di uomini, né per mezzo di uomo, ma tramite Gesú Cristo e Dio Padre, che lo ha risuscitato dai morti),</p>
<p class="C1 V2">e tutti i fratelli che sono con me, alle chiese della Galazia:</p>
<p class="C1 V3">grazia a voi e pace da Dio Padre e dal Signore nostro Gesú Cristo,</p>
<p class="C1 V4">che ha dato se stesso per i nostri peccati, per sottrarci dalla presente malvagia età secondo la volontà di Dio, nostro Padre,</p>
<p class="C1 V5">al quale sia la gloria nei secoli dei secoli. Amen.</p>
<p class="C1 V6">Mi meraviglio che da colui che vi ha chiamati mediante la grazia di Cristo, passiate cosí presto ad un altro evangelo,</p>
<p class="C1 V7">il quale non è un altro evangelo; ma vi sono alcuni che vi turbano e vogliono pervertire l'evangelo di Cristo.</p>
<p class="C1 V8">Ma anche se noi o un angelo dal cielo vi predicasse un evangelo diverso da quello che vi abbiamo annunziato, sia maledetto.</p>
<p class="C1 V9">Come abbiamo già detto, ora lo dico di nuovo: Se qualcuno vi predica un evangelo diverso da quello che avete ricevuto, sia maledetto.</p>
<p class="C1 V10">Infatti, cerco io ora di cattivarmi l'approvazione degli uomini o quella di Dio? Oppure cerco di piacere agli uomini? Infatti, se cercassi ancora di piacere agli uomini, non sarei servo di Cristo.</p>
<p class="C1 V11">Ora, fratelli, vi faccio sapere che l'evangelo, che è stato da me annunziato, non è secondo l'uomo,</p>
<p class="C1 V12">poiché io non l'ho ricevuto né imparato da nessun uomo, ma l'ho ricevuto per una rivelazione di Gesú Cristo.</p>
<p class="C1 V13">Avete infatti udito quale fu un tempo la mia condotta nel giudaismo, come perseguitavo con grande ferocia la chiesa di Dio e la devastavo,</p>
<p class="C1 V14">E progredivo nel giudaismo piú di molti coetanei tra i miei connazionali, essendo estremamente zelante nelle tradizioni dei miei padri.</p>
<p class="C1 V15">Ma quando piacque a Dio, che mi aveva appartato fin dal grembo di mia madre e mi ha chiamato per la sua grazia,</p>
<p class="C1 V16">di rivelare in me suo Figlio, affinché l'annunziassi fra i gentili, io non mi consultai subito con carne e sangue,</p>
<p class="C1 V17">né salii a Gerusalemme da quelli che erano stati apostoli prima di me, ma me ne andai in Arabia e ritornai di nuovo a Damasco.</p>
<p class="C1 V18">Poi, dopo tre anni, salii a Gerusalemme per andare a vedere Pietro e rimasi con lui quindici giorni.</p>
<p class="C1 V19">E non vidi alcun altro degli apostoli, se non Giacomo, il fratello del Signore.</p>
<p class="C1 V20">Ora, quanto alle cose che vi scrivo, ecco, davanti a Dio non mento.</p>
<p class="C1 V21">Poi andai nelle regioni della Siria e della Cilicia.</p>
<p class="C1 V22">Or io ero sconosciuto personalmente alle chiese della Giudea, che sono in Cristo,</p>
<p class="C1 V23">ma esse udivano soltanto dire: «Colui che prima ci perseguitava, ora annunzia quella fede che egli devastava»,</p>
<p class="C1 V24">e glorificavano Dio per causa mia.</p>
<p class="C2 V1">Poi, dopo quattordici anni, salii di nuovo a Gerusalemme con Barnaba, prendendo con me anche Tito.</p>
<p class="C2 V2">Or vi salii per rivelazione ed esposi loro l'evangelo che io predico fra i gentili, ma lo esposi privatamente a coloro che godevano maggior credito, perché non corressi, o non avessi corso invano.</p>
<p class="C2 V3">Ma neppure Tito che era con me benché fosse Greco, fu costretto a farsi circoncidere;</p>
<p class="C2 V4">e ciò a causa dei falsi fratelli introdottisi abusivamente, i quali si erano insinuati per spiare la nostra libertà che abbiamo in Cristo Gesú, allo scopo di metterci in servitú.</p>
<p class="C2 V5">A costoro non cedemmo in sottomissione neppure per un momento, affinché la verità dell'evangelo dimorasse salda fra di voi.</p>
<p class="C2 V6">Ma da parte di quelli che godevano maggior credito (quali fossero stati, non m'importa nulla; Dio non ha riguardo a persona), ebbene, quelli che godono maggior credito non m'imposero nulla di piú.</p>
<p class="C2 V7">Anzi al contrario, avendo visto che mi era stato affidato l'evangelo per gli incirconcisi, come a Pietro quello per i circoncisi</p>
<p class="C2 V8">(poiché colui che aveva potentemente operato in Pietro per l'apostolato dei circoncisi, aveva potentemente operato anche in me per i gentili),</p>
<p class="C2 V9">avendo conosciuto la grazia che mi era stata data, Giacomo, Cefa e Giovanni, che sono reputati colonne, diedero a me e a Barnaba la mano di associazione, affinché noi andassimo fra i gentili, ed essi fra i circoncisi.</p>
<p class="C2 V10">Soltanto ci raccomandarono che ci ricordassimo dei poveri, proprio quello che anch'io mi ero proposto di fare.</p>
<p class="C2 V11">Ma quando Pietro venne in Antiochia, io gli resistei in faccia, perché era da riprendere.</p>
<p class="C2 V12">Infatti prima che venissero alcuni da parte di Giacomo, egli mangiava con i gentili; ma quando giunsero quelli, egli si ritirò e si separò, temendo quelli della circoncisione.</p>
<p class="C2 V13">E anche gli altri Giudei fingevano assieme a lui, tanto che anche Barnaba fu trascinato dalla loro ipocrisia.</p>
<p class="C2 V14">Ma quando io vidi che non camminavano rettamente secondo la verità dell'evangelo, dissi a Pietro in presenza di tutti: «Se tu, che sei Giudeo, vivi alla gentile e non alla giudaica perché costringi i gentili a giudaizzare?».</p>
<p class="C2 V15">Noi, di nascita Giudei e non peccatori fra i gentili,</p>
<p class="C2 V16">sapendo che l'uomo non è giustificato per le opere della legge ma per mezzo della fede in Gesú Cristo, abbiamo creduto anche noi in Cristo Gesú, affinché fossimo giustificati mediante la fede di Cristo e non mediante le opere della legge, poiché nessuna carne sarà giustificata per mezzo della legge.</p>
<p class="C2 V17">Or se, cercando di essere giustificati in Cristo, siamo trovati anche noi peccatori, è forse Cristo ministro del peccato? Cosí non sia.</p>
<p class="C2 V18">Se infatti edifico di nuovo le cose che ho distrutto, io mi costituisco trasgressore,</p>
<p class="C2 V19">perché per mezzo della legge io sono morto alla legge, affinché io viva a Dio.</p>
<p class="C2 V20">Io sono stato crocifisso con Cristo e non sono piú io che vivo, ma è Cristo che vive in me; e quella vita che ora vivo nella carne, la vivo nella fede del Figlio di Dio, che mi ha amato e ha dato se stesso per me.</p>
<p class="C2 V21">Io non annullo la grazia di Dio perché, se la giustizia si ha per mezzo della legge, allora Cristo è morto invano.</p>
<p class="C3 V1">O Galati insensati! Chi vi ha ammaliati per non ubbidire alla verità, voi, davanti ai cui occhi Gesú Cristo è stato ritratto crocifisso fra voi?</p>
<p class="C3 V2">Questo solo desidero sapere da voi: avete ricevuto lo Spirito mediante le opere della legge o attraverso la predicazione della fede?</p>
<p class="C3 V3">Siete cosí insensati che, avendo cominciato nello Spirito, vorreste finire nella carne?</p>
<p class="C3 V4">Avete sofferto tante cose invano, se pur è stato veramente invano?</p>
<p class="C3 V5">Colui dunque che vi dispensa lo Spirito e opera tra voi potenti operazioni, lo fa mediante le opere della legge o mediante la predicazione della fede?</p>
<p class="C3 V6">Cosí Abrahamo «credette a Dio, e ciò gli fu messo in conto di giustizia»;</p>
<p class="C3 V7">sappiate pure che coloro che sono dalla fede sono figli di Abrahamo.</p>
<p class="C3 V8">E la Scrittura, prevedendo che Dio avrebbe giustificato le nazioni mediante la fede, diede prima ad Abrahamo una buona notizia: «Tutte le nazioni saranno benedette in te»,</p>
<p class="C3 V9">Perciò coloro che si fondano sulla fede sono benedetti col fedele Abrahamo.</p>
<p class="C3 V10">Ora tutti coloro che si fondano sulle opere della legge sono sotto la maledizione, perché sta scritto: «Maledetto chiunque non persevera in tutte le cose scritte nel libro della legge per praticarle».</p>
<p class="C3 V11">Poiché è manifesto che nessuno è giustificato mediante la legge davanti a Dio, perché: «Il giusto vivrà per la fede».</p>
<p class="C3 V12">Ora la legge non proviene dalla fede, ma «l'uomo che farà queste cose vivrà per mezzo di esse».</p>
<p class="C3 V13">Cristo ci ha riscattati dalla maledizione della legge, essendo diventato maledizione per noi (poiché sta scritto: «Maledetto chiunque è appeso al legno»),</p>
<p class="C3 V14">affinché la benedizione di Abrahamo pervenisse ai gentili in Cristo Gesú, perché noi ricevessimo la promessa dello Spirito mediante la fede.</p>
<p class="C3 V15">Fratelli, io parlo alla maniera degli uomini: se un patto è ratificato, benché sia patto d'uomo, nessuno l'annulla o vi aggiunge qualche cosa.</p>
<p class="C3 V16">Ora le promesse furono fatte ad Abrahamo e alla sua discendenza. La Scrittura non dice: «E alle discendenze» come se si trattasse di molte, ma come di una sola: «E alla tua discendenza», cioè Cristo.</p>
<p class="C3 V17">Or io dico questo: la legge, venuta dopo quattrocentotrent'anni, non annulla il patto ratificato prima da Dio in Cristo, in modo da annullare la promessa.</p>
<p class="C3 V18">Infatti, se l'eredità derivasse dalla legge, non verrebbe piú dalla promessa. Or Dio la donò ad Abrahamo mediante la promessa.</p>
<p class="C3 V19">Perché dunque fu data la legge? Essa fu aggiunta a causa delle trasgressioni, finché fosse venuta la discendenza a cui era stata fatta la promessa; essa fu promulgata dagli angeli per mano di un mediatore.</p>
<p class="C3 V20">Or il mediatore non è mediatore di una sola parte, ma Dio è uno.</p>
<p class="C3 V21">La legge è dunque contraria alle promesse di Dio? Cosí non sia; perché se fosse stata data una legge capace di dare la vita, allora veramente la giustizia sarebbe venuta dalla legge.</p>
<p class="C3 V22">Ma la Scrittura ha rinchiuso ogni cosa sotto il peccato, affinché fosse data ai credenti la promessa mediante la fede di Gesú Cristo.</p>
<p class="C3 V23">Ora, prima che venisse la fede noi eravamo custoditi sotto la legge, come rinchiusi, in attesa della fede che doveva essere rivelata.</p>
<p class="C3 V24">Cosí la legge è stata nostro precettore per portarci a Cristo, affinché fossimo giustificati per mezzo della fede.</p>
<p class="C3 V25">Ma, venuta la fede, non siamo piú sotto un precettore,</p>
<p class="C3 V26">perché voi tutti siete figli di Dio per mezzo della fede in Cristo Gesú.</p>
<p class="C3 V27">Poiché voi tutti che siete stati battezzati in Cristo, vi siete rivestiti di Cristo.</p>
<p class="C3 V28">Non c'è né Giudeo né Greco, non c'è né schiavo né libero, non c'è né maschio né femmina, perché tutti siete uno in Cristo Gesú.</p>
<p class="C3 V29">Ora, se siete di Cristo, siete dunque progenie d'Abrahamo ed eredi secondo la promessa.</p>
<p class="C4 V1">Ora io dico che per tutto il tempo che l'erede è minorenne non è affatto differente dal servo, benché sia signore di tutto,</p>
<p class="C4 V2">ma egli è sotto tutori e amministratori fino al tempo prestabilito dal padre.</p>
<p class="C4 V3">Cosí anche noi, mentre eravamo minorenni, eravamo tenuti in servitú sotto gli elementi del mondo,</p>
<p class="C4 V4">ma, quando è venuto il compimento del tempo, Dio ha mandato suo Figlio, nato da donna, sottoposto alla legge,</p>
<p class="C4 V5">perché riscattasse quelli che erano sotto la legge, affinché noi ricevessimo l'adozione.</p>
<p class="C4 V6">Ora perché voi siete figli, Dio ha mandato lo Spirito del Figlio suo nei vostri cuori che grida: «Abba, Padre»,</p>
<p class="C4 V7">Perciò tu non sei piú servo, ma figlio; e se sei figlio, sei anche erede di Dio per mezzo di Cristo.</p>
<p class="C4 V8">Ma allora, non conoscendo Dio, servivate a coloro che per natura non sono dèi;</p>
<p class="C4 V9">ora invece, avendo conosciuto Dio, anzi essendo piuttosto stati conosciuti da Dio, come mai vi rivolgete di nuovo ai deboli e poveri elementi, ai quali desiderate di essere di nuovo asserviti?</p>
<p class="C4 V10">Voi osservate giorni, mesi, stagioni e anni.</p>
<p class="C4 V11">Io temo di essermi affaticato invano per voi.</p>
<p class="C4 V12">Siate come me, perché anch'io sono come voi; fratelli, ve ne prego, voi non mi avete fatto alcun torto.</p>
<p class="C4 V13">Ora voi sapete come nel passato io vi evangelizzai a causa di una infermità della carne;</p>
<p class="C4 V14">e voi non disprezzaste né aveste a schifo la prova che era nella mia carne ma mi accoglieste come un angelo di Dio, come Cristo Gesú stesso.</p>
<p class="C4 V15">Cos'è dunque avvenuto della vostra allegrezza? Poiché vi rendo testimonianza che, se fosse stato possibile, vi sareste cavati gli occhi e me li avreste dati.</p>
<p class="C4 V16">Sono dunque diventato vostro nemico, dicendovi la verità?</p>
<p class="C4 V17">Quelli sono zelanti per voi, ma non per fini onesti; anzi essi vi vogliono separare affinché siate zelanti per loro.</p>
<p class="C4 V18">Or è buona cosa essere sempre zelanti nel bene, e non solo quando sono presente fra voi.</p>
<p class="C4 V19">Figli miei, che io partorisco di nuovo, finché Cristo sia formato in voi!</p>
<p class="C4 V20">Desidererei ora essere presente fra voi e cambiare il tono della mia voce perché sono perplesso di voi.</p>
<p class="C4 V21">Ditemi, voi che volete essere sotto la legge, non date ascolto alla legge?</p>
<p class="C4 V22">Infatti sta scritto che Abrahamo ebbe due figli: uno dalla serva e uno dalla libera.</p>
<p class="C4 V23">Or quello che nacque dalla serva fu generato secondo la carne, ma quello che nacque dalla libera fu generato in virtú della promessa.</p>
<p class="C4 V24">Tali cose hanno un senso allegorico, perché queste due donne sono due patti: uno dal monte Sinai che genera a schiavitú, ed è Agar.</p>
<p class="C4 V25">Or Agar è il monte Sinai in Arabia e corrisponde alla Gerusalemme del tempo presente; ed essa è schiava con i suoi figli.</p>
<p class="C4 V26">Invece la Gerusalemme di sopra è libera ed è la madre di noi tutti.</p>
<p class="C4 V27">Infatti sta scritto: «Rallegrati, o sterile che non partorisci! Prorompi e grida, tu che non senti doglie di parto, perché i figli dell'abbandonata saranno piú numerosi di quelli di colei che aveva marito».</p>
<p class="C4 V28">Ora noi, fratelli, alla maniera di Isacco, siamo figli della promessa.</p>
<p class="C4 V29">Ma, come allora colui che era generato secondo la carne perseguitava colui che era generato secondo lo Spirito, cosí avviene al presente.</p>
<p class="C4 V30">Ma che dice la Scrittura? «Caccia via la schiava e suo figlio, perché il figlio della schiava non sarà erede col figlio della libera».</p>
<p class="C4 V31">Cosí dunque, fratelli, noi non siamo figli della schiava ma della libera.</p>
<p class="C5 V1">State dunque saldi nella libertà con la quale Cristo ci ha liberati, e non siate di nuovo ridotti sotto il giogo della schiavitú.</p>
<p class="C5 V2">Ecco, io, Paolo, vi dico che se vi fate circoncidere, Cristo non vi gioverà nulla.</p>
<p class="C5 V3">E daccapo attesto ad ogni uomo che si fa circoncidere che egli è obbligato ad osservare tutta la legge.</p>
<p class="C5 V4">Voi, che cercate di essere giustificati mediante la legge, vi siete separati da Cristo; siete scaduti dalla grazia.</p>
<p class="C5 V5">Noi infatti in Spirito, mediante la fede, aspettiamo la speranza della giustizia,</p>
<p class="C5 V6">poiché in Cristo Gesú né la circoncisione, né l'incirconcisione hanno alcun valore, ma la fede che opera mediante l'amore.</p>
<p class="C5 V7">Voi correvate bene; chi vi ha ostacolato a impedendovi di ubbidire alla verità?</p>
<p class="C5 V8">Questa persuasione non viene da colui che vi chiama.</p>
<p class="C5 V9">Un po' di lievito fa fermentare tutta la pasta.</p>
<p class="C5 V10">Io sono fiducioso per voi nel Signore che non penserete diversamente; ma colui che vi turba ne subirà la punizione chiunque egli sia.</p>
<p class="C5 V11">Ora quanto a me, fratelli, se io predico ancora la circoncisione, perché sono perseguitato? Allora lo scandalo della croce sarebbe abolito.</p>
<p class="C5 V12">Oh, si facessero pur anche mutilare coloro che vi turbano!</p>
<p class="C5 V13">Voi infatti, fratelli, siete stati chiamati a libertà; soltanto non usate questa libertà per dare un'occasione alla carne ma servite gli uni gli altri per mezzo dell'amore.</p>
<p class="C5 V14">Tutta la legge infatti si adempie in questa unica parola: «Ama il tuo prossimo come te stesso».</p>
<p class="C5 V15">Che se vi mordete e vi divorate a vicenda, guardate che non siate consumati gli uni dagli altri.</p>
<p class="C5 V16">Or io dico: Camminate secondo lo Spirito e non adempirete i desideri della carne,</p>
<p class="C5 V17">la carne infatti ha desideri contrari allo Spirito e lo Spirito ha desideri contrari alla carne; e queste cose sono opposte l'una all'altra, cosicché voi non fate quel che vorreste.</p>
<p class="C5 V18">Ma se siete condotti dallo Spirito, voi non siete sotto la legge.</p>
<p class="C5 V19">Ora le opere della carne sono manifeste e sono: adulterio, fornicazione impurità, dissolutezza,</p>
<p class="C5 V20">idolatria, magia, inimicizie, contese, gelosie, ire, risse, divisioni, sette,</p>
<p class="C5 V21">invidie, omicidi, ubriachezze, ghiottonerie e cose simili a queste, circa le quali vi prevengo, come vi ho già detto prima, che coloro che fanno tali cose non erediteranno il regno di Dio,</p>
<p class="C5 V22">Ma il frutto dello Spirito è: amore gioia, pace, pazienza, gentilezza, bontà, fede, mansuetudine, autocontrollo.</p>
<p class="C5 V23">Contro tali cose non vi è legge.</p>
<p class="C5 V24">Ora quelli che sono di Cristo hanno crocifisso la carne con le sue passioni e le sue concupiscenze.</p>
<p class="C5 V25">Se viviamo per lo Spirito, camminiamo altresí per lo Spirito,</p>
<p class="C5 V26">Non siamo vanagloriosi, provocandoci e invidiandoci gli uni gli altri.</p>
<p class="C6 V1">Fratelli, se uno è sorpreso in qualche fallo, voi che siete spirituali, rialzatelo con spirito di mansuetudine. Ma bada bene a te stesso, affinché non sii tentato anche tu.</p>
<p class="C6 V2">Portate i pesi gli uni degli altri, e così adempirete la legge di Cristo.</p>
<p class="C6 V3">Se infatti qualcuno pensa di essere qualche cosa, non essendo nulla, inganna se stesso.</p>
<p class="C6 V4">Ora esamini ciascuno l'opera sua, e allora avrà ragione di vantarsi solamente di se stesso e non nei confronti degli altri.</p>
<p class="C6 V5">Ciascuno infatti porterà il proprio fardello.</p>
<p class="C6 V6">Ora colui che è istruito nella parola faccia parte di tutti i suoi beni a colui che lo istruisce.</p>
<p class="C6 V7">Non v'ingannate, Dio non si può beffare, perché ciò che l'uomo semina quello pure raccoglierà.</p>
<p class="C6 V8">Perché colui che semina per la sua carne, dalla carne raccoglierà corruzione, ma chi semina per lo Spirito. dallo Spirito raccoglierà vita eterna.</p>
<p class="C6 V9">Or non veniamo meno nell'animo facendo il bene; se infatti non ci stanchiamo, raccoglieremo a suo tempo.</p>
<p class="C6 V10">Mentre dunque abbiamo l'opportunità, facciamo del bene a tutti, ma principalmente a coloro della famiglia della fede.</p>
<p class="C6 V11">Guardate con quali lettere grandi vi ho scritto di mia propria mano.</p>
<p class="C6 V12">Tutti quelli che vogliono far bella figura nella carne, vi costringono a farvi circoncidere unicamente per non essere perseguitati per la croce di Cristo.</p>
<p class="C6 V13">Infatti, neppure quelli stessi che sono circoncisi osservano la legge, ma vogliono che siate circoncisi per potersi vantare nella vostra carne.</p>
<p class="C6 V14">Ma quanto a me, non avvenga mai che io mi vanti all'infuori della croce del Signor nostro Gesú Cristo, per la quale il mondo è crocifisso a me e io al mondo.</p>
<p class="C6 V15">In Cristo Gesú, infatti, né la circoncisione, né l'incirconcisione hanno alcun valore, ma l'essere una nuova creatura.</p>
<p class="C6 V16">E su tutti quelli che cammineranno secondo questa regola sia pace e misericordia, e cosí pure sull'Israele di Dio.</p>
<p class="C6 V17">Del resto nessuno mi dia molestia, perché io porto nel mio corpo il contrassegno del Signore Gesú.</p>
<p class="C6 V18">Fratelli, la grazia del Signore nostro Gesú Cristo sia con il vostro spirito. Amen.</p>
</div>
</div>
<div class="edizione RIVEDUTA">
<div class="libro Gal">
<p class="CCAPITOLO VVERSO">TESTO</p>
<p class="C1 V1">Paolo, apostolo non da parte di uomini né per mezzo di un uomo, ma per mezzo di Gesù Cristo e di Dio Padre che lo ha risuscitato dai morti,</p>
<p class="C1 V2">e tutti i fratelli che sono con me, alle chiese della Galazia;</p>
<p class="C1 V3">grazia a voi e pace da Dio nostro Padre e dal Signore Gesù Cristo,</p>
<p class="C1 V4">che ha dato sé stesso per i nostri peccati, per sottrarci al presente secolo malvagio, secondo la volontà del nostro Dio e Padre,</p>
<p class="C1 V5">al quale sia la gloria nei secoli dei secoli. Amen.</p>
<p class="C1 V6">Mi meraviglio che così presto voi passiate, da colui che vi ha chiamati mediante la grazia di Cristo, a un altro vangelo.</p>
<p class="C1 V7">Ché poi non c'è un altro vangelo; però ci sono alcuni che vi turbano e vogliono sovvertire il vangelo di Cristo.</p>
<p class="C1 V8">Ma anche se noi o un angelo dal cielo vi annunziasse un vangelo diverso da quello che vi abbiamo annunziato, sia anatema.</p>
<p class="C1 V9">Come abbiamo già detto, lo ripeto di nuovo anche adesso: se qualcuno vi annunzia un vangelo diverso da quello che avete ricevuto, sia anatema.</p>
<p class="C1 V10">Vado forse cercando il favore degli uomini, o quello di Dio? Oppure cerco di piacere agli uomini? Se cercassi ancora di piacere agli uomini, non sarei servo di Cristo.</p>
<p class="C1 V11">Vi dichiaro, fratelli, che il vangelo da me annunziato non è opera d'uomo;</p>
<p class="C1 V12">perché io stesso non l'ho ricevuto né l'ho imparato da un uomo, ma l'ho ricevuto per rivelazione di Gesù Cristo.</p>
<p class="C1 V13">Infatti voi avete udito quale sia stata la mia condotta nel passato, quand'ero nel giudaismo; come perseguitavo a oltranza la chiesa di Dio, e la devastavo;</p>
<p class="C1 V14">e mi distinguevo nel giudaismo più di molti coetanei tra i miei connazionali, perché ero estremamente zelante nelle tradizioni dei miei padri.</p>
<p class="C1 V15">Ma Dio che m'aveva prescelto fin dal seno di mia madre e mi ha chiamato mediante la sua grazia, si compiacque</p>
<p class="C1 V16">di rivelare in me il Figlio suo perché io lo annunziassi fra gli stranieri. Allora io non mi consigliai con nessun uomo,</p>
<p class="C1 V17">né salii a Gerusalemme da quelli che erano stati apostoli prima di me, ma me ne andai subito in Arabia; quindi ritornai a Damasco.</p>
<p class="C1 V18">Poi, dopo tre anni, salii a Gerusalemme per visitare Cefa e stetti da lui quindici giorni;</p>
<p class="C1 V19">e non vidi nessun altro degli apostoli; ma solo Giacomo, il fratello del Signore.</p>
<p class="C1 V20">Ora, riguardo a ciò che vi scrivo, ecco, vi dichiaro, davanti a Dio, che non mento.</p>
<p class="C1 V21">Poi andai nelle regioni della Siria e della Cilicia;</p>
<p class="C1 V22">ma ero sconosciuto personalmente alle chiese di Giudea, che sono in Cristo;</p>
<p class="C1 V23">esse sentivano soltanto dire: «Colui che una volta ci perseguitava, ora predica la fede, che nel passato cercava di distruggere».</p>
<p class="C1 V24">E per causa mia glorificavano Dio.</p>
<p class="C2 V1">Poi, trascorsi quattordici anni, salii di nuovo a Gerusalemme con Barnaba, prendendo con me anche Tito.</p>
<p class="C2 V2">Vi salii in seguito a una rivelazione, ed esposi loro il vangelo che annunzio tra i pagani; ma lo esposi privatamente a quelli che sono i più stimati, per il timore di correre o di aver corso invano.</p>
<p class="C2 V3">Ma neppure Tito, che era con me, ed era greco, fu costretto a farsi circoncidere.</p>
<p class="C2 V4">Anzi, proprio a causa di intrusi, falsi fratelli, infiltratisi di nascosto tra di noi per spiare la libertà che abbiamo in Cristo Gesù, con l'intenzione di renderci schiavi,</p>
<p class="C2 V5">noi non abbiamo ceduto alle imposizioni di costoro neppure per un momento, affinché la verità del vangelo rimanesse salda tra di voi.</p>
<p class="C2 V6">Ma quelli che godono di particolare stima (quello che possono essere stati, a me non importa; Dio non ha riguardi personali), quelli, dico, che godono di maggiore stima non m'imposero nulla;</p>
<p class="C2 V7">anzi, quando videro che a me era stato affidato il vangelo per gli incirconcisi, come a Pietro per i circoncisi</p>
<p class="C2 V8">colui che aveva operato in Pietro per farlo apostolo dei circoncisi aveva anche operato in me per farmi apostolo degli stranieri),</p>
<p class="C2 V9">riconoscendo la grazia che mi era stata accordata, Giacomo, Cefa e Giovanni, che sono reputati colonne, diedero a me e a Barnaba la mano in segno di comunione perché andassimo noi agli stranieri, ed essi ai circoncisi;</p>
<p class="C2 V10">soltanto ci raccomandarono di ricordarci dei poveri, come ho sempre cercato di fare.</p>
<p class="C2 V11">Ma quando Cefa venne ad Antiochia, gli resistei in faccia perché era da condannare.</p>
<p class="C2 V12">Infatti, prima che fossero venuti alcuni da parte di Giacomo, egli mangiava con persone non giudaiche; ma quando quelli furono arrivati, cominciò a ritirarsi e a separarsi per timore dei circoncisi.</p>
<p class="C2 V13">E anche gli altri Giudei si misero a simulare con lui; a tal punto che perfino Barnaba fu trascinato dalla loro ipocrisia.</p>
<p class="C2 V14">Ma quando vidi che non camminavano rettamente secondo la verità del vangelo, dissi a Cefa in presenza di tutti: «Se tu, che sei giudeo, vivi alla maniera degli stranieri e non dei Giudei, come mai costringi gli stranieri a vivere come i Giudei?»</p>
<p class="C2 V15">Noi Giudei di nascita, non stranieri peccatori,</p>
<p class="C2 V16">sappiamo che l'uomo non è giustificato per le opere della legge ma soltanto per mezzo della fede in Cristo Gesù, e abbiamo anche noi creduto in Cristo Gesù per essere giustificati dalla fede in Cristo e non dalle opere della legge; perché dalle opere della legge nessuno sarà giustificato.</p>
<p class="C2 V17">Ma se nel cercare di essere giustificati in Cristo, siamo anche noi trovati peccatori, vuol dire che Cristo è un servitore del peccato? No di certo!</p>
<p class="C2 V18">Infatti se riedifico quello che ho demolito, mi dimostro trasgressore.</p>
<p class="C2 V19">Quanto a me, per mezzo della legge, sono morto alla legge affinché io viva per Dio.</p>
<p class="C2 V20">Sono stato crocifisso con Cristo: non sono più io che vivo, ma Cristo vive in me! La vita che vivo ora nella carne, la vivo nella fede nel Figlio di Dio il quale mi ha amato e ha dato sé stesso per me.</p>
<p class="C2 V21">Io non annullo la grazia di Dio; perché se la giustizia si ottenesse per mezzo della legge, Cristo sarebbe dunque morto inutilmente.</p>
<p class="C3 V1">O Galati insensati, chi vi ha ammaliati, voi, davanti ai cui occhi Gesù Cristo è stato rappresentato crocifisso?</p>
<p class="C3 V2">Questo soltanto desidero sapere da voi: avete ricevuto lo Spirito per mezzo delle opere della legge o mediante la predicazione della fede?</p>
<p class="C3 V3">Siete così insensati? Dopo aver cominciato con lo Spirito, volete ora raggiungere la perfezione con la carne?</p>
<p class="C3 V4">Avete sofferto tante cose invano? Se pure è proprio invano.</p>
<p class="C3 V5">Colui dunque che vi somministra lo Spirito e opera miracoli tra di voi, lo fa per mezzo delle opere della legge o con la predicazione della fede?</p>
<p class="C3 V6">Così anche Abraamo credette a Dio e ciò gli fu messo in conto come giustizia.</p>
<p class="C3 V7">Riconoscete dunque che quanti hanno fede sono figli d'Abraamo.</p>
<p class="C3 V8">La Scrittura, prevedendo che Dio avrebbe giustificato gli stranieri per fede, preannunziò ad Abraamo questa buona notizia: «In te saranno benedette tutte le nazioni».</p>
<p class="C3 V9">In tal modo, coloro che hanno la fede sono benedetti con il credente Abraamo.</p>
<p class="C3 V10">Infatti tutti quelli che si basano sulle opere della legge sono sotto maledizione; perché è scritto: «Maledetto chiunque non si attiene a tutte le cose scritte nel libro della legge per metterle in pratica».</p>
<p class="C3 V11">E che nessuno mediante la legge sia giustificato davanti a Dio è evidente, perché il giusto vivrà per fede.</p>
<p class="C3 V12">Ma la legge non si basa sulla fede; anzi essa dice: «Chi avrà messo in pratica queste cose, vivrà per mezzo di esse».</p>
<p class="C3 V13">Cristo ci ha riscattati dalla maledizione della legge, essendo divenuto maledizione per noi (poiché sta scritto: «Maledetto chiunque è appeso al legno»),</p>
<p class="C3 V14">affinché la benedizione di Abraamo venisse sugli stranieri in Cristo Gesù, e ricevessimo, per mezzo della fede, lo Spirito promesso.</p>
<p class="C3 V15">Fratelli, io parlo secondo le usanze degli uomini: quando un testamento è stato validamente concluso, pur essendo soltanto un atto umano, nessuno lo annulla o vi aggiunge qualcosa.</p>
<p class="C3 V16">Le promesse furono fatte ad Abraamo e alla sua progenie. Non dice: «E alle progenie», come se si trattasse di molte; ma, come parlando di una sola, dice: «E alla tua progenie», che è Cristo.</p>
<p class="C3 V17">Ecco quello che voglio dire: un testamento che Dio ha stabilito anteriormente, non può essere annullato, in modo da render vana la promessa, dalla legge sopraggiunta quattrocentotrent'anni più tardi.</p>
<p class="C3 V18">Perché se l'eredità viene dalla legge, essa non viene più dalla promessa; Dio, invece, concesse questa grazia ad Abraamo, mediante la promessa.</p>
<p class="C3 V19">Perché dunque la legge? Essa fu aggiunta a causa delle trasgressioni, finché venisse la progenie alla quale era stata fatta la promessa; e fu promulgata per mezzo di angeli, per mano di un mediatore.</p>
<p class="C3 V20">Ora, un mediatore non è mediatore di uno solo; Dio invece è uno solo.</p>
<p class="C3 V21">La legge è dunque contraria alle promesse di Dio? No di certo; perché se fosse stata data una legge capace di produrre la vita, allora sì, la giustizia sarebbe venuta dalla legge;</p>
<p class="C3 V22">ma la Scrittura ha rinchiuso ogni cosa sotto peccato, affinché i beni promessi sulla base della fede in Gesù Cristo fossero dati ai credenti.</p>
<p class="C3 V23">Ma prima che venisse la fede eravamo tenuti rinchiusi sotto la custodia della legge, in attesa della fede che doveva essere rivelata.</p>
<p class="C3 V24">Così la legge è stata come un precettore per condurci a Cristo, affinché noi fossimo giustificati per fede.</p>
<p class="C3 V25">Ma ora che la fede è venuta, non siamo più sotto precettore;</p>
<p class="C3 V26">perché siete tutti figli di Dio per la fede in Cristo Gesù.</p>
<p class="C3 V27">Infatti voi tutti che siete stati battezzati in Cristo vi siete rivestiti di Cristo.</p>
<p class="C3 V28">Non c'è qui né Giudeo né Greco; non c'è né schiavo né libero; non c'è né maschio né femmina; perché voi tutti siete uno in Cristo Gesù.</p>
<p class="C3 V29">Se siete di Cristo, siete dunque discendenza d'Abraamo, eredi secondo la promessa.</p>
<p class="C4 V1">Io dico: finché l'erede è minorenne, non differisce in nulla dal servo, benché sia padrone di tutto;</p>
<p class="C4 V2">ma è sotto tutori e amministratori fino al tempo prestabilito dal padre.</p>
<p class="C4 V3">Così anche noi, quando eravamo bambini, eravamo tenuti in schiavitù dagli elementi del mondo;</p>
<p class="C4 V4">ma quando giunse la pienezza del tempo, Dio mandò suo Figlio, nato da donna, nato sotto la legge,</p>
<p class="C4 V5">per riscattare quelli che erano sotto la legge, affinché noi ricevessimo l'adozione.</p>
<p class="C4 V6">E, perché siete figli, Dio ha mandato lo Spirito del Figlio suo nei nostri cuori, che grida: «Abbà, Padre».</p>
<p class="C4 V7">Così tu non sei più servo, ma figlio; e se sei figlio, sei anche erede per grazia di Dio.</p>
<p class="C4 V8">In quel tempo, è vero, non avendo conoscenza di Dio, avete servito quelli che per natura non sono dèi;</p>
<p class="C4 V9">ma ora che avete conosciuto Dio, o piuttosto che siete stati conosciuti da Dio, come mai vi rivolgete di nuovo ai deboli e poveri elementi, di cui volete rendervi schiavi di nuovo?</p>
<p class="C4 V10">Voi osservate giorni, mesi, stagioni e anni!</p>
<p class="C4 V11">Io temo di essermi affaticato invano per voi.</p>
<p class="C4 V12">Siate come sono io, fratelli, ve ne prego, perché anch'io sono come voi.</p>
<p class="C4 V13">Voi non mi faceste torto alcuno; anzi sapete bene che fu a motivo di una malattia che vi evangelizzai la prima volta;</p>
<p class="C4 V14">e quella mia infermità, che era per voi una prova, voi non la disprezzaste né vi fece ribrezzo; al contrario mi accoglieste come un angelo di Dio, come Cristo Gesù stesso.</p>
<p class="C4 V15">Dove sono dunque le vostre manifestazioni di gioia? Poiché vi rendo testimonianza che, se fosse stato possibile, vi sareste cavati gli occhi e me li avreste dati.</p>
<p class="C4 V16">Sono dunque diventato vostro nemico dicendovi la verità?</p>
<p class="C4 V17">Costoro sono zelanti per voi, ma non per fini onesti; anzi vogliono staccarvi da noi affinché il vostro zelo si volga a loro.</p>
<p class="C4 V18">Ora è una buona cosa essere in ogni tempo oggetto dello zelo altrui nel bene, e non solo quando sono presente tra di voi.</p>
<p class="C4 V19">Figli miei, per i quali sono di nuovo in doglie, finché Cristo sia formato in voi,</p>
<p class="C4 V20">oh, come vorrei essere ora presente tra di voi e cambiar tono perché sono perplesso a vostro riguardo!</p>
<p class="C4 V21">Ditemi, voi che volete essere sotto la legge, non prestate ascolto alla legge?</p>
<p class="C4 V22">Infatti sta scritto che Abraamo ebbe due figli: uno dalla schiava e uno dalla donna libera;</p>
<p class="C4 V23">ma quello della schiava nacque secondo la carne, mentre quello della libera nacque in virtù della promessa.</p>
<p class="C4 V24">Queste cose hanno un senso allegorico; poiché queste donne sono due patti; uno, del monte Sinai, genera per la schiavitù, ed è Agar.</p>
<p class="C4 V25">Infatti Agar è il monte Sinai in Arabia e corrisponde alla Gerusalemme del tempo presente, che è schiava con i suoi figli.</p>
<p class="C4 V26">Ma la Gerusalemme di lassù è libera, ed è nostra madre.</p>
<p class="C4 V27">Infatti sta scritto: «Rallègrati, sterile, che non partorivi! Prorompi in grida, tu che non avevi provato le doglie del parto! Poiché i figli dell'abbandonata saranno più numerosi di quelli di colei che aveva marito».</p>
<p class="C4 V28">Ora, fratelli, come Isacco, voi siete figli della promessa.</p>
<p class="C4 V29">E come allora colui che era nato secondo la carne perseguitava quello che era nato secondo lo Spirito, così succede anche ora.</p>
<p class="C4 V30">Ma che dice la Scrittura? Caccia via la schiava e suo figlio; perché il figlio della schiava non sarà erede con il figlio della donna libera.</p>
<p class="C4 V31">Perciò, fratelli, noi non siamo figli della schiava, ma della donna libera.</p>
<p class="C5 V1">Cristo ci ha liberati perché fossimo liberi; state dunque saldi e non vi lasciate porre di nuovo sotto il giogo della schiavitù.</p>
<p class="C5 V2">Ecco, io, Paolo, vi dichiaro che, se vi fate circoncidere, Cristo non vi gioverà a nulla.</p>
<p class="C5 V3">Dichiaro di nuovo: ogni uomo che si fa circoncidere, è obbligato a osservare tutta la legge.</p>
<p class="C5 V4">Voi che volete essere giustificati dalla legge, siete separati da Cristo; siete scaduti dalla grazia.</p>
<p class="C5 V5">Poiché quanto a noi, è in spirito, per fede, che aspettiamo la speranza della giustizia.</p>
<p class="C5 V6">Infatti, in Cristo Gesù non ha valore né la circoncisione né l'incirconcisione; quello che vale è la fede che opera per mezzo dell'amore.</p>
<p class="C5 V7">Voi correvate bene; chi vi ha fermati perché non ubbidiate alla verità?</p>
<p class="C5 V8">Una tale persuasione non viene da colui che vi chiama.</p>
<p class="C5 V9">Un po' di lievito fa lievitare tutta la pasta.</p>
<p class="C5 V10">Riguardo a voi, io ho questa fiducia nel Signore, che non la penserete diversamente; ma colui che vi turba ne subirà la condanna, chiunque egli sia.</p>
<p class="C5 V11">Quanto a me, fratelli, se io predico ancora la circoncisione, perché sono ancora perseguitato? Lo scandalo della croce sarebbe allora tolto via.</p>
<p class="C5 V12">Si facciano pure evirare quelli che vi turbano!</p>
<p class="C5 V13">Perché, fratelli, voi siete stati chiamati a libertà; soltanto non fate della libertà un'occasione per vivere secondo la carne, ma per mezzo dell'amore servite gli uni agli altri;</p>
<p class="C5 V14">poiché tutta la legge è adempiuta in quest'unica parola: «Ama il tuo prossimo come te stesso».</p>
<p class="C5 V15">Ma se vi mordete e divorate gli uni gli altri, guardate di non essere consumati gli uni dagli altri.</p>
<p class="C5 V16">Io dico: camminate secondo lo Spirito e non adempirete affatto i desideri della carne.</p>
<p class="C5 V17">Perché la carne ha desideri contrari allo Spirito e lo Spirito ha desideri contrari alla carne; sono cose opposte tra di loro; in modo che non potete fare quello che vorreste.</p>
<p class="C5 V18">Ma se siete guidati dallo Spirito, non siete sotto la legge.</p>
<p class="C5 V19">Ora le opere della carne sono manifeste, e sono: fornicazione, impurità, dissolutezza,</p>
<p class="C5 V20">idolatria, stregoneria, inimicizie, discordia, gelosia, ire, contese, divisioni, sètte,</p>
<p class="C5 V21">invidie, ubriachezze, orge e altre simili cose; circa le quali, come vi ho già detto, vi preavviso: chi fa tali cose non erediterà il regno di Dio.</p>
<p class="C5 V22">Il frutto dello Spirito invece è amore, gioia, pace, pazienza, benevolenza, bontà, fedeltà, mansuetudine, autocontrollo;</p>
<p class="C5 V23">contro queste cose non c'è legge.</p>
<p class="C5 V24">Quelli che sono di Cristo hanno crocifisso la carne con le sue passioni e i suoi desideri.</p>
<p class="C5 V25">Se viviamo dello Spirito, camminiamo anche guidati dallo Spirito.</p>
<p class="C5 V26">Non siamo vanagloriosi, provocandoci e invidiandoci gli uni gli altri.</p>
<p class="C6 V1">Fratelli, se uno viene sorpreso in colpa, voi, che siete spirituali, rialzatelo con spirito di mansuetudine. Bada bene a te stesso, che anche tu non sia tentato.</p>
<p class="C6 V2">Portate i pesi gli uni degli altri e adempirete così la legge di Cristo.</p>
<p class="C6 V3">Infatti se uno pensa di essere qualcosa pur non essendo nulla, inganna sé stesso.</p>
<p class="C6 V4">Ciascuno esamini invece l'opera propria; così avrà modo di vantarsi in rapporto a sé stesso e non perché si paragona agli altri.</p>
<p class="C6 V5">Ciascuno infatti porterà il proprio fardello.</p>
<p class="C6 V6">Chi viene istruito nella parola faccia parte di tutti i suoi beni a chi lo istruisce.</p>
<p class="C6 V7">Non vi ingannate; non ci si può beffare di Dio; perché quello che l'uomo avrà seminato, quello pure mieterà.</p>
<p class="C6 V8">Perché chi semina per la sua carne, mieterà corruzione dalla carne; ma chi semina per lo Spirito mieterà dallo Spirito vita eterna.</p>
<p class="C6 V9">Non ci scoraggiamo di fare il bene; perché, se non ci stanchiamo, mieteremo a suo tempo.</p>
<p class="C6 V10">Così dunque, finché ne abbiamo l'opportunità, facciamo del bene a tutti; ma specialmente ai fratelli in fede.</p>
<p class="C6 V11">Guardate con che grossi caratteri vi ho scritto di mia propria mano!</p>
<p class="C6 V12">Tutti coloro che vogliono far bella figura nella carne, vi costringono a farvi circoncidere e ciò al solo fine di non essere perseguitati a causa della croce di Cristo.</p>
<p class="C6 V13">Poiché neppure loro, che sono circoncisi, osservano la legge; ma vogliono che siate circoncisi per potersi vantare della vostra carne.</p>
<p class="C6 V14">Ma quanto a me, non sia mai che io mi vanti di altro che della croce del nostro Signore Gesù Cristo, mediante la quale il mondo, per me, è stato crocifisso e io sono stato crocifisso per il mondo.</p>
<p class="C6 V15">Infatti, tanto la circoncisone che l'incirconcisione non sono nulla; quello che importa è l'essere una nuova creatura.</p>
<p class="C6 V16">Su quanti cammineranno secondo questa regola siano pace e misericordia, e così siano sull'Israele di Dio.</p>
<p class="C6 V17">Da ora in poi nessuno mi dia molestia, perché io porto nel mio corpo il marchio di Gesù.</p>
<p class="C6 V18">La grazia del nostro Signore Gesù Cristo sia con il vostro spirito, fratelli. Amen.</p>
</div>
</div>
<div class="edizione LECTIO">
<div class="libro Gal">
<p class="CCAPITOLO VVERSO">TESTO</p>
</div>
</div>
</div>
</body>
</html>
