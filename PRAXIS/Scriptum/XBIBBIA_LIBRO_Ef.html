<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Ef</div>
<div class="edizione CEI2008">
<div class="libro Ef">
<p class="CCAPITOLO VVERSO">TESTO</p>
<p class="C1 V1">Paolo, apostolo di Cristo Gesù per volontà di Dio, ai santi che sono a Èfeso credenti in Cristo Gesù:</p>
<p class="C1 V2">grazia a voi e pace da Dio, Padre nostro, e dal Signore Gesù Cristo.</p>
<p class="C1 V3">Benedetto Dio, Padre del Signore nostro Gesù Cristo, che ci ha benedetti con ogni benedizione spirituale nei cieli in Cristo.</p>
<p class="C1 V4">In lui ci ha scelti prima della creazione del mondo per essere santi e immacolati di fronte a lui nella carità,</p>
<p class="C1 V5">predestinandoci a essere per lui figli adottivi mediante Gesù Cristo, secondo il disegno d’amore della sua volontà,</p>
<p class="C1 V6">a lode dello splendore della sua grazia, di cui ci ha gratificati nel Figlio amato.</p>
<p class="C1 V7">In lui, mediante il suo sangue, abbiamo la redenzione, il perdono delle colpe, secondo la ricchezza della sua grazia.</p>
<p class="C1 V8">Egli l’ha riversata in abbondanza su di noi con ogni sapienza e intelligenza,</p>
<p class="C1 V9">facendoci conoscere il mistero della sua volontà, secondo la benevolenza che in lui si era proposto</p>
<p class="C1 V10">per il governo della pienezza dei tempi: ricondurre al Cristo, unico capo, tutte le cose, quelle nei cieli e quelle sulla terra.</p>
<p class="C1 V11">In lui siamo stati fatti anche eredi, predestinati – secondo il progetto di colui che tutto opera secondo la sua volontà –</p>
<p class="C1 V12">a essere lode della sua gloria, noi, che già prima abbiamo sperato nel Cristo.</p>
<p class="C1 V13">In lui anche voi, dopo avere ascoltato la parola della verità, il Vangelo della vostra salvezza, e avere in esso creduto, avete ricevuto il sigillo dello Spirito Santo che era stato promesso,</p>
<p class="C1 V14">il quale è caparra della nostra eredità, in attesa della completa redenzione di coloro che Dio si è acquistato a lode della sua gloria.</p>
<p class="C1 V15">Perciò anch’io, avendo avuto notizia della vostra fede nel Signore Gesù e dell’amore che avete verso tutti i santi,</p>
<p class="C1 V16">continuamente rendo grazie per voi ricordandovi nelle mie preghiere,</p>
<p class="C1 V17">affinché il Dio del Signore nostro Gesù Cristo, il Padre della gloria, vi dia uno spirito di sapienza e di rivelazione per una profonda conoscenza di lui;</p>
<p class="C1 V18">illumini gli occhi del vostro cuore per farvi comprendere a quale speranza vi ha chiamati, quale tesoro di gloria racchiude la sua eredità fra i santi</p>
<p class="C1 V19">e qual è la straordinaria grandezza della sua potenza verso di noi, che crediamo, secondo l’efficacia della sua forza e del suo vigore.</p>
<p class="C1 V20">Egli la manifestò in Cristo, quando lo risuscitò dai morti e lo fece sedere alla sua destra nei cieli,</p>
<p class="C1 V21">al di sopra di ogni Principato e Potenza, al di sopra di ogni Forza e Dominazione e di ogni nome che viene nominato non solo nel tempo presente ma anche in quello futuro.22 Tutto infatti egli ha messo sotto i suoi piedi e lo ha dato alla Chiesa come capo su tutte le cose:</p>
<p class="C1 V22">essa è il corpo di lui, la pienezza di colui che è il perfetto compimento di tutte le cose.   </p>
<p class="C2 V1">Anche voi eravate morti per le vostre colpe e i vostri peccati,</p>
<p class="C2 V2">nei quali un tempo viveste, alla maniera di questo mondo, seguendo il principe delle Potenze dell’aria, quello spirito che ora opera negli uomini ribelli.</p>
<p class="C2 V3">Anche tutti noi, come loro, un tempo siamo vissuti nelle nostre passioni carnali seguendo le voglie della carne e dei pensieri cattivi: eravamo per natura meritevoli d’ira, come gli altri.</p>
<p class="C2 V4">Ma Dio, ricco di misericordia, per il grande amore con il quale ci ha amato,</p>
<p class="C2 V5">da morti che eravamo per le colpe, ci ha fatto rivivere con Cristo: per grazia siete salvati.</p>
<p class="C2 V6">Con lui ci ha anche risuscitato e ci ha fatto sedere nei cieli, in Cristo Gesù,</p>
<p class="C2 V7">per mostrare nei secoli futuri la straordinaria ricchezza della sua grazia mediante la sua bontà verso di noi in Cristo Gesù.</p>
<p class="C2 V8">Per grazia infatti siete salvati mediante la fede; e ciò non viene da voi, ma è dono di Dio;</p>
<p class="C2 V9">né viene dalle opere, perché nessuno possa vantarsene.</p>
<p class="C2 V10">Siamo infatti opera sua, creati in Cristo Gesù per le opere buone, che Dio ha preparato perché in esse camminassimo.</p>
<p class="C2 V11">Perciò ricordatevi che un tempo voi, pagani nella carne, chiamati non circoncisi da quelli che si dicono circoncisi perché resi tali nella carne per mano d’uomo,</p>
<p class="C2 V12">ricordatevi che in quel tempo eravate senza Cristo, esclusi dalla cittadinanza d’Israele, estranei ai patti della promessa, senza speranza e senza Dio nel mondo.</p>
<p class="C2 V13">Ora invece, in Cristo Gesù, voi che un tempo eravate lontani, siete diventati vicini, grazie al sangue di Cristo.</p>
<p class="C2 V14">Egli infatti è la nostra pace, colui che di due ha fatto una cosa sola, abbattendo il muro di separazione che li divideva, cioè l’inimicizia, per mezzo della sua carne.</p>
<p class="C2 V15">Così egli ha abolito la Legge, fatta di prescrizioni e di decreti, per creare in se stesso, dei due, un solo uomo nuovo, facendo la pace,</p>
<p class="C2 V16">e per riconciliare tutti e due con Dio in un solo corpo, per mezzo della croce, eliminando in se stesso l’inimicizia.</p>
<p class="C2 V17">Egli è venuto ad annunciare pace a voi che eravate lontani, e pace a coloro che erano vicini.</p>
<p class="C2 V18">Per mezzo di lui infatti possiamo presentarci, gli uni e gli altri, al Padre in un solo Spirito.</p>
<p class="C2 V19">Così dunque voi non siete più stranieri né ospiti, ma siete concittadini dei santi e familiari di Dio,</p>
<p class="C2 V20">edificati sopra il fondamento degli apostoli e dei profeti, avendo come pietra d’angolo lo stesso Cristo Gesù.</p>
<p class="C2 V21">In lui tutta la costruzione cresce ben ordinata per essere tempio santo nel Signore;</p>
<p class="C2 V22">in lui anche voi venite edificati insieme per diventare abitazione di Dio per mezzo dello Spirito.   </p>
<p class="C3 V1">Per questo io, Paolo, il prigioniero di Cristo per voi pagani...</p>
<p class="C3 V2">penso che abbiate sentito parlare del ministero della grazia di Dio, a me affidato a vostro favore:</p>
<p class="C3 V3">per rivelazione mi è stato fatto conoscere il mistero, di cui vi ho già scritto brevemente.</p>
<p class="C3 V4">Leggendo ciò che ho scritto, potete rendervi conto della comprensione che io ho del mistero di Cristo.</p>
<p class="C3 V5">Esso non è stato manifestato agli uomini delle precedenti generazioni come ora è stato rivelato ai suoi santi apostoli e profeti per mezzo dello Spirito:</p>
<p class="C3 V6">che le genti sono chiamate, in Cristo Gesù, a condividere la stessa eredità, a formare lo stesso corpo e ad essere partecipi della stessa promessa per mezzo del Vangelo,</p>
<p class="C3 V7">del quale io sono divenuto ministro secondo il dono della grazia di Dio, che mi è stata concessa secondo l’efficacia della sua potenza.</p>
<p class="C3 V8">A me, che sono l’ultimo fra tutti i santi, è stata concessa questa grazia: annunciare alle genti le impenetrabili ricchezze di Cristo</p>
<p class="C3 V9">e illuminare tutti sulla attuazione del mistero nascosto da secoli in Dio, creatore dell’universo,</p>
<p class="C3 V10">affinché, per mezzo della Chiesa, sia ora manifestata ai Principati e alle Potenze dei cieli la multiforme sapienza di Dio,</p>
<p class="C3 V11">secondo il progetto eterno che egli ha attuato in Cristo Gesù nostro Signore,</p>
<p class="C3 V12">nel quale abbiamo la libertà di accedere a Dio in piena fiducia mediante la fede in lui.</p>
<p class="C3 V13">Vi prego quindi di non perdervi d’animo a causa delle mie tribolazioni per voi: sono gloria vostra.</p>
<p class="C3 V14">Per questo io piego le ginocchia davanti al Padre,</p>
<p class="C3 V15">dal quale ha origine ogni discendenza in cielo e sulla terra,</p>
<p class="C3 V16">perché vi conceda, secondo la ricchezza della sua gloria, di essere potentemente rafforzati nell’uomo interiore mediante il suo Spirito.</p>
<p class="C3 V17">Che il Cristo abiti per mezzo della fede nei vostri cuori, e così, radicati e fondati nella carità,</p>
<p class="C3 V18">siate in grado di comprendere con tutti i santi quale sia l’ampiezza, la lunghezza, l’altezza e la profondità,</p>
<p class="C3 V19">e di conoscere l’amore di Cristo che supera ogni conoscenza, perché siate ricolmi di tutta la pienezza di Dio.</p>
<p class="C3 V20">A colui che in tutto ha potere di fare molto più di quanto possiamo domandare o pensare, secondo la potenza che opera in noi,</p>
<p class="C3 V21">a lui la gloria nella Chiesa e in Cristo Gesù per tutte le generazioni, nei secoli dei secoli! Amen.   </p>
<p class="C4 V1">Io dunque, prigioniero a motivo del Signore, vi esorto: comportatevi in maniera degna della chiamata che avete ricevuto,</p>
<p class="C4 V2">con ogni umiltà, dolcezza e magnanimità, sopportandovi a vicenda nell’amore,</p>
<p class="C4 V3">avendo a cuore di conservare l’unità dello spirito per mezzo del vincolo della pace.</p>
<p class="C4 V4">Un solo corpo e un solo spirito, come una sola è la speranza alla quale siete stati chiamati, quella della vostra vocazione;</p>
<p class="C4 V5">un solo Signore, una sola fede, un solo battesimo.</p>
<p class="C4 V6">Un solo Dio e Padre di tutti, che è al di sopra di tutti, opera per mezzo di tutti ed è presente in tutti.</p>
<p class="C4 V7">A ciascuno di noi, tuttavia, è stata data la grazia secondo la misura del dono di Cristo.</p>
<p class="C4 V8">Per questo è detto: Asceso in alto, ha portato con sé prigionieri, ha distribuito doni agli uomini.</p>
<p class="C4 V9">Ma cosa significa che ascese, se non che prima era disceso quaggiù sulla terra?</p>
<p class="C4 V10">Colui che discese è lo stesso che anche ascese al di sopra di tutti i cieli, per essere pienezza di tutte le cose.</p>
<p class="C4 V11">Ed egli ha dato ad alcuni di essere apostoli, ad altri di essere profeti, ad altri ancora di essere evangelisti, ad altri di essere pastori e maestri,</p>
<p class="C4 V12">per preparare i fratelli a compiere il ministero, allo scopo di edificare il corpo di Cristo,</p>
<p class="C4 V13">finché arriviamo tutti all’unità della fede e della conoscenza del Figlio di Dio, fino all’uomo perfetto, fino a raggiungere la misura della pienezza di Cristo.</p>
<p class="C4 V14">Così non saremo più fanciulli in balìa delle onde, trasportati qua e là da qualsiasi vento di dottrina, ingannati dagli uomini con quella astuzia che trascina all’errore.</p>
<p class="C4 V15">Al contrario, agendo secondo verità nella carità, cerchiamo di crescere in ogni cosa tendendo a lui, che è il capo, Cristo.</p>
<p class="C4 V16">Da lui tutto il corpo, ben compaginato e connesso, con la collaborazione di ogni giuntura, secondo l’energia propria di ogni membro, cresce in modo da edificare se stesso nella carità.</p>
<p class="C4 V17">Vi dico dunque e vi scongiuro nel Signore: non comportatevi più come i pagani con i loro vani pensieri,</p>
<p class="C4 V18">accecati nella loro mente, estranei alla vita di Dio a causa dell’ignoranza che è in loro e della durezza del loro cuore.</p>
<p class="C4 V19">Così, diventati insensibili, si sono abbandonati alla dissolutezza e, insaziabili, commettono ogni sorta di impurità.</p>
<p class="C4 V20">Ma voi non così avete imparato a conoscere il Cristo,</p>
<p class="C4 V21">se davvero gli avete dato ascolto e se in lui siete stati istruiti, secondo la verità che è in Gesù,</p>
<p class="C4 V22">ad abbandonare, con la sua condotta di prima, l’uomo vecchio che si corrompe seguendo le passioni ingannevoli,</p>
<p class="C4 V23">a rinnovarvi nello spirito della vostra mente</p>
<p class="C4 V24">e a rivestire l’uomo nuovo, creato secondo Dio nella giustizia e nella vera santità.</p>
<p class="C4 V25">Perciò, bando alla menzogna e dite ciascuno la verità al suo prossimo, perché siamo membra gli uni degli altri.</p>
<p class="C4 V26">Adiratevi, ma non peccate; non tramonti il sole sopra la vostra ira,</p>
<p class="C4 V27">e non date spazio al diavolo.</p>
<p class="C4 V28">Chi rubava non rubi più, anzi lavori operando il bene con le proprie mani, per poter condividere con chi si trova nel bisogno.</p>
<p class="C4 V29">Nessuna parola cattiva esca dalla vostra bocca, ma piuttosto parole buone che possano servire per un’opportuna edificazione, giovando a quelli che ascoltano.</p>
<p class="C4 V30">E non vogliate rattristare lo Spirito Santo di Dio, con il quale foste segnati per il giorno della redenzione.</p>
<p class="C4 V31">Scompaiano da voi ogni asprezza, sdegno, ira, grida e maldicenze con ogni sorta di malignità.</p>
<p class="C4 V32">Siate invece benevoli gli uni verso gli altri, misericordiosi, perdonandovi a vicenda come Dio ha perdonato a voi in Cristo.   </p>
<p class="C5 V1">Fatevi dunque imitatori di Dio, quali figli carissimi,</p>
<p class="C5 V2">e camminate nella carità, nel modo in cui anche Cristo ci ha amato e ha dato se stesso per noi, offrendosi a Dio in sacrificio di soave odore.</p>
<p class="C5 V3">Di fornicazione e di ogni specie di impurità o di cupidigia neppure si parli fra voi – come deve essere tra santi –</p>
<p class="C5 V4">né di volgarità, insulsaggini, trivialità, che sono cose sconvenienti. Piuttosto rendete grazie!</p>
<p class="C5 V5">Perché, sappiatelo bene, nessun fornicatore, o impuro, o avaro – cioè nessun idolatra – ha in eredità il regno di Cristo e di Dio.</p>
<p class="C5 V6">Nessuno vi inganni con parole vuote: per queste cose infatti l’ira di Dio viene sopra coloro che gli disobbediscono.</p>
<p class="C5 V7">Non abbiate quindi niente in comune con loro.</p>
<p class="C5 V8">Un tempo infatti eravate tenebra, ora siete luce nel Signore. Comportatevi perciò come figli della luce;</p>
<p class="C5 V9">ora il frutto della luce consiste in ogni bontà, giustizia e verità.</p>
<p class="C5 V10">Cercate di capire ciò che è gradito al Signore.</p>
<p class="C5 V11">Non partecipate alle opere delle tenebre, che non danno frutto, ma piuttosto condannatele apertamente.</p>
<p class="C5 V12">Di quanto viene fatto da costoro in segreto è vergognoso perfino parlare,</p>
<p class="C5 V13">mentre tutte le cose apertamente condannate sono rivelate dalla luce: tutto quello che si manifesta è luce.</p>
<p class="C5 V14">Per questo è detto: «Svégliati, tu che dormi, risorgi dai morti e Cristo ti illuminerà».</p>
<p class="C5 V15">Fate dunque molta attenzione al vostro modo di vivere, comportandovi non da stolti ma da saggi,</p>
<p class="C5 V16">facendo buon uso del tempo, perché i giorni sono cattivi.</p>
<p class="C5 V17">Non siate perciò sconsiderati, ma sappiate comprendere qual è la volontà del Signore.</p>
<p class="C5 V18">E non ubriacatevi di vino, che fa perdere il controllo di sé; siate invece ricolmi dello Spirito,</p>
<p class="C5 V19">intrattenendovi fra voi con salmi, inni, canti ispirati, cantando e inneggiando al Signore con il vostro cuore,</p>
<p class="C5 V20">rendendo continuamente grazie per ogni cosa a Dio Padre, nel nome del Signore nostro Gesù Cristo.</p>
<p class="C5 V21">Nel timore di Cristo, siate sottomessi gli uni agli altri:</p>
<p class="C5 V22">le mogli lo siano ai loro mariti, come al Signore;</p>
<p class="C5 V23">il marito infatti è capo della moglie, così come Cristo è capo della Chiesa, lui che è salvatore del corpo.</p>
<p class="C5 V24">E come la Chiesa è sottomessa a Cristo, così anche le mogli lo siano ai loro mariti in tutto.</p>
<p class="C5 V25">E voi, mariti, amate le vostre mogli, come anche Cristo ha amato la Chiesa e ha dato se stesso per lei,</p>
<p class="C5 V26">per renderla santa, purificandola con il lavacro dell’acqua mediante la parola,</p>
<p class="C5 V27">e per presentare a se stesso la Chiesa tutta gloriosa, senza macchia né ruga o alcunché di simile, ma santa e immacolata.</p>
<p class="C5 V28">Così anche i mariti hanno il dovere di amare le mogli come il proprio corpo: chi ama la propria moglie, ama se stesso.</p>
<p class="C5 V29">Nessuno infatti ha mai odiato la propria carne, anzi la nutre e la cura, come anche Cristo fa con la Chiesa,</p>
<p class="C5 V30">poiché siamo membra del suo corpo.</p>
<p class="C5 V31">Per questo l’uomo lascerà il padre e la madre e si unirà a sua moglie e i due diventeranno una sola carne.</p>
<p class="C5 V32">Questo mistero è grande: io lo dico in riferimento a Cristo e alla Chiesa!</p>
<p class="C5 V33">Così anche voi: ciascuno da parte sua ami la propria moglie come se stesso, e la moglie sia rispettosa verso il marito.   </p>
<p class="C6 V1">Figli, obbedite ai vostri genitori nel Signore, perché questo è giusto.</p>
<p class="C6 V2">Onora tuo padre e tua madre! Questo è il primo comandamento che è accompagnato da una promessa:</p>
<p class="C6 V3">perché tu sia felice e goda di una lunga vita sulla terra.</p>
<p class="C6 V4">E voi, padri, non esasperate i vostri figli, ma fateli crescere nella disciplina e negli insegnamenti del Signore.</p>
<p class="C6 V5">Schiavi, obbedite ai vostri padroni terreni con rispetto e timore, nella semplicità del vostro cuore, come a Cristo,</p>
<p class="C6 V6">non servendo per farvi vedere, come fa chi vuole piacere agli uomini, ma come servi di Cristo, facendo di cuore la volontà di Dio,</p>
<p class="C6 V7">prestando servizio volentieri, come chi serve il Signore e non gli uomini.</p>
<p class="C6 V8">Voi sapete infatti che ciascuno, sia schiavo che libero, riceverà dal Signore secondo quello che avrà fatto di bene.</p>
<p class="C6 V9">Anche voi, padroni, comportatevi allo stesso modo verso di loro, mettendo da parte le minacce, sapendo che il Signore, loro e vostro, è nei cieli e in lui non vi è preferenza di persone.</p>
<p class="C6 V10">Per il resto, rafforzatevi nel Signore e nel vigore della sua potenza.</p>
<p class="C6 V11">Indossate l’armatura di Dio per poter resistere alle insidie del diavolo.</p>
<p class="C6 V12">La nostra battaglia infatti non è contro la carne e il sangue, ma contro i Principati e le Potenze, contro i dominatori di questo mondo tenebroso, contro gli spiriti del male che abitano nelle regioni celesti.</p>
<p class="C6 V13">Prendete dunque l’armatura di Dio, perché possiate resistere nel giorno cattivo e restare saldi dopo aver superato tutte le prove.</p>
<p class="C6 V14">State saldi, dunque: attorno ai fianchi, la verità; indosso, la corazza della giustizia;</p>
<p class="C6 V15">i piedi, calzati e pronti a propagare il vangelo della pace.</p>
<p class="C6 V16">Afferrate sempre lo scudo della fede, con il quale potrete spegnere tutte le frecce infuocate del Maligno;</p>
<p class="C6 V17">prendete anche l’elmo della salvezza e la spada dello Spirito, che è la parola di Dio.</p>
<p class="C6 V18">In ogni occasione, pregate con ogni sorta di preghiere e di suppliche nello Spirito, e a questo scopo vegliate con ogni perseveranza e supplica per tutti i santi.</p>
<p class="C6 V19">E pregate anche per me, affinché, quando apro la bocca, mi sia data la parola, per far conoscere con franchezza il mistero del Vangelo,</p>
<p class="C6 V20">per il quale sono ambasciatore in catene, e affinché io possa annunciarlo con quel coraggio con il quale devo parlare.</p>
<p class="C6 V21">Tìchico – fratello carissimo e fedele ministro nel Signore – vi darà notizie di tutto quello che io faccio, affinché sappiate anche voi ciò che mi riguarda.</p>
<p class="C6 V22">Ve lo mando proprio allo scopo di farvi avere mie notizie e per confortare i vostri cuori.</p>
<p class="C6 V23">Ai fratelli pace e carità con fede da parte di Dio Padre e del Signore Gesù Cristo.</p>
<p class="C6 V24">La grazia sia con tutti quelli che amano il Signore nostro Gesù Cristo con amore incorruttibile.   </p>
</div>
</div>
<div class="edizione CEI1974">
<div class="libro Ef">
<p class="CCAPITOLO VVERSO">TESTO</p>
<p class="C1 V1">Paolo, apostolo di Gesù Cristo per volontà di Dio, ai santi che sono in Efeso, credenti in Cristo Gesù:</p>
<p class="C1 V2">grazia a voi e pace da Dio, Padre nostro, e dal Signore Gesù Cristo.</p>
<p class="C1 V3">Benedetto sia Dio, Padre del Signore nostro Gesù Cristo, che ci ha benedetti con ogni benedizione spirituale nei cieli, in Cristo.</p>
<p class="C1 V4">In lui ci ha scelti prima della creazione del mondo, per essere santi e immacolati al suo cospetto nella carità,</p>
<p class="C1 V5">predestinandoci a essere suoi figli adottivi per opera di Gesù Cristo,</p>
<p class="C1 V6">secondo il beneplacito della sua volontà. E questo a lode e gloria della sua grazia, che ci ha dato nel suo Figlio diletto;</p>
<p class="C1 V7">nel quale abbiamo la redenzione mediante il suo sangue, la remissione dei peccati secondo la ricchezza della sua grazia.</p>
<p class="C1 V8">Egli l'ha abbondantemente riversata su di noi con ogni sapienza e intelligenza,</p>
<p class="C1 V9">poiché egli ci ha fatto conoscere il mistero della sua volontà, secondo quanto nella sua benevolenza aveva in lui prestabilito</p>
<p class="C1 V10">per realizzarlo nella pienezza dei tempi: il disegno cioè di ricapitolare in Cristo tutte le cose, quelle del cielo come quelle della terra.</p>
<p class="C1 V11">In lui siamo stati fatti anche eredi, essendo stati predestinati secondo il piano di colui che tutto opera efficacemente conforme alla sua volontà,</p>
<p class="C1 V12">perché noi fossimo a lode della sua gloria, noi, che per primi abbiamo sperato in Cristo.</p>
<p class="C1 V13">In lui anche voi, dopo aver ascoltato la parola della verità, il vangelo della vostra salvezza e avere in esso creduto, avete ricevuto il suggello dello Spirito Santo che era stato promesso,</p>
<p class="C1 V14">il quale è caparra della nostra eredità, in attesa della completa redenzione di coloro che Dio si è acquistato, a lode della sua gloria.</p>
<p class="C1 V15">Perciò anch'io, avendo avuto notizia della vostra fede nel Signore Gesù e dell'amore che avete verso tutti i santi,</p>
<p class="C1 V16">non cesso di render grazie per voi, ricordandovi nelle mie preghiere,</p>
<p class="C1 V17">perché il Dio del Signore nostro Gesù Cristo, il Padre della gloria, vi dia uno spirito di sapienza e di rivelazione per una più profonda conoscenza di lui.</p>
<p class="C1 V18">Possa egli davvero illuminare gli occhi della vostra mente per farvi comprendere a quale speranza vi ha chiamati, quale tesoro di gloria racchiude la sua eredità fra i santi</p>
<p class="C1 V19">e qual è la straordinaria grandezza della sua potenza verso di noi credenti secondo l'efficacia della sua forza</p>
<p class="C1 V20">che egli manifestò in Cristo, quando lo risuscitò dai morti e lo fece sedere alla sua destra nei cieli,</p>
<p class="C1 V21">al di sopra di ogni principato e autorità, di ogni potenza e dominazione e di ogni altro nome che si possa nominare non solo nel secolo presente ma anche in quello futuro.</p>
<p class="C1 V22">Tutto infatti ha sottomesso ai suoi piedi e lo ha costituito su tutte le cose a capo della Chiesa,</p>
<p class="C1 V23">la quale è il suo corpo, la pienezza di colui che si realizza interamente in tutte le cose.</p>
<p class="C2 V1">Anche voi eravate morti per le vostre colpe e i vostri peccati,</p>
<p class="C2 V2">nei quali un tempo viveste alla maniera di questo mondo, seguendo il principe delle potenze dell'aria, quello spirito che ora opera negli uomini ribelli.</p>
<p class="C2 V3">Nel numero di quei ribelli, del resto, siamo vissuti anche tutti noi, un tempo, con i desideri della nostra carne, seguendo le voglie della carne e i desideri cattivi; ed eravamo per natura meritevoli d'ira, come gli altri.</p>
<p class="C2 V4">Ma Dio, ricco di misericordia, per il grande amore con il quale ci ha amati,</p>
<p class="C2 V5">da morti che eravamo per i peccati, ci ha fatti rivivere con Cristo: per grazia infatti siete stati salvati.</p>
<p class="C2 V6">Con lui ci ha anche risuscitati e ci ha fatti sedere nei cieli, in Cristo Gesù,</p>
<p class="C2 V7">per mostrare nei secoli futuri la straordinaria ricchezza della sua grazia mediante la sua bontà verso di noi in Cristo Gesù.</p>
<p class="C2 V8">Per questa grazia infatti siete salvi mediante la fede; e ciò non viene da voi, ma è dono di Dio;</p>
<p class="C2 V9">né viene dalle opere, perché nessuno possa vantarsene.</p>
<p class="C2 V10">Siamo infatti opera sua, creati in Cristo Gesù per le opere buone che Dio ha predisposto perché noi le praticassimo.</p>
<p class="C2 V11">Perciò ricordatevi che un tempo voi, pagani per nascita, chiamati incirconcisi da quelli che si dicono circoncisi perché tali sono nella carne per mano di uomo,</p>
<p class="C2 V12">ricordatevi che in quel tempo eravate senza Cristo, esclusi dalla cittadinanza d'Israele, estranei ai patti della promessa, senza speranza e senza Dio in questo mondo.</p>
<p class="C2 V13">Ora invece, in Cristo Gesù, voi che un tempo eravate i lontani siete diventati i vicini grazie al sangue di Cristo.</p>
<p class="C2 V14">Egli infatti è la nostra pace, colui che ha fatto dei due un popolo solo, abbattendo il muro di separazione che era frammezzo, cioè l'inimicizia,</p>
<p class="C2 V15">annullando, per mezzo della sua carne, la legge fatta di prescrizioni e di decreti, per creare in se stesso, dei due, un solo uomo nuovo, facendo la pace,</p>
<p class="C2 V16">e per riconciliare tutti e due con Dio in un solo corpo, per mezzo della croce, distruggendo in se stesso l'inimicizia.</p>
<p class="C2 V17">Egli è venuto perciò ad annunziare pace a voi che eravate lontani e pace a coloro che erano vicini.</p>
<p class="C2 V18">Per mezzo di lui possiamo presentarci, gli uni e gli altri, al Padre in un solo Spirito.</p>
<p class="C2 V19">Così dunque voi non siete più stranieri né ospiti, ma siete concittadini dei santi e familiari di Dio,</p>
<p class="C2 V20">edificati sopra il fondamento degli apostoli e dei profeti, e avendo come pietra angolare lo stesso Cristo Gesù.</p>
<p class="C2 V21">In lui ogni costruzione cresce ben ordinata per essere tempio santo nel Signore;</p>
<p class="C2 V22">in lui anche voi insieme con gli altri venite edificati per diventare dimora di Dio per mezzo dello Spirito.</p>
<p class="C3 V1">Per questo, io Paolo, il prigioniero di Cristo per voi Gentili...</p>
<p class="C3 V2">penso che abbiate sentito parlare del ministero della grazia di Dio, a me affidato a vostro beneficio:</p>
<p class="C3 V3">come per rivelazione mi è stato fatto conoscere il mistero di cui sopra vi ho scritto brevemente.</p>
<p class="C3 V4">Dalla lettura di ciò che ho scritto potete ben capire la mia comprensione del mistero di Cristo.</p>
<p class="C3 V5">Questo mistero non è stato manifestato agli uomini delle precedenti generazioni come al presente è stato rivelato ai suoi santi apostoli e profeti per mezzo dello Spirito:</p>
<p class="C3 V6">che i Gentili cioè sono chiamati, in Cristo Gesù, a partecipare alla stessa eredità, a formare lo stesso corpo, e ad essere partecipi della promessa per mezzo del vangelo,</p>
<p class="C3 V7">del quale sono divenuto ministro per il dono della grazia di Dio a me concessa in virtù dell'efficacia della sua potenza.</p>
<p class="C3 V8">A me, che sono l'infimo fra tutti i santi, è stata concessa questa grazia di annunziare ai Gentili le imperscrutabili ricchezze di Cristo,</p>
<p class="C3 V9">e di far risplendere agli occhi di tutti qual è l'adempimento del mistero nascosto da secoli nella mente di Dio, creatore dell'universo,</p>
<p class="C3 V10">perché sia manifestata ora nel cielo, per mezzo della Chiesa, ai Principati e alle Potestà la multiforme sapienza di Dio,</p>
<p class="C3 V11">secondo il disegno eterno che ha attuato in Cristo Gesù nostro Signore,</p>
<p class="C3 V12">il quale ci dà il coraggio di avvicinarci in piena fiducia a Dio per la fede in lui.</p>
<p class="C3 V13">Vi prego quindi di non perdervi d'animo per le mie tribolazioni per voi; sono gloria vostra.</p>
<p class="C3 V14">Per questo, dico, io piego le ginocchia davanti al Padre,</p>
<p class="C3 V15">dal quale ogni paternità nei cieli e sulla terra prende nome,</p>
<p class="C3 V16">perché vi conceda, secondo la ricchezza della sua gloria, di essere potentemente rafforzati dal suo Spirito nell'uomo interiore.</p>
<p class="C3 V17">Che il Cristo abiti per la fede nei vostri cuori e così, radicati e fondati nella carità,</p>
<p class="C3 V18">siate in grado di comprendere con tutti i santi quale sia l'ampiezza, la lunghezza, l'altezza e la profondità,</p>
<p class="C3 V19">e conoscere l'amore di Cristo che sorpassa ogni conoscenza, perché siate ricolmi di tutta la pienezza di Dio.</p>
<p class="C3 V20">A colui che in tutto ha potere di fare molto più di quanto possiamo domandare o pensare, secondo la potenza che già opera in noi,</p>
<p class="C3 V21">a lui la gloria nella Chiesa e in Cristo Gesù per tutte le generazioni, nei secoli dei secoli! Amen.</p>
<p class="C4 V1">Vi esorto dunque io, il prigioniero nel Signore, a comportarvi in maniera degna della vocazione che avete ricevuto,</p>
<p class="C4 V2">con ogni umiltà, mansuetudine e pazienza, sopportandovi a vicenda con amore,</p>
<p class="C4 V3">cercando di conservare l'unità dello spirito per mezzo del vincolo della pace.</p>
<p class="C4 V4">Un solo corpo, un solo spirito, come una sola è la speranza alla quale siete stati chiamati, quella della vostra vocazione;</p>
<p class="C4 V5">un solo Signore, una sola fede, un solo battesimo.</p>
<p class="C4 V6">Un solo Dio Padre di tutti, che è al di sopra di tutti, agisce per mezzo di tutti ed è presente in tutti.</p>
<p class="C4 V7">A ciascuno di noi, tuttavia, è stata data la grazia secondo la misura del dono di Cristo.</p>
<p class="C4 V8">Per questo sta scritto: Ascendendo in cielo ha portato con sé prigionieri, ha distribuito doni agli uomini.</p>
<p class="C4 V9">Ma che significa la parola «ascese», se non che prima era disceso quaggiù sulla terra?</p>
<p class="C4 V10">Colui che discese è lo stesso che anche ascese al di sopra di tutti i cieli, per riempire tutte le cose.</p>
<p class="C4 V11">È lui che ha stabilito alcuni come apostoli, altri come profeti, altri come evangelisti, altri come pastori e maestri,</p>
<p class="C4 V12">per rendere idonei i fratelli a compiere il ministero, al fine di edificare il corpo di Cristo,</p>
<p class="C4 V13">finché arriviamo tutti all'unità della fede e della conoscenza del Figlio di Dio, allo stato di uomo perfetto, nella misura che conviene alla piena maturità di Cristo.</p>
<p class="C4 V14">Questo affinché non siamo più come fanciulli sballottati dalle onde e portati qua e là da qualsiasi vento di dottrina, secondo l'inganno degli uomini, con quella loro astuzia che tende a trarre nell'errore.</p>
<p class="C4 V15">Al contrario, vivendo secondo la verità nella carità, cerchiamo di crescere in ogni cosa verso di lui, che è il capo, Cristo,</p>
<p class="C4 V16">dal quale tutto il corpo, ben compaginato e connesso, mediante la collaborazione di ogni giuntura, secondo l'energia propria di ogni membro, riceve forza per crescere in modo da edificare se stesso nella carità.</p>
<p class="C4 V17">Vi dico dunque e vi scongiuro nel Signore: non comportatevi più come i pagani nella vanità della loro mente,</p>
<p class="C4 V18">accecati nei loro pensieri, estranei alla vita di Dio a causa dell'ignoranza che è in loro, e per la durezza del loro cuore.</p>
<p class="C4 V19">Diventati così insensibili, si sono abbandonati alla dissolutezza, commettendo ogni sorta di impurità con avidità insaziabile.</p>
<p class="C4 V20">Ma voi non così avete imparato a conoscere Cristo,</p>
<p class="C4 V21">se proprio gli avete dato ascolto e in lui siete stati istruiti, secondo la verità che è in Gesù,</p>
<p class="C4 V22">per la quale dovete deporre l'uomo vecchio con la condotta di prima, l'uomo che si corrompe dietro le passioni ingannatrici</p>
<p class="C4 V23">e dovete rinnovarvi nello spirito della vostra mente</p>
<p class="C4 V24">e rivestire l'uomo nuovo, creato secondo Dio nella giustizia e nella santità vera.</p>
<p class="C4 V25">Perciò, bando alla menzogna: dite ciascuno la verità al proprio prossimo; perché siamo membra gli uni degli altri.</p>
<p class="C4 V26">Nell'ira, non peccate; non tramonti il sole sopra la vostra ira,</p>
<p class="C4 V27">e non date occasione al diavolo.</p>
<p class="C4 V28">Chi è avvezzo a rubare non rubi più, anzi si dia da fare lavorando onestamente con le proprie mani, per farne parte a chi si trova in necessità.</p>
<p class="C4 V29">Nessuna parola cattiva esca più dalla vostra bocca; ma piuttosto, parole buone che possano servire per la necessaria edificazione, giovando a quelli che ascoltano.</p>
<p class="C4 V30">E non vogliate rattristare lo Spirito Santo di Dio, col quale foste segnati per il giorno della redenzione.</p>
<p class="C4 V31">Scompaia da voi ogni asprezza, sdegno, ira, clamore e maldicenza con ogni sorta di malignità.</p>
<p class="C4 V32">Siate invece benevoli gli uni verso gli altri, misericordiosi, perdonandovi a vicenda come Dio ha perdonato a voi in Cristo.</p>
<p class="C5 V1">Fatevi dunque imitatori di Dio, quali figli carissimi,</p>
<p class="C5 V2">e camminate nella carità, nel modo che anche Cristo vi ha amato e ha dato se stesso per noi, offrendosi a Dio in sacrificio di soave odore.</p>
<p class="C5 V3">Quanto alla fornicazione e a ogni specie di impurità o cupidigia, neppure se ne parli tra voi, come si addice a santi;</p>
<p class="C5 V4">lo stesso si dica per le volgarità, insulsaggini, trivialità: cose tutte sconvenienti. Si rendano invece azioni di grazie!</p>
<p class="C5 V5">Perché, sappiatelo bene, nessun fornicatore, o impuro, o avaro - che è roba da idolàtri - avrà parte al regno di Cristo e di Dio.</p>
<p class="C5 V6">Nessuno vi inganni con vani ragionamenti: per queste cose infatti piomba l'ira di Dio sopra coloro che gli resistono.</p>
<p class="C5 V7">Non abbiate quindi niente in comune con loro.</p>
<p class="C5 V8">Se un tempo eravate tenebra, ora siete luce nel Signore. Comportatevi perciò come i figli della luce;</p>
<p class="C5 V9">il frutto della luce consiste in ogni bontà, giustizia e verità.</p>
<p class="C5 V10">Cercate ciò che è gradito al Signore,</p>
<p class="C5 V11">e non partecipate alle opere infruttuose delle tenebre, ma piuttosto condannatele apertamente,</p>
<p class="C5 V12">poiché di quanto viene fatto da costoro in segreto è vergognoso perfino parlare.</p>
<p class="C5 V13">Tutte queste cose che vengono apertamente condannate sono rivelate dalla luce, perché tutto quello che si manifesta è luce.</p>
<p class="C5 V14">Per questo sta scritto: «Svègliati, o tu che dormi, déstati dai morti e Cristo ti illuminerà».</p>
<p class="C5 V15">Vigilate dunque attentamente sulla vostra condotta, comportandovi non da stolti, ma da uomini saggi;</p>
<p class="C5 V16">profittando del tempo presente, perché i giorni sono cattivi.</p>
<p class="C5 V17">Non siate perciò inconsiderati, ma sappiate comprendere la volontà di Dio.</p>
<p class="C5 V18">E non ubriacatevi di vino, il quale porta alla sfrenatezza, ma siate ricolmi dello Spirito,</p>
<p class="C5 V19">intrattenendovi a vicenda con salmi, inni, cantici spirituali, cantando e inneggiando al Signore con tutto il vostro cuore,</p>
<p class="C5 V20">rendendo continuamente grazie per ogni cosa a Dio Padre, nel nome del Signore nostro Gesù Cristo.</p>
<p class="C5 V21">Siate sottomessi gli uni agli altri nel timore di Cristo.</p>
<p class="C5 V22">Le mogli siano sottomesse ai mariti come al Signore;</p>
<p class="C5 V23">il marito infatti è capo della moglie, come anche Cristo è capo della Chiesa, lui che è il salvatore del suo corpo.</p>
<p class="C5 V24">E come la Chiesa sta sottomessa a Cristo, così anche le mogli siano soggette ai loro mariti in tutto.</p>
<p class="C5 V25">E voi, mariti, amate le vostre mogli, come Cristo ha amato la Chiesa e ha dato se stesso per lei,</p>
<p class="C5 V26">per renderla santa, purificandola per mezzo del lavacro dell'acqua accompagnato dalla parola,</p>
<p class="C5 V27">al fine di farsi comparire davanti la sua Chiesa tutta gloriosa, senza macchia né ruga o alcunché di simile, ma santa e immacolata.</p>
<p class="C5 V28">Così anche i mariti hanno il dovere di amare le mogli come il proprio corpo, perché chi ama la propria moglie ama se stesso.</p>
<p class="C5 V29">Nessuno mai infatti ha preso in odio la propria carne; al contrario la nutre e la cura, come fa Cristo con la Chiesa,</p>
<p class="C5 V30">poiché siamo membra del suo corpo.</p>
<p class="C5 V31">Per questo l'uomo lascerà suo padre e sua madre e si unirà alla sua donna e i due formeranno una carne sola.</p>
<p class="C5 V32">Questo mistero è grande; lo dico in riferimento a Cristo e alla Chiesa!</p>
<p class="C5 V33">Quindi anche voi, ciascuno da parte sua, ami la propria moglie come se stesso, e la donna sia rispettosa verso il marito.</p>
<p class="C6 V1">Figli, obbedite ai vostri genitori nel Signore, perché questo è giusto.</p>
<p class="C6 V2">Onora tuo padre e tua madre: è questo il primo comandamento associato a una promessa:</p>
<p class="C6 V3">perché tu sia felice e goda di una vita lunga sopra la terra.</p>
<p class="C6 V4">E voi, padri, non inasprite i vostri figli, ma allevateli nell'educazione e nella disciplina del Signore.</p>
<p class="C6 V5">Schiavi, obbedite ai vostri padroni secondo la carne con timore e tremore, con semplicità di spirito, come a Cristo,</p>
<p class="C6 V6">e non servendo per essere visti, come per piacere agli uomini, ma come servi di Cristo, compiendo la volontà di Dio di cuore,</p>
<p class="C6 V7">prestando servizio di buona voglia come al Signore e non come a uomini.</p>
<p class="C6 V8">Voi sapete infatti che ciascuno, sia schiavo sia libero, riceverà dal Signore secondo quello che avrà fatto di bene.</p>
<p class="C6 V9">Anche voi, padroni, comportatevi allo stesso modo verso di loro, mettendo da parte le minacce, sapendo che per loro come per voi c'è un solo Signore nel cielo, e che non v'è preferenza di persone presso di lui.</p>
<p class="C6 V10">Per il resto, attingete forza nel Signore e nel vigore della sua potenza.</p>
<p class="C6 V11">Rivestitevi dell'armatura di Dio, per poter resistere alle insidie del diavolo.</p>
<p class="C6 V12">La nostra battaglia infatti non è contro creature fatte di sangue e di carne, ma contro i Principati e le Potestà, contro i dominatori di questo mondo di tenebra, contro gli spiriti del male che abitano nelle regioni celesti.</p>
<p class="C6 V13">Prendete perciò l'armatura di Dio, perché possiate resistere nel giorno malvagio e restare in piedi dopo aver superato tutte le prove.</p>
<p class="C6 V14">State dunque ben fermi, cinti i fianchi con la verità, rivestiti con la corazza della giustizia,</p>
<p class="C6 V15">e avendo come calzatura ai piedi lo zelo per propagare il vangelo della pace.</p>
<p class="C6 V16">Tenete sempre in mano lo scudo della fede, con il quale potrete spegnere tutti i dardi infuocati del maligno;</p>
<p class="C6 V17">prendete anche l'elmo della salvezza e la spada dello Spirito, cioè la parola di Dio.</p>
<p class="C6 V18">Pregate inoltre incessantemente con ogni sorta di preghiere e di suppliche nello Spirito, vigilando a questo scopo con ogni perseveranza e pregando per tutti i santi,</p>
<p class="C6 V19">e anche per me, perché quando apro la bocca mi sia data una parola franca, per far conoscere il mistero del vangelo,</p>
<p class="C6 V20">del quale sono ambasciatore in catene, e io possa annunziarlo con franchezza come è mio dovere.</p>
<p class="C6 V21">Desidero che anche voi sappiate come sto e ciò che faccio; di tutto vi informerà Tìchico, fratello carissimo e fedele ministro nel Signore.</p>
<p class="C6 V22">Ve lo mando proprio allo scopo di farvi conoscere mie notizie e per confortare i vostri cuori.</p>
<p class="C6 V23">Pace ai fratelli, e carità e fede da parte di Dio Padre e del Signore Gesù Cristo.</p>
<p class="C6 V24">La grazia sia con tutti quelli che amano il Signore nostro Gesù Cristo, con amore incorruttibile.</p>
</div>
</div>
<div class="edizione DIODATI">
<div class="libro Ef">
<p class="CCAPITOLO VVERSO">TESTO</p>
<p class="C1 V1">Paolo, apostolo di Gesú Cristo per la volontà di Dio, ai santi che sono in Efeso e fedeli in Cristo Gesú:</p>
<p class="C1 V2">grazia a voi e pace da Dio, nostro Padre, e dal Signore Gesú Cristo.</p>
<p class="C1 V3">Benedetto sia Dio, Padre del Signor nostro Gesú Cristo, che ci ha benedetti con ogni benedizione spirituale nei luoghi celesti in Cristo,</p>
<p class="C1 V4">allorché in lui ci ha eletti prima della fondazione del mondo, affinché fossimo santi e irreprensibili davanti a lui nell'amore,</p>
<p class="C1 V5">avendoci predestinati ad essere adottati come suoi figli per mezzo di Gesú Cristo secondo il beneplacito della sua volontà,</p>
<p class="C1 V6">a lode della gloria della sua grazia mediante la quale egli ci ha grandemente favoriti nell'amato suo Figlio,</p>
<p class="C1 V7">in cui abbiamo la redenzione per mezzo del suo sangue, il perdono dei peccati secondo le ricchezze della sua grazia,</p>
<p class="C1 V8">che egli ha fatto abbondare verso di noi con ogni sapienza e intelligenza,</p>
<p class="C1 V9">facendoci conoscere il mistero della sua volontà secondo il suo beneplacito che egli aveva determinato in se stesso,</p>
<p class="C1 V10">per raccogliere nella dispensazione del compimento dei tempi sotto un sol capo, in Cristo, tutte le cose, tanto quelle che sono nei cieli come quelle che sono sulla terra.</p>
<p class="C1 V11">In lui siamo anche stati scelti per un'eredità, essendo predestinati secondo il proponimento di colui che opera tutte le cose secondo il consiglio della sua volontà,</p>
<p class="C1 V12">affinché fossimo a lode della sua gloria, noi che prima abbiamo sperato in Cristo.</p>
<p class="C1 V13">In lui anche voi, dopo aver udita la parola della verità, l'evangelo della vostra salvezza, e aver creduto, siete stati sigillati con lo Spirito Santo della promessa;</p>
<p class="C1 V14">il quale è la garanzia della nostra eredità, in vista della piena redenzione dell'acquistata proprietà a lode della sua gloria.</p>
<p class="C1 V15">Perciò anch'io, avendo udito della vostra fede nel Signore Gesú e del vostro amore verso tutti i santi,</p>
<p class="C1 V16">non cesso mai di rendere grazie per voi, ricordandovi nelle mie preghiere,</p>
<p class="C1 V17">affinché il Dio del Signor nostro Gesú Cristo, il Padre della gloria, vi dia lo Spirito di sapienza e di rivelazione, nella conoscenza di lui,</p>
<p class="C1 V18">e illumini gli occhi della vostra mente, affinché sappiate qual è la speranza della sua vocazione e quali sono le ricchezze della gloria della sua eredità tra i santi,</p>
<p class="C1 V19">e qual è la straordinaria grandezza della sua potenza verso di noi che crediamo secondo l'efficacia della forza della sua potenza,</p>
<p class="C1 V20">che egli ha messo in atto in Cristo risuscitandolo dai morti e facendolo sedere alla sua destra nei luoghi celesti.</p>
<p class="C1 V21">al di sopra di ogni principato, potestà, potenza, signoria e di ogni nome che si nomina non solo in questa età, ma anche in quella futura,</p>
<p class="C1 V22">ponendo ogni cosa sotto i suoi piedi, e lo ha dato per capo sopra ogni cosa alla chiesa,</p>
<p class="C1 V23">che è il suo corpo, il compimento di colui che compie ogni cosa in tutti.</p>
<p class="C2 V1">Egli ha vivificato anche voi, che eravate morti nei falli e nei peccati,</p>
<p class="C2 V2">nei quali già camminaste, seguendo il corso di questo mondo, secondo il principe della potestà dell'aria, dello spirito che al presente opera nei figli della disubbidienza,</p>
<p class="C2 V3">fra i quali anche noi tutti un tempo vivemmo nelle concupiscenze della nostra carne, adempiendo i desideri della carne e della mente, ed eravamo per natura figli d'ira, come anche gli altri.</p>
<p class="C2 V4">Ma Dio, che è ricco in misericordia per il suo grande amore con il quale ci ha amati,</p>
<p class="C2 V5">anche quando eravamo morti nei falli, ci ha vivificati con Cristo (voi siete salvati per grazia),</p>
<p class="C2 V6">e ci ha risuscitati con lui e con lui ci ha fatti sedere nei luoghi celesti in Cristo Gesú,</p>
<p class="C2 V7">per mostrare nelle età che verranno le eccellenti ricchezze della sua grazia con benignità verso di noi in Cristo Gesú.</p>
<p class="C2 V8">Voi infatti siete stati salvati per grazia, mediante la fede, e ciò non viene da voi, è il dono di Dio,</p>
<p class="C2 V9">non per opere, perché nessuno si glori.</p>
<p class="C2 V10">Noi infatti siamo opera sua, creati in Cristo Gesú per le buone opere che Dio ha precedentemente preparato, perché le compiamo.</p>
<p class="C2 V11">Perciò ricordatevi che un tempo voi gentili di nascita, chiamati incirconcisi da quelli che si dicono circoncisi, perché tali sono stati fatti nella carne per mano d'uomo,</p>
<p class="C2 V12">eravate in quel tempo senza Cristo, estranei dalla cittadinanza d'Israele e estranei ai patti della promessa, non avendo speranza ed essendo senza Dio nel mondo.</p>
<p class="C2 V13">Ma ora, in Cristo Gesú, voi che un tempo eravate lontani, siete stati avvicinati per mezzo del sangue di Cristo.</p>
<p class="C2 V14">Egli infatti è la nostra pace, colui che ha fatto dei due popoli uno e ha demolito il muro di separazione,</p>
<p class="C2 V15">avendo abolito nella sua carne l'inimicizia, la legge dei comandamenti fatta di prescrizioni, per creare in se stesso dei due un solo uomo nuovo, facendo la pace,</p>
<p class="C2 V16">e per riconciliare a ambedue con Dio in un sol corpo per mezzo della croce, avendo ucciso l'inimicizia in se stesso.</p>
<p class="C2 V17">Ed egli venne per annunziare la pace a voi che eravate lontani e a quelli che erano vicini,</p>
<p class="C2 V18">poiché per mezzo di lui abbiamo entrambi accesso al Padre in uno stesso Spirito.</p>
<p class="C2 V19">Voi dunque non siete piú forestieri né ospiti, ma concittadini dei santi e membri della famiglia di Dio,</p>
<p class="C2 V20">edificati sul fondamento degli apostoli e dei profeti, essendo Gesú Cristo stesso la pietra angolare,</p>
<p class="C2 V21">su cui tutto l'edificio ben collegato cresce per essere un tempio santo nel Signore,</p>
<p class="C2 V22">nel quale anche voi siete insieme edificati per essere una dimora di Dio nello Spirito.</p>
<p class="C3 V1">Per questa ragione io, Paolo, sono il prigioniero di Cristo Gesú per voi gentili,</p>
<p class="C3 V2">se pure avete sentito della dispensazione della grazia di Dio, che mi è stata affidata per voi;</p>
<p class="C3 V3">come per rivelazione egli mi ha fatto conoscere il mistero, di cui prima ne scrissi in breve.</p>
<p class="C3 V4">Nel leggere questo, voi potete capire quale sia la mia intelligenza del mistero di Cristo,</p>
<p class="C3 V5">che non fu fatto conoscere nelle altre età ai figli degli uomini, come ora è stato rivelato ai santi apostoli e ai suoi profeti per mezzo dello Spirito,</p>
<p class="C3 V6">affinche i gentili siano coeredi dello stesso corpo e partecipi della sua promessa in Cristo mediante l'evangelo,</p>
<p class="C3 V7">di cui sono stato fatto ministro, secondo il dono della grazia di Dio che mi è stata data in virtú della sua potenza.</p>
<p class="C3 V8">A me, il minimo di tutti i santi, è stata data questa grazia di annunziare fra i gentili le imperscrutabili ricchezze di Cristo,</p>
<p class="C3 V9">e di manifestare a tutti la partecipazione del mistero che dalle piú antiche età è stato nascosto in Dio, il quale ha creato tutte le cose per mezzo di Gesù Cristo;</p>
<p class="C3 V10">affinché, per mezzo della chiesa, nel tempo presente sia manifestata ai principati e alle potestà, nei luoghi celesti, la multiforme sapienza di Dio,</p>
<p class="C3 V11">secondo il proponimento eterno che egli attuò in Cristo Gesú, nostro Signore,</p>
<p class="C3 V12">in cui abbiamo la libertà e l'accesso a Dio nella fiducia mediante la fede in lui.</p>
<p class="C3 V13">Per la qual cosa vi chiedo che non vi scoraggiate a causa delle mie tribolazioni che soffro per voi, il che è la vostra gloria.</p>
<p class="C3 V14">Per questa ragione, io piego le mie ginocchia davanti al Padre del Signor nostro Gesú Cristo,</p>
<p class="C3 V15">dal quale prende nome ogni famiglia nei cieli e sulla terra,</p>
<p class="C3 V16">perché vi dia, secondo le ricchezze della sua gloria, di essere fortificati con potenza per mezzo del suo Spirito nell'uomo interiore,</p>
<p class="C3 V17">perché Cristo abiti nei vostri cuori per mezzo della fede,</p>
<p class="C3 V18">affinché, radicati e fondati nell'amore, possiate comprendere con tutti i santi quale sia la larghezza, la lunghezza, la profondità e l'altezza,</p>
<p class="C3 V19">e conoscere l'amore di Cristo che sopravanza ogni conoscenza, affinché siate ripieni di tutta la pienezza di Dio.</p>
<p class="C3 V20">Or a colui che può, secondo la potenza che opera in noi, fare smisuratamente al di là di quanto chiediamo o pensiamo,</p>
<p class="C3 V21">a lui sia la gloria nella chiesa in Cristo Gesú per tutte le generazioni, nei secoli dei secoli. Amen.</p>
<p class="C4 V1">Io dunque, il prigioniero per il Signore, vi esorto a camminare nel modo degno della vocazione a cui siete stati chiamati,</p>
<p class="C4 V2">con ogni umiltà e mansuetudine, con pazienza, sopportandovi gli uni gli altri nell'amore,</p>
<p class="C4 V3">studiandovi di conservare l'unità dello Spirito nel vincolo della pace.</p>
<p class="C4 V4">Vi è un unico corpo e un unico Spirito, come pure siete stati chiamati nell'unica speranza della vostra vocazione.</p>
<p class="C4 V5">Vi è un unico Signore, un'unica fede, un unico battesimo,</p>
<p class="C4 V6">un Dio unico e Padre di tutti, che è al di sopra di tutti, fra tutti e in voi tutti.</p>
<p class="C4 V7">Ma a ciascuno di noi è stata data la grazia secondo la misura del dono di Cristo.</p>
<p class="C4 V8">Per la qual cosa la Scrittura dice: «Essendo salito in alto, egli ha condotto prigioniera la prigionia e ha dato dei doni agli uomini».</p>
<p class="C4 V9">Or questo: «E' salito» che cosa vuol dire se non che prima era pure disceso nelle parti piú basse della terra?</p>
<p class="C4 V10">Colui che è disceso è lo stesso che è anche salito al di sopra di tutti i cieli per riempire tutte le cose.</p>
<p class="C4 V11">Ed egli stesso ha dato alcuni come apostoli, altri come profeti, altri come evangelisti e altri come pastori e dottori,</p>
<p class="C4 V12">per il perfezionamento dei santi, per l'opera del ministero e per l'edificazione del corpo di Cristo,</p>
<p class="C4 V13">finché giungiamo tutti all'unità della fede e della conoscenza del Figlio di Dio a un uomo perfetto, alla misura della statura della pienezza di Cristo</p>
<p class="C4 V14">affinché non siamo piú bambini sballottati e trasportati da ogni vento di dottrina, per la frode degli uomini, per la loro astuzia, mediante gli inganni dell'errore,</p>
<p class="C4 V15">ma dicendo la verità con amore, cresciamo in ogni cosa verso colui che è il capo, cioè Cristo.</p>
<p class="C4 V16">Dal quale tutto il corpo ben connesso e unito insieme, mediante il contributo fornito da ogni giuntura e secondo il vigore di ogni singola parte, produce la crescita del corpo per l'edificazione di se stesso nell'amore.</p>
<p class="C4 V17">Questo dunque attesto nel Signore, che non camminiate piú come camminano ancora gli altri gentili, nella vanità della loro mente,</p>
<p class="C4 V18">ottenebrati nell'intelletto, estranei alla vita di Dio, per l'ignoranza che è in loro e per l'indurimento del loro cuore.</p>
<p class="C4 V19">Essi, essendo diventati insensibili, si sono abbandonati alla dissolutezza, commettendo ogni impurità con insaziabile bramosia.</p>
<p class="C4 V20">Voi però non è cosí che avete conosciuto Cristo,</p>
<p class="C4 V21">se pure gli avete dato ascolto e siete stati ammaestrati in lui secondo la verità che è in Gesú</p>
<p class="C4 V22">per spogliarvi, per quanto riguarda la condotta di prima, dell'uomo vecchio che si corrompe per mezzo delle concupiscenze della seduzione,</p>
<p class="C4 V23">per essere rinnovati nello spirito della vostra mente,</p>
<p class="C4 V24">e per essere rivestiti dell'uomo nuovo, creato secondo Dio nella giustizia e santità della verità.</p>
<p class="C4 V25">Perciò, messa da parte la menzogna ciascuno dica la verità al suo prossimo perché siamo membra gli uni degli altri.</p>
<p class="C4 V26">Adiratevi e non peccate; il sole non tramonti sul vostro cruccio;</p>
<p class="C4 V27">e non date luogo al diavolo.</p>
<p class="C4 V28">Chi rubava non rubi piú, ma piuttosto si affatichi facendo qualche buona opera con le proprie mani, affinché abbia qualcosa da dare a chi è nel bisogno.</p>
<p class="C4 V29">Nessuna parola malvagia esca dalla vostra bocca, ma se ne avete una buona per l'edificazione, secondo il bisogno, ditela affinché conferisca grazia a quelli che ascoltano.</p>
<p class="C4 V30">E non contristate lo Spirito Santo di Dio, col quale siete stati sigillati per il giorno della redenzione.</p>
<p class="C4 V31">Sia rimossa da voi ogni amarezza, ira, cruccio, tumulto e maldicenza con ogni malizia.</p>
<p class="C4 V32">Siate invece benigni e misericordiosi gli uni verso gli altri, perdonandovi a vicenda, come anche Dio vi ha perdonato in Cristo.</p>
<p class="C5 V1">Siate dunque imitatori di Dio, come figli carissimi,</p>
<p class="C5 V2">e camminate nell'Amore, come anche Cristo ci ha amati e ha dato se stesso per noi, in offerta e sacrificio a Dio come un profumo di odore soave.</p>
<p class="C5 V3">Ma come si conviene ai santi, né fornicazione, né impurità alcuna, né avarizia siano neppure nominate fra di voi;</p>
<p class="C5 V4">lo stesso si dica della disonestà, del parlare sciocco e della buffoneria, le quali cose sono sconvenienti, ma piuttosto abbondi il rendimento di grazie.</p>
<p class="C5 V5">Sappiate infatti questo: nessun fornicatore o immondo o avaro, il quale è un idolatra, ha alcuna eredità nel regno di Cristo e di Dio.</p>
<p class="C5 V6">Nessuno vi seduca con vani ragionamenti, perché per queste cose viene l'ira di Dio sui figli della disubbidienza.</p>
<p class="C5 V7">Non siate dunque loro compagni.</p>
<p class="C5 V8">Un tempo infatti eravate tenebre, ma ora siete luce nel Signore; camminate dunque come figli di luce.</p>
<p class="C5 V9">poiché il frutto dello Spirito consiste in tutto ciò che è bontà, giustizia e verità,</p>
<p class="C5 V10">esaminando ciò che è accettevole al Signore.</p>
<p class="C5 V11">E non partecipate alle opere infruttuose delle tenebre, ma piuttosto riprovatele,</p>
<p class="C5 V12">perché è persino vergognoso dire le cose che si fanno da costoro in segreto.</p>
<p class="C5 V13">Ma tutte le cose, quando sono esposte alla luce, divengono manifeste, poiché tutto ciò che è manifestato è luce.</p>
<p class="C5 V14">Perciò la Scrittura dice: «Risvegliati, o tu che dormi, risorgi dai morti, e Cristo risplenderà su di te».</p>
<p class="C5 V15">Badate dunque di camminare con diligenza non da stolti, ma come saggi,</p>
<p class="C5 V16">riscattando il tempo, perché i giorni sono malvagi.</p>
<p class="C5 V17">Non siate perciò disavveduti, ma intendete quale sia la volontà del Signore.</p>
<p class="C5 V18">E non vi inebriate di vino, nel quale vi è dissolutezza, ma siate ripieni di Spirito,</p>
<p class="C5 V19">parlandovi gli uni gli altri con salmi inni e cantici spirituali, cantando e lodando col vostro cuore il Signore,</p>
<p class="C5 V20">rendendo continuamente grazie per ogni cosa a Dio e Padre nel nome del Signor nostro Gesú Cristo;</p>
<p class="C5 V21">sottomettetevi gli uni agli altri nel timore di Cristo.</p>
<p class="C5 V22">Mogli, siate sottomesse ai vostri mariti come al Signore,</p>
<p class="C5 V23">poiché il marito è capo della moglie, come anche Cristo è capo della chiesa, ed egli stesso è Salvatore del corpo.</p>
<p class="C5 V24">Parimenti come la chiesa è sottomessa a Cristo, cosí le mogli devono essere sottomesse ai loro mariti in ogni cosa.</p>
<p class="C5 V25">Mariti, amate le vostre mogli, come anche Cristo ha amato la chiesa e ha dato se stesso per lei,</p>
<p class="C5 V26">per santificarla, avendola purificata col lavacro dell'acqua per mezzo della parola,</p>
<p class="C5 V27">per far comparire la chiesa davanti a sé gloriosa, senza macchia o ruga o alcunché di simile, ma perché sia santa ed irreprensibile.</p>
<p class="C5 V28">Cosí i mariti devono amare le loro mogli, come i loro propri corpi; chi ama la propria moglie ama se stesso.</p>
<p class="C5 V29">Nessuno infatti ebbe mai in odio la sua carne, ma la nutre e la cura teneramente, come anche il Signore fa con la chiesa,</p>
<p class="C5 V30">poiché noi siamo membra del suo corpo, della sua carne e delle sue ossa.</p>
<p class="C5 V31">«Perciò l'uomo lascerà suo padre e sua madre e si unirà a sua moglie, e i due diverranno una sola carne».</p>
<p class="C5 V32">Questo mistero è grande; or lo dico in riferimento a Cristo e alla chiesa.</p>
<p class="C5 V33">Ma ciascuno di voi cosí ami la propria moglie come ama se stesso; e similmente la moglie rispetti il marito.</p>
<p class="C6 V1">Figli, ubbidite nel Signore ai vostri genitori, perché ciò è giusto.</p>
<p class="C6 V2">«Onora tuo padre e tua madre», questo è il primo comandamento con promessa,</p>
<p class="C6 V3">«affinché tu stia bene e abbia lunga vita sopra la terra».</p>
<p class="C6 V4">E voi, padri, non provocate ad ira i vostri figli, ma allevateli nella disciplina e nell'ammonizione del Signore.</p>
<p class="C6 V5">Servi, ubbidite ai vostri padroni secondo la carne con timore e tremore, nella semplicità del vostro cuore, come a Cristo,</p>
<p class="C6 V6">non servendo per essere visti, come per piacere agli uomini, ma come servi di Cristo, facendo la volontà di Dio di buon animo,</p>
<p class="C6 V7">servendo con amore, come a Cristo e non come agli uomini,</p>
<p class="C6 V8">sapendo che ciascuno, schiavo o libero che sia, se avrà fatto del bene, ne riceverà la ricompensa dal Signore.</p>
<p class="C6 V9">E voi, padroni, fate lo stesso verso di loro, mettendo da parte le minacce, sapendo che il loro e vostro Signore è in cielo e che presso di lui non c'è alcuna parzialità,</p>
<p class="C6 V10">Del resto, fratelli miei, fortificatevi nel Signore e nella forza della sua potenza.</p>
<p class="C6 V11">Rivestitevi dell'intera armatura di Dio per poter rimanere ritti e saldi contro le insidie del diavolo</p>
<p class="C6 V12">poiché il nostro combattimento non è contro sangue e carne, ma contro i principati, contro le potestà, contro i dominatori del mondo di tenebre di questa età, contro gli spiriti malvagi nei luoghi celesti.</p>
<p class="C6 V13">Perciò prendete l'intera armatura di Dio, affinché possiate resistere nel giorno malvagio e restare ritti in piedi dopo aver compiuto ogni cosa.</p>
<p class="C6 V14">State dunque saldi, avendo ai lombi la cintura della verità, rivestiti con la corazza della giustizia,</p>
<p class="C6 V15">e avendo i piedi calzati con la prontezza dell'evangelo della pace,</p>
<p class="C6 V16">soprattutto prendendo lo scudo della fede, con il quale potete spegnere tutti i dardi infuocati del maligno.</p>
<p class="C6 V17">Prendete anche l'elmo della salvezza e la spada dello Spirito, che è la parola di Dio,</p>
<p class="C6 V18">pregando in ogni tempo con ogni sorta di preghiera e di supplica nello Spirito, vegliando a questo scopo con ogni perseveranza e preghiera per tutti i santi,</p>
<p class="C6 V19">e anche per me affinché, quando apro la mia bocca, mi sia dato di esprimermi con franchezza per far conoscere il mistero dell'evangelo</p>
<p class="C6 V20">per il quale sono ambasciatore in catene, affinché lo possa annunziare con franchezza, come è mio dovere fare.</p>
<p class="C6 V21">Ora, affinché anche voi sappiate come sto e ciò che faccio, Tichico, il caro fratello e fedele ministro nel Signore, vi informerà di tutto;</p>
<p class="C6 V22">ve l'ho mandato proprio a questo scopo, affinché veniate a conoscenza del nostro stato e consoli i vostri cuori.</p>
<p class="C6 V23">Pace ai fratelli e amore con fede da Dio Padre e dal Signore Gesú Cristo.</p>
<p class="C6 V24">La grazia sia con tutti quelli che amano il Signor nostro Gesú Cristo con sincerità.</p>
</div>
</div>
<div class="edizione RIVEDUTA">
<div class="libro Ef">
<p class="CCAPITOLO VVERSO">TESTO</p>
<p class="C1 V1">Paolo, apostolo di Cristo Gesù per volontà di Dio, ai santi che sono in Efeso e ai fedeli in Cristo Gesù.</p>
<p class="C1 V2">Grazia a voi e pace da Dio, nostro Padre, e dal Signore Gesù Cristo.</p>
<p class="C1 V3">Benedetto sia il Dio e Padre del nostro Signore Gesù Cristo, che ci ha benedetti di ogni benedizione spirituale nei luoghi celesti in Cristo.</p>
<p class="C1 V4">In lui ci ha eletti prima della creazione del mondo perché fossimo santi e irreprensibili dinanzi a lui,</p>
<p class="C1 V5">avendoci predestinati nel suo amore a essere adottati per mezzo di Gesù Cristo come suoi figli, secondo il disegno benevolo della sua volontà,</p>
<p class="C1 V6">a lode della gloria della sua grazia, che ci ha concessa nel suo amato Figlio.</p>
<p class="C1 V7">In lui abbiamo la redenzione mediante il suo sangue, il perdono dei peccati secondo le ricchezze della sua grazia,</p>
<p class="C1 V8">che egli ha riversata abbondantemente su di noi dandoci ogni sorta di sapienza e d'intelligenza,</p>
<p class="C1 V9">facendoci conoscere il mistero della sua volontà, secondo il disegno benevolo che aveva prestabilito dentro di sé,</p>
<p class="C1 V10">per realizzarlo quando i tempi fossero compiuti. Esso consiste nel raccogliere sotto un solo capo, in Cristo, tutte le cose: tanto quelle che sono nel cielo, quanto quelle che sono sulla terra.</p>
<p class="C1 V11">In lui siamo anche stati fatti eredi, essendo stati predestinati secondo il proposito di colui che compie ogni cosa secondo la decisione della propria volontà,</p>
<p class="C1 V12">per essere a lode della sua gloria; noi, che per primi abbiamo sperato in Cristo.</p>
<p class="C1 V13">In lui voi pure, dopo aver ascoltato la parola della verità, il vangelo della vostra salvezza, e avendo creduto in lui, avete ricevuto il sigillo dello Spirito Santo che era stato promesso,</p>
<p class="C1 V14">il quale è pegno della nostra eredità fino alla piena redenzione di quelli che Dio si è acquistati a lode della sua gloria.</p>
<p class="C1 V15">Perciò anch'io, avendo udito parlare della vostra fede nel Signore Gesù e del vostro amore per tutti i santi,</p>
<p class="C1 V16">non smetto mai di rendere grazie per voi, ricordandovi nelle mie preghiere,</p>
<p class="C1 V17">affinché il Dio del nostro Signore Gesù Cristo, il Padre della gloria, vi dia uno spirito di sapienza e di rivelazione perché possiate conoscerlo pienamente;</p>
<p class="C1 V18">egli illumini gli occhi del vostro cuore, affinché sappiate a quale speranza vi ha chiamati, qual è la ricchezza della gloria della sua eredità che vi riserva tra i santi,</p>
<p class="C1 V19">e qual è verso di noi, che crediamo, l'immensità della sua potenza.</p>
<p class="C1 V20">Questa potente efficacia della sua forza egli l'ha mostrata in Cristo, quando lo risuscitò dai morti e lo fece sedere alla propria destra nel cielo,</p>
<p class="C1 V21">al di sopra di ogni principato, autorità, potenza, signoria e di ogni altro nome che si nomina non solo in questo mondo, ma anche in quello futuro.</p>
<p class="C1 V22">Ogni cosa egli ha posta sotto i suoi piedi e lo ha dato per capo supremo alla chiesa,</p>
<p class="C1 V23">che è il corpo di lui, il compimento di colui che porta a compimento ogni cosa in tutti.</p>
<p class="C2 V1">Dio ha vivificato anche voi, voi che eravate morti nelle vostre colpe e nei vostri peccati,</p>
<p class="C2 V2">ai quali un tempo vi abbandonaste seguendo l'andazzo di questo mondo, seguendo il principe della potenza dell'aria, di quello spirito che opera oggi negli uomini ribelli.</p>
<p class="C2 V3">Nel numero dei quali anche noi tutti vivevamo un tempo, secondo i desideri della nostra carne, ubbidendo alle voglie della carne e dei nostri pensieri; ed eravamo per natura figli d'ira, come gli altri.</p>
<p class="C2 V4">Ma Dio, che è ricco in misericordia, per il grande amore con cui ci ha amati,</p>
<p class="C2 V5">anche quando eravamo morti nei peccati, ci ha vivificati con Cristo (è per grazia che siete stati salvati),</p>
<p class="C2 V6">e ci ha risuscitati con lui e con lui ci ha fatti sedere nel cielo in Cristo Gesù,</p>
<p class="C2 V7">per mostrare nei tempi futuri l'immensa ricchezza della sua grazia, mediante la bontà che egli ha avuta per noi in Cristo Gesù.</p>
<p class="C2 V8">Infatti è per grazia che siete stati salvati, mediante la fede; e ciò non viene da voi; è il dono di Dio.</p>
<p class="C2 V9">Non è in virtù di opere affinché nessuno se ne vanti;</p>
<p class="C2 V10">infatti siamo opera sua, essendo stati creati in Cristo Gesù per fare le opere buone, che Dio ha precedentemente preparate affinché le pratichiamo.</p>
<p class="C2 V11">Perciò, ricordatevi che un tempo voi, stranieri di nascita, chiamati incirconcisi da quelli che si dicono circoncisi, perché tali sono nella carne per mano d'uomo, voi, dico,</p>
<p class="C2 V12">ricordatevi che in quel tempo eravate senza Cristo, esclusi dalla cittadinanza d'Israele ed estranei ai patti della promessa, senza speranza e senza Dio nel mondo.</p>
<p class="C2 V13">Ma ora, in Cristo Gesù, voi che allora eravate lontani siete stati avvicinati mediante il sangue di Cristo.</p>
<p class="C2 V14">Lui, infatti, è la nostra pace; lui che dei due popoli ne ha fatto uno solo e ha abbattuto il muro di separazione abolendo nel suo corpo terreno la causa dell'inimicizia,</p>
<p class="C2 V15">la legge fatta di comandamenti in forma di precetti, per creare in sé stesso, dei due, un solo uomo nuovo facendo la pace;</p>
<p class="C2 V16">e per riconciliarli tutti e due con Dio in un corpo unico mediante la sua croce, sulla quale fece morire la loro inimicizia.</p>
<p class="C2 V17">Con la sua venuta ha annunziato la pace a voi che eravate lontani e la pace a quelli che erano vicini;</p>
<p class="C2 V18">perché per mezzo di lui gli uni e gli altri abbiamo accesso al Padre in un medesimo Spirito.</p>
<p class="C2 V19">Così dunque non siete più né stranieri né ospiti; ma siete concittadini dei santi e membri della famiglia di Dio.</p>
<p class="C2 V20">Siete stati edificati sul fondamento degli apostoli e dei profeti, essendo Cristo Gesù stesso la pietra angolare,</p>
<p class="C2 V21">sulla quale l'edificio intero, ben collegato insieme, si va innalzando per essere un tempio santo nel Signore.</p>
<p class="C2 V22">In lui voi pure entrate a far parte dell'edificio che ha da servire come dimora a Dio per mezzo dello Spirito.</p>
<p class="C3 V1">Per questo motivo io, Paolo, il prigioniero di Cristo Gesù per voi stranieri...</p>
<p class="C3 V2">Senza dubbio avete udito parlare della dispensazione della grazia di Dio affidatami per voi;</p>
<p class="C3 V3">come per rivelazione mi è stato fatto conoscere il mistero, di cui più sopra vi ho scritto in poche parole;</p>
<p class="C3 V4">leggendole, potrete capire la conoscenza che io ho del mistero di Cristo.</p>
<p class="C3 V5">Nelle altre epoche non fu concesso ai figli degli uomini di conoscere questo mistero, così come ora, per mezzo dello Spirito, è stato rivelato ai santi apostoli e profeti di lui;</p>
<p class="C3 V6">vale a dire che gli stranieri sono eredi con noi, membra con noi di un medesimo corpo e con noi partecipi della promessa fatta in Cristo Gesù mediante il vangelo,</p>
<p class="C3 V7">di cui io sono diventato servitore secondo il dono della grazia di Dio a me concessa in virtù della sua potenza.</p>
<p class="C3 V8">A me, dico, che sono il minimo fra tutti i santi, è stata data questa grazia di annunziare agli stranieri le insondabili ricchezze di Cristo</p>
<p class="C3 V9">e di manifestare a tutti quale sia il piano seguito da Dio riguardo al mistero che è stato fin dalle più remote età nascosto in Dio, il Creatore di tutte le cose;</p>
<p class="C3 V10">affinché i principati e le potenze nei luoghi celesti conoscano oggi, per mezzo della chiesa, la infinitamente varia sapienza di Dio,</p>
<p class="C3 V11">secondo il disegno eterno che egli ha attuato mediante il nostro Signore, Cristo Gesù;</p>
<p class="C3 V12">nel quale abbiamo la libertà di accostarci a Dio, con piena fiducia, mediante la fede in lui.</p>
<p class="C3 V13">Vi chiedo quindi di non scoraggiarvi a motivo delle tribolazioni che io soffro per voi, poiché esse sono la vostra gloria.</p>
<p class="C3 V14">Per questo motivo piego le ginocchia davanti al Padre,</p>
<p class="C3 V15">dal quale ogni famiglia nei cieli e sulla terra prende nome,</p>
<p class="C3 V16">affinché egli vi dia, secondo le ricchezze della sua gloria, di essere potentemente fortificati, mediante lo Spirito suo, nell'uomo interiore,</p>
<p class="C3 V17">e faccia sì che Cristo abiti per mezzo della fede nei vostri cuori, perché, radicati e fondati nell'amore,</p>
<p class="C3 V18">siate resi capaci di abbracciare con tutti i santi quale sia la larghezza, la lunghezza, l'altezza e la profondità dell'amore di Cristo</p>
<p class="C3 V19">e di conoscere questo amore che sorpassa ogni conoscenza, affinché siate ricolmi di tutta la pienezza di Dio.</p>
<p class="C3 V20">Or a colui che può, mediante la potenza che opera in noi, fare infinitamente di più di quel che domandiamo o pensiamo,</p>
<p class="C3 V21">a lui sia la gloria nella chiesa, e in Cristo Gesù, per tutte le età, nei secoli dei secoli. Amen.</p>
<p class="C4 V1">Io dunque, il prigioniero del Signore, vi esorto a comportarvi in modo degno della vocazione che vi è stata rivolta,</p>
<p class="C4 V2">con ogni umiltà e mansuetudine, con pazienza, sopportandovi gli uni gli altri con amore,</p>
<p class="C4 V3">sforzandovi di conservare l'unità dello Spirito con il vincolo della pace.</p>
<p class="C4 V4">Vi è un corpo solo e un solo Spirito, come pure siete stati chiamati a una sola speranza, quella della vostra vocazione.</p>
<p class="C4 V5">V'è un solo Signore, una sola fede, un solo battesimo,</p>
<p class="C4 V6">un solo Dio e Padre di tutti, che è al di sopra di tutti, fra tutti e in tutti.</p>
<p class="C4 V7">Ma a ciascuno di noi la grazia è stata data secondo la misura del dono di Cristo.</p>
<p class="C4 V8">Per questo è detto: «Salito in alto, egli ha portato con sé dei prigionieri e ha fatto dei doni agli uomini».</p>
<p class="C4 V9">Ora, questo «è salito» che cosa vuol dire se non che egli era anche disceso nelle parti più basse della terra?</p>
<p class="C4 V10">Colui che è disceso, è lo stesso che è salito al di sopra di tutti i cieli, affinché riempisse ogni cosa.</p>
<p class="C4 V11">È lui che ha dato alcuni come apostoli, altri come profeti, altri come evangelisti, altri come pastori e dottori,</p>
<p class="C4 V12">per il perfezionamento dei santi in vista dell'opera del ministero e dell'edificazione del corpo di Cristo,</p>
<p class="C4 V13">fino a che tutti giungiamo all'unità della fede e della piena conoscenza del Figlio di Dio, allo stato di uomini fatti, all'altezza della statura perfetta di Cristo;</p>
<p class="C4 V14">affinché non siamo più come bambini sballottati e portati qua e là da ogni vento di dottrina per la frode degli uomini, per l'astuzia loro nelle arti seduttrici dell'errore;</p>
<p class="C4 V15">ma, seguendo la verità nell'amore, cresciamo in ogni cosa verso colui che è il capo, cioè Cristo.</p>
<p class="C4 V16">Da lui tutto il corpo ben collegato e ben connesso mediante l'aiuto fornito da tutte le giunture, trae il proprio sviluppo nella misura del vigore di ogni singola parte, per edificare sé stesso nell'amore.</p>
<p class="C4 V17">Questo dunque io dico e attesto nel Signore: non comportatevi più come si comportano i pagani nella vanità dei loro pensieri,</p>
<p class="C4 V18">con l'intelligenza ottenebrata, estranei alla vita di Dio, a motivo dell'ignoranza che è in loro, a motivo dell'indurimento del loro cuore.</p>
<p class="C4 V19">Essi, avendo perduto ogni sentimento, si sono abbandonati alla dissolutezza fino a commettere ogni specie di impurità con avidità insaziabile.</p>
<p class="C4 V20">Ma voi non è così che avete imparato a conoscere Cristo.</p>
<p class="C4 V21">Se pure gli avete dato ascolto e in lui siete stati istruiti secondo la verità che è in Gesù,</p>
<p class="C4 V22">avete imparato per quanto concerne la vostra condotta di prima a spogliarvi del vecchio uomo che si corrompe seguendo le passioni ingannatrici;</p>
<p class="C4 V23">a essere invece rinnovati nello spirito della vostra mente</p>
<p class="C4 V24">e a rivestire l'uomo nuovo che è creato a immagine di Dio nella giustizia e nella santità che procedono dalla verità.</p>
<p class="C4 V25">Perciò, bandita la menzogna, ognuno dica la verità al suo prossimo perché siamo membra gli uni degli altri.</p>
<p class="C4 V26">Adiratevi e non peccate; il sole non tramonti sopra la vostra ira</p>
<p class="C4 V27">e non fate posto al diavolo.</p>
<p class="C4 V28">Chi rubava non rubi più, ma si affatichi piuttosto a lavorare onestamente con le proprie mani, affinché abbia qualcosa da dare a colui che è nel bisogno.</p>
<p class="C4 V29">Nessuna cattiva parola esca dalla vostra bocca; ma se ne avete qualcuna buona, che edifichi secondo il bisogno, ditela affinché conferisca grazia a chi l'ascolta.</p>
<p class="C4 V30">Non rattristate lo Spirito Santo di Dio con il quale siete stati suggellati per il giorno della redenzione.</p>
<p class="C4 V31">Via da voi ogni amarezza, ogni cruccio e ira e clamore e parola offensiva con ogni sorta di cattiveria!</p>
<p class="C4 V32">Siate invece benevoli e misericordiosi gli uni verso gli altri, perdonandovi a vicenda come anche Dio vi ha perdonati in Cristo.</p>
<p class="C5 V1">Siate dunque imitatori di Dio, perché siete figli da lui amati;</p>
<p class="C5 V2">e camminate nell'amore come anche Cristo vi ha amati e ha dato sé stesso per noi in offerta e sacrificio a Dio quale profumo di odore soave.</p>
<p class="C5 V3">Come si addice ai santi, né fornicazione, né impurità, né avarizia, sia neppure nominata tra di voi;</p>
<p class="C5 V4">né oscenità, né parole sciocche o volgari, che sono cose sconvenienti; ma piuttosto abbondi il ringraziamento.</p>
<p class="C5 V5">Perché, sappiatelo bene, nessun fornicatore o impuro o avaro (che è un idolatra) ha eredità nel regno di Cristo e di Dio.</p>
<p class="C5 V6">Nessuno vi seduca con vani ragionamenti; infatti è per queste cose che l'ira di Dio viene sugli uomini ribelli.</p>
<p class="C5 V7">Non siate dunque loro compagni;</p>
<p class="C5 V8">perché in passato eravate tenebre, ma ora siete luce nel Signore. Comportatevi come figli di luce</p>
<p class="C5 V9">-poiché il frutto della luce consiste in tutto ciò che è bontà, giustizia e verità-</p>
<p class="C5 V10">esaminando che cosa sia gradito al Signore.</p>
<p class="C5 V11">Non partecipate alle opere infruttuose delle tenebre; piuttosto denunciatele;</p>
<p class="C5 V12">perché è vergognoso perfino il parlare delle cose che costoro fanno di nascosto.</p>
<p class="C5 V13">Ma tutte le cose, quando sono denunciate dalla luce, diventano manifeste;</p>
<p class="C5 V14">poiché tutto ciò che è manifesto, è luce. Per questo è detto: «Risvègliati, o tu che dormi, e risorgi dai morti, e Cristo ti inonderà di luce».</p>
<p class="C5 V15">Guardate dunque con diligenza a come vi comportate; non da stolti, ma da saggi;</p>
<p class="C5 V16">ricuperando il tempo perché i giorni sono malvagi.</p>
<p class="C5 V17">Perciò non agite con leggerezza, ma cercate di ben capire quale sia la volontà del Signore.</p>
<p class="C5 V18">Non ubriacatevi! Il vino porta alla dissolutezza. Ma siate ricolmi di Spirito,</p>
<p class="C5 V19">parlandovi con salmi, inni e cantici spirituali, cantando e salmeggiando con il vostro cuore al Signore;</p>
<p class="C5 V20">ringraziando continuamente per ogni cosa Dio Padre, nel nome del Signore nostro Gesù Cristo;</p>
<p class="C5 V21">sottomettendovi gli uni agli altri nel timore di Cristo.</p>
<p class="C5 V22">Mogli, siate sottomesse ai vostri mariti, come al Signore;</p>
<p class="C5 V23">il marito infatti è capo della moglie, come anche Cristo è capo della chiesa, lui, che è il Salvatore del corpo.</p>
<p class="C5 V24">Ora come la chiesa è sottomessa a Cristo, così anche le mogli devono essere sottomesse ai loro mariti in ogni cosa.</p>
<p class="C5 V25">Mariti, amate le vostre mogli, come anche Cristo ha amato la chiesa e ha dato sé stesso per lei,</p>
<p class="C5 V26">per santificarla dopo averla purificata lavandola con l'acqua della parola,</p>
<p class="C5 V27">per farla comparire davanti a sé, gloriosa, senza macchia, senza ruga o altri simili difetti, ma santa e irreprensibile.</p>
<p class="C5 V28">Allo stesso modo anche i mariti devono amare le loro mogli, come la loro propria persona. Chi ama sua moglie ama sé stesso.</p>
<p class="C5 V29">Infatti nessuno odia la propria persona, anzi la nutre e la cura teneramente, come anche Cristo fa per la chiesa,</p>
<p class="C5 V30">poiché siamo membra del suo corpo.</p>
<p class="C5 V31">Perciò l'uomo lascerà suo padre e sua madre e si unirà a sua moglie e i due diverranno una carne sola.</p>
<p class="C5 V32">Questo mistero è grande; dico questo riguardo a Cristo e alla chiesa.</p>
<p class="C5 V33">Ma d'altronde, anche fra di voi, ciascuno individualmente ami sua moglie, come ama sé stesso; e altresì la moglie rispetti il marito.</p>
<p class="C6 V1">Figli, ubbidite nel Signore ai vostri genitori, perché ciò è giusto.</p>
<p class="C6 V2">«Onora tuo padre e tua madre» (questo è il primo comandamento con promessa)</p>
<p class="C6 V3">«affinché tu sia felice e abbia lunga vita sulla terra».</p>
<p class="C6 V4">E voi, padri, non irritate i vostri figli, ma allevateli nella disciplina e nell'istruzione del Signore.</p>
<p class="C6 V5">Servi, ubbidite ai vostri padroni secondo la carne con timore e tremore, nella semplicità del vostro cuore, come a Cristo,</p>
<p class="C6 V6">non servendo per essere visti, come per piacere agli uomini, ma come servi di Cristo. Fate la volontà di Dio di buon animo,</p>
<p class="C6 V7">servendo con benevolenza, come se serviste il Signore e non gli uomini;</p>
<p class="C6 V8">sapendo che ognuno, quando abbia fatto qualche bene, ne riceverà la ricompensa dal Signore, servo o libero che sia.</p>
<p class="C6 V9">Voi, padroni, agite allo stesso modo verso di loro astenendovi dalle minacce, sapendo che il Signore vostro e loro è nel cielo e che presso di lui non c'è favoritismo.</p>
<p class="C6 V10">Del resto, fortificatevi nel Signore e nella forza della sua potenza.</p>
<p class="C6 V11">Rivestitevi della completa armatura di Dio, affinché possiate star saldi contro le insidie del diavolo;</p>
<p class="C6 V12">il nostro combattimento infatti non è contro sangue e carne ma contro i principati, contro le potenze, contro i dominatori di questo mondo di tenebre, contro le forze spirituali della malvagità, che sono nei luoghi celesti.</p>
<p class="C6 V13">Perciò prendete la completa armatura di Dio, affinché possiate resistere nel giorno malvagio, e restare in piedi dopo aver compiuto tutto il vostro dovere.</p>
<p class="C6 V14">State dunque saldi: prendete la verità per cintura dei vostri fianchi; rivestitevi della corazza della giustizia;</p>
<p class="C6 V15">mettete come calzature ai vostri piedi lo zelo dato dal vangelo della pace;</p>
<p class="C6 V16">prendete oltre a tutto ciò lo scudo della fede, con il quale potrete spegnere tutti i dardi infocati del maligno.</p>
<p class="C6 V17">Prendete anche l'elmo della salvezza e la spada dello Spirito, che è la parola di Dio;</p>
<p class="C6 V18">pregate in ogni tempo, per mezzo dello Spirito, con ogni preghiera e supplica; vegliate a questo scopo con ogni perseveranza. Pregate per tutti i santi,</p>
<p class="C6 V19">e anche per me, affinché mi sia dato di parlare apertamente per far conoscere con franchezza il mistero del vangelo,</p>
<p class="C6 V20">per il quale sono ambasciatore in catene, perché lo annunzi francamente, come conviene che ne parli.</p>
<p class="C6 V21">Affinché anche voi sappiate come sto e quello che faccio, Tichico, il caro fratello e fedele servitore nel Signore, vi informerà di tutto.</p>
<p class="C6 V22">Ve l'ho mandato apposta perché abbiate conoscenza del nostro stato ed egli consoli i vostri cuori.</p>
<p class="C6 V23">Pace ai fratelli e amore con fede, da Dio Padre e dal Signore Gesù Cristo.</p>
<p class="C6 V24">La grazia sia con tutti quelli che amano il nostro Signore Gesù Cristo con amore inalterabile.</p>
</div>
</div>
<div class="edizione LECTIO">
<div class="libro Ef">
<p class="CCAPITOLO VVERSO">TESTO</p>
</div>
</div>
</div>
</body>
</html>
