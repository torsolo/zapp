<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Nee</div>
<div class="edizione CEI2008">
<div class="libro Nee">
<p class="CCAPITOLO VVERSO">TESTO</p>
<p class="C1 V1">Parole di Neemia, figlio di Acalia. Nel mese di Chisleu dell’anno ventesimo, mentre ero nella cittadella di Susa,</p>
<p class="C1 V2">Anàni, uno dei miei fratelli, e alcuni altri uomini arrivarono dalla Giudea. Li interrogai riguardo ai Giudei, i superstiti che erano scampati alla deportazione, e riguardo a Gerusalemme.</p>
<p class="C1 V3">Essi mi dissero: «I superstiti che sono scampati alla deportazione sono là, nella provincia, in grande miseria e desolazione; le mura di Gerusalemme sono devastate e le sue porte consumate dal fuoco».</p>
<p class="C1 V4">Udite queste parole, mi sedetti e piansi; feci lutto per parecchi giorni, digiunando e pregando davanti al Dio del cielo.</p>
<p class="C1 V5">E dissi: «O Signore, Dio del cielo, Dio grande e tremendo, che mantieni l’alleanza e la fedeltà con quelli che ti amano e osservano i tuoi comandi,</p>
<p class="C1 V6">sia il tuo orecchio attento, i tuoi occhi aperti per ascoltare la preghiera del tuo servo; io prego ora davanti a te giorno e notte per gli Israeliti, tuoi servi, confessando i peccati che noi Israeliti abbiamo commesso contro di te; anch’io e la casa di mio padre abbiamo peccato.</p>
<p class="C1 V7">Abbiamo gravemente peccato contro di te e non abbiamo osservato i comandi, le leggi e le norme che tu hai dato a Mosè, tuo servo.</p>
<p class="C1 V8">Ricòrdati della parola che hai affidato a Mosè, tuo servo: “Se sarete infedeli, io vi disperderò fra i popoli;</p>
<p class="C1 V9">ma se tornerete a me e osserverete i miei comandi e li eseguirete, anche se i vostri esiliati si trovassero all’estremità dell’orizzonte, io di là li raccoglierò e li ricondurrò al luogo che ho scelto per farvi dimorare il mio nome”.</p>
<p class="C1 V10">Ora questi sono tuoi servi e tuo popolo, che hai redento con la tua grande forza e con la tua mano potente.</p>
<p class="C1 V11">O Signore, sia il tuo orecchio attento alla preghiera del tuo servo e alla preghiera dei tuoi servi, che desiderano temere il tuo nome; concedi oggi buon successo al tuo servo e fa' che trovi compassione presso quest’uomo». Io allora ero coppiere del re. </p>
<p class="C2 V1">Nel mese di Nisan dell’anno ventesimo del re Artaserse, appena il vino fu pronto davanti al re, io presi il vino e glielo diedi. Non ero mai stato triste davanti a lui.</p>
<p class="C2 V2">Ma il re mi disse: «Perché hai l’aspetto triste? Eppure non sei malato; non può essere altro che un’afflizione del cuore». Allora io ebbi grande timore</p>
<p class="C2 V3">e dissi al re: «Viva il re per sempre! Come potrebbe il mio aspetto non essere triste, quando la città dove sono i sepolcri dei miei padri è in rovina e le sue porte sono consumate dal fuoco?».</p>
<p class="C2 V4">Il re mi disse: «Che cosa domandi?». Allora io pregai il Dio del cielo</p>
<p class="C2 V5">e poi risposi al re: «Se piace al re e se il tuo servo ha trovato grazia ai tuoi occhi, mandami in Giudea, nella città dove sono i sepolcri dei miei padri, perché io possa ricostruirla».</p>
<p class="C2 V6">Il re, che aveva la regina seduta al suo fianco, mi disse: «Quanto durerà il tuo viaggio? Quando ritornerai?». Dunque la cosa non spiaceva al re, che mi lasciava andare, e io gli indicai la data.</p>
<p class="C2 V7">Poi dissi al re: «Se piace al re, mi si diano le lettere per i governatori dell’Oltrefiume, perché mi lascino passare fino ad arrivare in Giudea,</p>
<p class="C2 V8">e una lettera per Asaf, guardiano del parco del re, perché mi dia il legname per munire di travi le porte della cittadella del tempio, per le mura della città e la casa dove andrò ad abitare». Il re mi diede le lettere, perché la mano benefica del mio Dio era su di me.</p>
<p class="C2 V9">Giunsi presso i governatori dell’Oltrefiume e diedi loro le lettere del re. Il re aveva mandato con me una scorta di capi dell’esercito e di cavalieri.</p>
<p class="C2 V10">Ma lo vennero a sapere Sanballàt, il Coronita, e Tobia, lo schiavo ammonita, e furono molto contrariati per il fatto che fosse venuto un uomo a procurare il bene degli Israeliti.</p>
<p class="C2 V11">Giunto a Gerusalemme, vi rimasi tre giorni.</p>
<p class="C2 V12">Poi mi alzai di notte, io e pochi uomini che erano con me, senza parlare a nessuno di quello che Dio mi aveva messo in cuore di fare per Gerusalemme e non avendo altro giumento oltre quello che io cavalcavo.</p>
<p class="C2 V13">Uscii di notte per la porta della Valle e andai verso la fonte del Drago e alla porta del Letame, osservando le mura di Gerusalemme, che erano diroccate, mentre le sue porte erano consumate dal fuoco.</p>
<p class="C2 V14">Mi spinsi verso la porta della Fonte e la piscina del Re, ma non vi era posto per cui potesse passare il giumento che cavalcavo.</p>
<p class="C2 V15">Allora risalii di notte lungo il torrente, sempre osservando le mura; poi, rientrato per la porta della Valle, me ne ritornai.</p>
<p class="C2 V16">I magistrati non sapevano né dove io fossi andato né che cosa facessi. Fino a quel momento non avevo detto nulla, né ai Giudei né ai sacerdoti né ai notabili né ai magistrati né agli altri che si dovevano occupare del lavoro.</p>
<p class="C2 V17">Allora io dissi loro: «Voi vedete la miseria nella quale ci troviamo, poiché Gerusalemme è in rovina e le sue porte sono consumate dal fuoco. Venite, ricostruiamo le mura di Gerusalemme e non saremo più insultati!».</p>
<p class="C2 V18">Narrai loro della mano del mio Dio, che era benefica su di me, e riferii anche le parole che il re mi aveva riferite. Quelli dissero: «Su, costruiamo!». E misero mano vigorosamente alla buona impresa.</p>
<p class="C2 V19">Ma quando Sanballàt, il Coronita, e Tobia, lo schiavo ammonita, e Ghesem, l’Arabo, seppero la cosa, ci schernirono e ci derisero dicendo: «Che state facendo? Volete forse ribellarvi al re?».</p>
<p class="C2 V20">Allora io risposi loro: «Il Dio del cielo ci darà successo. Noi, suoi servi, ci metteremo a costruire. Ma voi non avrete né parte né diritto né ricordo in Gerusalemme». </p>
<p class="C3 V1">Eliasìb, sommo sacerdote, con i suoi fratelli sacerdoti si misero a costruire la porta delle Pecore. La consacrarono e vi misero i battenti; la consacrarono fino alla torre dei Cento e fino alla torre di Cananèl.</p>
<p class="C3 V2">Accanto a lui costruirono gli uomini di Gerico e accanto a lui costruì Zaccur, figlio di Imrì.</p>
<p class="C3 V3">I figli di Senaà costruirono la porta dei Pesci, la munirono di travi e vi posero i battenti, le serrature e le sbarre.</p>
<p class="C3 V4">Accanto a loro lavorò al restauro Meremòt, figlio di Uria, figlio di Akkos; accanto a loro lavorò al restauro Mesullàm, figlio di Berechia, figlio di Mesezabèl; accanto a loro lavorò al restauro Sadoc, figlio di Baanà.</p>
<p class="C3 V5">Accanto a loro lavorarono al restauro quelli di Tekòa, ma i loro notabili non piegarono il collo a lavorare all’opera del loro Signore.</p>
<p class="C3 V6">Ioiadà, figlio di Pasèach, e Mesullàm, figlio di Besodia, restaurarono la porta Vecchia, la munirono di travi e vi posero i battenti, le serrature e le sbarre.</p>
<p class="C3 V7">Accanto a loro lavorarono al restauro Melatia di Gàbaon, Iadon di Meronòt e gli uomini di Gàbaon e di Mispa, alle dipendenze della sede del governatore dell’Oltrefiume.</p>
<p class="C3 V8">Accanto a loro lavorò al restauro Uzzièl, figlio di Caraià, uno degli orefici, e accanto a lui lavorò al restauro Anania, uno dei profumieri. Essi ricostruirono Gerusalemme fino al muro largo.</p>
<p class="C3 V9">Accanto a loro lavorò al restauro Refaià, figlio di Cur, capo della metà del distretto di Gerusalemme.</p>
<p class="C3 V10">Accanto a loro lavorò al restauro, di fronte alla sua casa, Iedaià, figlio di Carumàf, e accanto a lui lavorò al restauro Cattus, figlio di Casabnia.</p>
<p class="C3 V11">Malchia, figlio di Carim, e Cassub, figlio di Pacat-Moab, restaurarono la parte seguente e la torre dei Forni.</p>
<p class="C3 V12">Accanto a loro lavorò al restauro, insieme con le figlie, Sallum, figlio di Allochès, capo della metà del distretto di Gerusalemme.</p>
<p class="C3 V13">Canun e gli abitanti di Zanòach restaurarono la porta della Valle; la costruirono, vi posero i battenti, le serrature e le sbarre. Fecero inoltre mille cubiti di muro fino alla porta del Letame.</p>
<p class="C3 V14">Malchia, figlio di Recab, capo del distretto di Bet-Cherem, restaurò la porta del Letame; la costruì, vi pose i battenti, le serrature e le sbarre.</p>
<p class="C3 V15">Sallum, figlio di Col-Cozè, preposto del distretto di Mispa, restaurò la porta della Fonte; la ricostruì, la munì di tetto, vi pose i battenti, le serrature e le sbarre. Fece inoltre il muro della piscina di Sìloe, presso il giardino del re, fino alla scalinata per cui si scende dalla Città di Davide.</p>
<p class="C3 V16">Dopo di lui Neemia, figlio di Azbuk, preposto della metà del distretto di Bet-Sur, lavorò al restauro fin davanti alle tombe di Davide, fino alla piscina artificiale e fino alla casa dei prodi.</p>
<p class="C3 V17">Dopo di lui lavorarono al restauro i leviti, con Recum, figlio di Banì, e accanto a lui lavorò al restauro, per il suo distretto, Casabia, preposto della metà del distretto di Keila.</p>
<p class="C3 V18">Dopo di lui lavorarono al restauro i loro fratelli, Binnùi, figlio di Chenadàd, preposto dell’altra metà del distretto di Keila.</p>
<p class="C3 V19">Accanto a lui Ezer, figlio di Giosuè, preposto di Mispa, restaurò un’altra parte, di fronte alla salita dell’arsenale, sul Cantone.</p>
<p class="C3 V20">Dopo di lui Baruc, figlio di Zabbài, restaurò con impegno un’altra parte, dal Cantone fino alla porta della casa di Eliasìb, sommo sacerdote.</p>
<p class="C3 V21">Dopo di lui Meremòt, figlio di Uria, figlio di Akkos, restaurò un’altra parte, dalla porta della casa di Eliasìb fino all’estremità della casa di Eliasìb.</p>
<p class="C3 V22">Dopo di lui lavorarono al restauro i sacerdoti che abitavano la periferia.</p>
<p class="C3 V23">Dopo di loro Beniamino e Cassub lavorarono al restauro di fronte alla loro casa. Dopo di loro Azaria, figlio di Maasia, figlio di Anania, lavorò al restauro presso la sua casa.</p>
<p class="C3 V24">Dopo di lui Binnùi, figlio di Chenadàd, restaurò un’altra parte delle mura, dalla casa di Azaria fino al Cantone e fino all’angolo.</p>
<p class="C3 V25">Palal, figlio di Uzài, lavorò al restauro di fronte al Cantone e alla torre sporgente dalla parte superiore della reggia, che dà sul cortile della prigione. Dopo di lui Pedaià, figlio di Paros,</p>
<p class="C3 V26">e gli oblati che abitavano sull’Ofel lavorarono al restauro fin davanti alla porta delle Acque, verso oriente, e alla torre sporgente.</p>
<p class="C3 V27">Dopo di loro quelli di Tekòa restaurarono un’altra parte, di fronte alla grande torre sporgente e fino al muro dell’Ofel.</p>
<p class="C3 V28">I sacerdoti lavorarono al restauro sopra la porta dei Cavalli, ciascuno di fronte alla propria casa.</p>
<p class="C3 V29">Dopo di loro lavorò al restauro Sadoc, figlio di Immer, di fronte alla sua casa, e dopo di lui Semaià, figlio di Secania, custode della porta Orientale.</p>
<p class="C3 V30">Dopo di lui Anania, figlio di Selemia, e Canun, sesto figlio di Salaf, restaurarono un’altra parte. Dopo di loro Mesullàm, figlio di Berechia, lavorò al restauro di fronte alla propria stanza.</p>
<p class="C3 V31">Dopo di lui Malchia, uno degli orefici, lavorò al restauro fino alla casa degli oblati e dei mercanti, di fronte alla porta della Rassegna e fino al vano superiore dell’angolo.</p>
<p class="C3 V32">Gli orefici e i mercanti lavorarono al restauro fra il vano superiore dell’angolo e la porta delle Pecore.</p>
<p class="C3 V33">Sanballàt, quando sentì che noi riedificavamo le mura, si adirò, si indignò molto, si fece beffe dei Giudei</p>
<p class="C3 V34">e disse in presenza dei suoi fratelli e dei soldati di Samaria: «Che vogliono fare questi miserabili Giudei? Dobbiamo lasciarli fare? Offriranno sacrifici? Finiranno in un sol giorno? Vogliono far rivivere da mucchi di polvere delle pietre già consumate dal fuoco?».</p>
<p class="C3 V35">Tobia l’Ammonita, che gli stava accanto, disse: «Edifichino pure! Se una volpe vi salta sopra, farà crollare il loro muro di pietra!».</p>
<p class="C3 V36">Ascolta, o nostro Dio, come siamo disprezzati! Fa’ ricadere sul loro capo l’insulto e abbandonali al saccheggio in un paese di schiavitù!</p>
<p class="C3 V37">Non coprire la loro colpa e non sia cancellato dalla tua vista il loro peccato, perché hanno offeso i costruttori.</p>
<p class="C3 V38">Noi dunque ricostruimmo le mura, che furono ben consolidate fino a metà altezza, e al popolo stava a cuore il lavoro. </p>
<p class="C4 V1">Ma quando Sanballàt, Tobia, gli Arabi, gli Ammoniti e gli Asdoditi sentirono che il restauro delle mura di Gerusalemme progrediva e che le brecce cominciavano a venir chiuse, si adirarono molto</p>
<p class="C4 V2">e tutti insieme congiurarono di venire ad attaccare Gerusalemme e crearvi confusione.</p>
<p class="C4 V3">Allora noi pregammo il nostro Dio e contro di loro mettemmo sentinelle di giorno e di notte per difenderci da loro.</p>
<p class="C4 V4">Quelli di Giuda dicevano: «Le forze dei portatori vengono meno e le macerie sono molte; noi non potremo ricostruire le mura!».</p>
<p class="C4 V5">I nostri avversari dicevano: «Senza che s’accorgano di nulla, noi piomberemo in mezzo a loro, li uccideremo e faremo cessare i lavori».</p>
<p class="C4 V6">Poiché i Giudei che dimoravano vicino a loro vennero a riferirci dieci volte: «Da tutti i luoghi dove vi volgete saranno contro di noi»,</p>
<p class="C4 V7">io, in luoghi bassi oltre le mura, nei punti scoperti, disposi il popolo per famiglie, con le loro spade, le loro lance, i loro archi.</p>
<p class="C4 V8">Dopo aver considerato la cosa, mi alzai e dissi ai notabili, ai magistrati e al resto del popolo: «Non li temete! Ricordatevi del Signore grande e tremendo; combattete per i vostri fratelli, per i vostri figli e le vostre figlie, per le vostre mogli e per le vostre case!».</p>
<p class="C4 V9">Quando i nostri nemici sentirono che eravamo informati della cosa, Dio fece fallire il loro disegno e noi tutti tornammo alle mura, ognuno al suo lavoro.</p>
<p class="C4 V10">Da quel giorno la metà dei miei giovani lavorava e l’altra metà stava armata di lance, di scudi, di archi, di corazze; i preposti stavano dietro a tutta la casa di Giuda.</p>
<p class="C4 V11">Quelli che ricostruivano le mura e quelli che portavano o caricavano i pesi con una mano lavoravano e con l’altra tenevano la loro arma;</p>
<p class="C4 V12">tutti i costruttori, lavorando, portavano ciascuno la spada cinta ai fianchi. Il suonatore di corno stava accanto a me.</p>
<p class="C4 V13">Dissi allora ai notabili, ai magistrati e al resto del popolo: «L’opera è grande ed estesa e noi siamo sparsi sulle mura e distanti l’uno dall’altro.</p>
<p class="C4 V14">Dovunque udrete il suono del corno, raccoglietevi presso di noi; il nostro Dio combatterà per noi».</p>
<p class="C4 V15">Così continuavamo i lavori, mentre la metà di loro teneva impugnata la lancia, dal sorgere dell’alba allo spuntare delle stelle.</p>
<p class="C4 V16">Anche in quell’occasione dissi al popolo: «Ognuno con il suo aiutante passi la notte dentro Gerusalemme, così saranno per noi una guardia di notte e mano d’opera di giorno».</p>
<p class="C4 V17">Io, poi, i miei fratelli, i miei servi e gli uomini di guardia che mi seguivano non ci togliemmo mai le vesti; ognuno teneva l’arma a portata di mano. </p>
<p class="C5 V1">Si alzò un gran lamento da parte della gente del popolo e delle loro mogli contro i loro fratelli Giudei.</p>
<p class="C5 V2">Alcuni dicevano: «I nostri figli e le nostre figlie sono numerosi; prendiamoci del grano per mangiare e vivere!».</p>
<p class="C5 V3">Altri dicevano: «Dobbiamo impegnare i nostri campi, le nostre vigne e le nostre case per assicurarci il grano durante la carestia!».</p>
<p class="C5 V4">Altri ancora dicevano: «Abbiamo preso denaro a prestito sui nostri campi e sulle nostre vigne per pagare il tributo del re.</p>
<p class="C5 V5">La nostra carne è come la carne dei nostri fratelli, i nostri figli sono come i loro figli; ecco, dobbiamo sottoporre i nostri figli e le nostre figlie alla schiavitù, e alcune delle nostre figlie sono già state ridotte schiave, e non possiamo fare nulla, perché i nostri campi e le nostre vigne sono in mano d’altri».</p>
<p class="C5 V6">Quando udii i loro lamenti e queste parole, ne fui molto indignato.</p>
<p class="C5 V7">Dopo aver riflettuto dentro di me, accusai i notabili e i magistrati e dissi loro: «Voi esigete dunque un interesse tra fratelli?». Convocai contro di loro una grande assemblea</p>
<p class="C5 V8">e dissi loro: «Noi, secondo la nostra possibilità, abbiamo riscattato i nostri fratelli Giudei che si erano venduti agli stranieri, e ora proprio voi vendete i vostri fratelli perché siano rivenduti a noi?». Allora quelli tacquero e non seppero che cosa rispondere.</p>
<p class="C5 V9">Io dissi: «Quello che voi fate non va bene. Non dovreste voi camminare nel timore del nostro Dio per non essere scherniti dagli stranieri, nostri nemici?</p>
<p class="C5 V10">Ma anch’io, i miei fratelli e i miei servi abbiamo dato loro in prestito denaro e grano. Condoniamo questo debito!</p>
<p class="C5 V11">Rendete loro oggi stesso i loro campi, le loro vigne, i loro oliveti e le loro case e l’interesse del denaro del grano, del vino e dell’olio, che voi esigete da loro».</p>
<p class="C5 V12">Quelli risposero: «Restituiremo e non esigeremo più nulla da loro; faremo come tu dici». Allora chiamai i sacerdoti e li feci giurare di attenersi a questa parola.</p>
<p class="C5 V13">Poi scossi la piega anteriore del mio mantello e dissi: «Così Dio scuota dalla sua casa e dai suoi beni chiunque non manterrà questa parola e così sia egli scosso e svuotato di tutto!». Tutta l’assemblea disse: «Amen» e lodarono il Signore. Il popolo si attenne a questa parola.</p>
<p class="C5 V14">Inoltre, da quando il re mi aveva stabilito loro governatore nel paese di Giuda, dal ventesimo anno fino al trentaduesimo anno del re Artaserse, durante dodici anni, né io né i miei fratelli mangiammo la provvista assegnata al governatore.</p>
<p class="C5 V15">I governatori che mi avevano preceduto avevano gravato il popolo, ricevendone pane e vino, oltre a quaranta sicli d’argento; perfino i loro servi angariavano il popolo, ma io non ho fatto così, per timore di Dio.</p>
<p class="C5 V16">Anzi ho messo mano ai lavori di restauro di queste mura e non abbiamo comprato alcun podere. Tutti i miei giovani erano raccolti là a lavorare.</p>
<p class="C5 V17">Avevo alla mia tavola centocinquanta uomini, Giudei e magistrati, oltre a quelli che venivano a noi dalle nazioni vicine.</p>
<p class="C5 V18">Quello che si preparava ogni giorno, un bue, sei capi scelti di bestiame minuto e uccelli, veniva preparato a mie spese. Ogni dieci giorni vino per tutti in abbondanza. Tuttavia non ho mai chiesto la provvista assegnata al governatore, perché il popolo era già gravato abbastanza a causa dei lavori.</p>
<p class="C5 V19">Mio Dio, ricòrdati in mio favore di quanto ho fatto a questo popolo. </p>
<p class="C6 V1">Quando Sanballàt, Tobia e Ghesem, l’Arabo, e gli altri nostri nemici sentirono che io avevo edificato le mura e che non vi era più rimasta alcuna breccia, sebbene a quel momento ancora non avessi messo i battenti alle porte,</p>
<p class="C6 V2">Sanballàt e Ghesem mi mandarono a dire: «Vieni, incontriamoci a Chefirìm, nella valle di Ono». Essi pensavano di farmi del male.</p>
<p class="C6 V3">Ma io inviai loro messaggeri a dire: «Sto facendo un gran lavoro e non posso scendere: perché dovrebbe interrompersi il lavoro, mentre io lo lascio per scendere da voi?».</p>
<p class="C6 V4">Essi mandarono quattro volte a dirmi la stessa cosa e io risposi nello stesso modo.</p>
<p class="C6 V5">Allora Sanballàt, per la quinta volta, mi mandò a dire la stessa cosa per mezzo del suo servo, che aveva in mano una lettera aperta,</p>
<p class="C6 V6">nella quale stava scritto: «Si sente dire fra queste nazioni, e Gasmu lo afferma, che tu e i Giudei meditate di ribellarvi e perciò tu costruisci le mura e, secondo queste voci, tu diventeresti loro re</p>
<p class="C6 V7">e avresti inoltre stabilito profeti, perché proclamino di te a Gerusalemme: “Vi è un re in Giuda!”. Ora questi discorsi saranno riferiti al re. Vieni dunque e consultiamoci insieme».</p>
<p class="C6 V8">Ma io gli feci rispondere: «Non è come tu dici. Tu inventi!».</p>
<p class="C6 V9">Tutta quella gente infatti ci voleva impaurire e diceva: «Le loro mani desisteranno e il lavoro non si farà». Io invece irrobustii le mie mani!</p>
<p class="C6 V10">Io andai a casa di Semaià, figlio di Delaià, figlio di Meetabèl, perché era impedito; egli disse: «Troviamoci insieme nel tempio, dentro il santuario, e chiudiamo le porte del santuario, perché verranno ad ucciderti; di notte verranno ad ucciderti».</p>
<p class="C6 V11">Ma io risposi: «Un uomo come me può darsi alla fuga? E chi nella mia condizione entrerebbe nel santuario per salvare la vita? No, non entrerò».</p>
<p class="C6 V12">Compresi che non era mandato da Dio, ma aveva pronunciato quella profezia a mio danno, perché Tobia e Sanballàt l’avevano pagato.</p>
<p class="C6 V13">Era stato pagato per impaurirmi e indurmi ad agire in quel modo e a peccare, così avrebbero avuto un capo di accusa per screditarmi.</p>
<p class="C6 V14">Mio Dio, ricòrdati di Tobia e di Sanballàt, per queste loro opere, e anche della profetessa Noadia e degli altri profeti che cercavano di spaventarmi!</p>
<p class="C6 V15">Le mura furono condotte a termine il venticinquesimo giorno di Elul, in cinquantadue giorni.</p>
<p class="C6 V16">Quando lo seppero, tutti i nostri nemici ebbero paura, tutte le nazioni che stavano intorno a noi si sentirono molto umiliate e dovettero riconoscere che quest’opera si era compiuta per l’intervento del nostro Dio.</p>
<p class="C6 V17">In quei giorni i notabili di Giuda mandavano frequenti lettere a Tobia e da Tobia ne ricevevano;</p>
<p class="C6 V18">infatti molti in Giuda erano suoi alleati, perché egli era genero di Secania, figlio di Arach, e suo figlio Giovanni aveva sposato la figlia di Mesullàm, figlio di Berechia.</p>
<p class="C6 V19">Anche in mia presenza parlavano bene di lui e gli riferivano le mie parole, mentre Tobia mandava lettere per intimorirmi. </p>
<p class="C7 V1">Quando le mura furono riedificate e io ebbi messo a posto le porte, e i portieri, i cantori e i leviti furono stabiliti nei loro uffici,</p>
<p class="C7 V2">affidai il governo di Gerusalemme a Anàni, mio fratello, e ad Anania, comandante della cittadella, perché era un uomo fedele e temeva Dio più di tanti altri.</p>
<p class="C7 V3">Ordinai loro: «Le porte di Gerusalemme non si aprano finché il sole non cominci a scaldare e si chiudano e si sbarrino i battenti mentre gli abitanti sono ancora in piedi; si stabiliscano delle guardie prese fra gli abitanti di Gerusalemme, ognuno al suo turno e ognuno davanti alla propria casa».</p>
<p class="C7 V4">La città era spaziosa e grande; ma dentro vi era poca gente e non c’erano case costruite.</p>
<p class="C7 V5">Il mio Dio mi ispirò di radunare i notabili, i magistrati e il popolo, per farne il censimento. Trovai il registro genealogico di quelli che erano tornati dall’esilio la prima volta e vi trovai scritto:</p>
<p class="C7 V6">Questi sono gli abitanti della provincia che ritornarono dall’esilio, quelli che Nabucodònosor, re di Babilonia, aveva deportato e che tornarono a Gerusalemme e in Giudea, ognuno nella sua città;</p>
<p class="C7 V7">essi vennero con Zorobabele, Giosuè, Neemia, Azaria, Raamia, Nacamanì, Mardocheo, Bilsan, Mispèret, Bigvài, Necum e Baanà. Questa è la lista degli uomini del popolo d’Israele.</p>
<p class="C7 V8">Figli di Paros: duemilacentosettantadue.</p>
<p class="C7 V9">Figli di Sefatia: trecentosettantadue.</p>
<p class="C7 V10">Figli di Arach: seicentocinquantadue.</p>
<p class="C7 V11">Figli di Pacat-Moab, cioè figli di Giosuè e di Ioab: duemilaottocentodiciotto.</p>
<p class="C7 V12">Figli di Elam: milleduecentocinquantaquattro.</p>
<p class="C7 V13">Figli di Zattu: ottocentoquarantacinque.</p>
<p class="C7 V14">Figli di Zaccài: settecentosessanta.</p>
<p class="C7 V15">Figli di Binnùi: seicentoquarantotto.</p>
<p class="C7 V16">Figli di Bebài: seicentoventotto.</p>
<p class="C7 V17">Figli di Azgad: duemilatrecentoventidue.</p>
<p class="C7 V18">Figli di Adonikàm: seicentosessantasette.</p>
<p class="C7 V19">Figli di Bigvài: duemilasessantasette.</p>
<p class="C7 V20">Figli di Adin: seicentocinquantacinque.</p>
<p class="C7 V21">Figli di Ater, cioè di Ezechia: novantotto.</p>
<p class="C7 V22">Figli di Casum: trecentoventotto.</p>
<p class="C7 V23">Figli di Besài: trecentoventiquattro.</p>
<p class="C7 V24">Figli di Carif: centododici.</p>
<p class="C7 V25">Figli di Gàbaon: novantacinque.</p>
<p class="C7 V26">Uomini di Betlemme e di Netofà: centoottantotto.</p>
<p class="C7 V27">Uomini di Anatòt: centoventotto.</p>
<p class="C7 V28">Uomini di Bet-Azmàvet: quarantadue.</p>
<p class="C7 V29">Uomini di Kiriat-Iearìm, di Chefirà e di Beeròt: settecentoquarantatré.</p>
<p class="C7 V30">Uomini di Rama e di Gheba: seicentoventuno.</p>
<p class="C7 V31">Uomini di Micmas: centoventidue.</p>
<p class="C7 V32">Uomini di Betel e di Ai: centoventitré.</p>
<p class="C7 V33">Uomini di un altro Nebo: cinquantadue.</p>
<p class="C7 V34">Figli di un altro Elam: milleduecentocinquantaquattro.</p>
<p class="C7 V35">Figli di Carim: trecentoventi.</p>
<p class="C7 V36">Figli di Gerico: trecentoquarantacinque.</p>
<p class="C7 V37">Figli di Lod, di Adid e di Ono: settecentoventuno.</p>
<p class="C7 V38">Figli di Senaà: tremilanovecentotrenta.</p>
<p class="C7 V39">Sacerdoti: figli di Iedaià della casa di Giosuè: novecentosettantatré.</p>
<p class="C7 V40">Figli di Immer: millecinquantadue.</p>
<p class="C7 V41">Figli di Pascur: milleduecentoquarantasette.</p>
<p class="C7 V42">Figli di Carim: millediciassette.</p>
<p class="C7 V43">Leviti: figli di Giosuè, cioè di Kadmièl, figli di Odva: settantaquattro.</p>
<p class="C7 V44">Cantori: figli di Asaf: centoquarantotto.</p>
<p class="C7 V45">Portieri: figli di Sallum, figli di Ater, figli di Talmon, figli di Akkub, figli di Catità, figli di Sobài: centotrentotto.</p>
<p class="C7 V46">Oblati: figli di Sica, figli di Casufà, figli di Tabbaòt,</p>
<p class="C7 V47">figli di Keros, figli di Sià, figli di Padon,</p>
<p class="C7 V48">figli di Lebanà, figli di Agabà, figli di Salmài,</p>
<p class="C7 V49">figli di Canan, figli di Ghiddel, figli di Gacar,</p>
<p class="C7 V50">figli di Reaià, figli di Resin, figli di Nekodà,</p>
<p class="C7 V51">figli di Gazzam, figli di Uzzà, figli di Pasèach,</p>
<p class="C7 V52">figli di Besài, figli dei Meuniti, figli dei Nefisesiti,</p>
<p class="C7 V53">figli di Bakbuk, figli di Akufà, figli di Carcur,</p>
<p class="C7 V54">figli di Baslìt, figli di Mechidà, figli di Carsa,</p>
<p class="C7 V55">figli di Barkos, figli di Sìsara, figli di Temach,</p>
<p class="C7 V56">figli di Nesìach, figli di Catifà.</p>
<p class="C7 V57">Figli degli schiavi di Salomone: figli di Sotài, figli di Sofèret, figli di Peridà,</p>
<p class="C7 V58">figli di Iala, figli di Darkon, figli di Ghiddel,</p>
<p class="C7 V59">figli di Sefatia, figli di Cattil, figli di Pocheret-Assebàim, figli di Amon.</p>
<p class="C7 V60">Totale degli oblati e dei figli degli schiavi di Salomone: trecentonovantadue.</p>
<p class="C7 V61">Questi sono coloro che ritornarono da Tel-Melach, Tel-Carsa, Cherub-Addon e Immer, ma non avevano potuto dichiarare se il loro casato e la loro discendenza fossero d’Israele:</p>
<p class="C7 V62">i figli di Delaià, i figli di Tobia, i figli di Nekodà: seicentoquarantadue;</p>
<p class="C7 V63">tra i sacerdoti: i figli di Cobaià, i figli di Akkos, i figli di Barzillài, il quale aveva preso in moglie una delle figlie di Barzillài, il Galaadita, e veniva chiamato con il loro nome.</p>
<p class="C7 V64">Costoro cercarono il loro registro genealogico, ma non lo trovarono e furono quindi esclusi dal sacerdozio.</p>
<p class="C7 V65">Il governatore disse loro che non potevano mangiare le cose santissime, finché non si presentasse un sacerdote con urìm e tummìm.</p>
<p class="C7 V66">Tutta la comunità nel suo insieme era di quarantaduemilatrecentosessanta persone,</p>
<p class="C7 V67">oltre i loro schiavi e le loro schiave in numero di settemilatrecentotrentasette; avevano anche duecentoquarantacinque cantori e cantatrici.</p>
<p class="C7 V68">Avevano quattrocentotrentacinque cammelli, seimilasettecentoventi asini.</p>
<p class="C7 V69">Alcuni capi di casato fecero offerta alla fabbrica. Il governatore diede al tesoro mille dracme d’oro, cinquanta vasi per l’aspersione, cinquecentotrenta tuniche sacerdotali.</p>
<p class="C7 V70">Alcuni capi di casato diedero al tesoro della fabbrica ventimila dracme d’oro e duemiladuecento mine d’argento.</p>
<p class="C7 V71">Ciò che il resto del popolo diede era ventimila dracme d’oro, duemila mine d’argento e sessantasette tuniche sacerdotali.</p>
<p class="C7 V72">Poi i sacerdoti, i leviti, i portieri, i cantori, alcuni del popolo, gli oblati e tutti gli Israeliti si stabilirono nelle loro città. Giunse il settimo mese e gli Israeliti stavano nelle loro città. </p>
<p class="C8 V1">Allora tutto il popolo si radunò come un solo uomo sulla piazza davanti alla porta delle Acque e disse allo scriba Esdra di portare il libro della legge di Mosè, che il Signore aveva dato a Israele.</p>
<p class="C8 V2">Il primo giorno del settimo mese, il sacerdote Esdra portò la legge davanti all’assemblea degli uomini, delle donne e di quanti erano capaci di intendere.</p>
<p class="C8 V3">Lesse il libro sulla piazza davanti alla porta delle Acque, dallo spuntare della luce fino a mezzogiorno, in presenza degli uomini, delle donne e di quelli che erano capaci d’intendere; tutto il popolo tendeva l’orecchio al libro della legge.</p>
<p class="C8 V4">Lo scriba Esdra stava sopra una tribuna di legno, che avevano costruito per l’occorrenza, e accanto a lui stavano a destra Mattitia, Sema, Anaià, Uria, Chelkia e Maasia, e a sinistra Pedaià, Misaele, Malchia, Casum, Casbaddana, Zaccaria e Mesullàm.</p>
<p class="C8 V5">Esdra aprì il libro in presenza di tutto il popolo, poiché stava più in alto di tutti; come ebbe aperto il libro, tutto il popolo si alzò in piedi.</p>
<p class="C8 V6">Esdra benedisse il Signore, Dio grande, e tutto il popolo rispose: «Amen, amen», alzando le mani; si inginocchiarono e si prostrarono con la faccia a terra dinanzi al Signore.</p>
<p class="C8 V7">Giosuè, Banì, Serebia, Iamin, Akkub, Sabbetài, Odia, Maasia, Kelità, Azaria, Iozabàd, Canan, Pelaià e i leviti spiegavano la legge al popolo e il popolo stava in piedi.</p>
<p class="C8 V8">Essi leggevano il libro della legge di Dio a brani distinti e spiegavano il senso, e così facevano comprendere la lettura.</p>
<p class="C8 V9">Neemia, che era il governatore, Esdra, sacerdote e scriba, e i leviti che ammaestravano il popolo dissero a tutto il popolo: «Questo giorno è consacrato al Signore, vostro Dio; non fate lutto e non piangete!». Infatti tutto il popolo piangeva, mentre ascoltava le parole della legge.</p>
<p class="C8 V10">Poi Neemia disse loro: «Andate, mangiate carni grasse e bevete vini dolci e mandate porzioni a quelli che nulla hanno di preparato, perché questo giorno è consacrato al Signore nostro; non vi rattristate, perché la gioia del Signore è la vostra forza».</p>
<p class="C8 V11">I leviti calmavano tutto il popolo dicendo: «Tacete, perché questo giorno è santo; non vi rattristate!».</p>
<p class="C8 V12">Tutto il popolo andò a mangiare, a bere, a mandare porzioni e a esultare con grande gioia, perché avevano compreso le parole che erano state loro proclamate.</p>
<p class="C8 V13">Il secondo giorno i capi di casato di tutto il popolo, i sacerdoti e i leviti si radunarono presso lo scriba Esdra per esaminare le parole della legge.</p>
<p class="C8 V14">Trovarono scritto nella legge data dal Signore per mezzo di Mosè che gli Israeliti dovevano dimorare in capanne durante la festa del settimo mese</p>
<p class="C8 V15">e dovevano proclamare e far passare questa voce in tutte le loro città e a Gerusalemme: «Uscite verso la montagna e portate rami di ulivo, rami di olivastro, rami di mirto, rami di palme e rami di alberi ombrosi, per fare capanne, come sta scritto».</p>
<p class="C8 V16">Allora il popolo uscì, portò l’occorrente e si fecero capanne, ciascuno sul tetto della propria casa, nei loro cortili, nei cortili di Dio, sulla piazza della porta delle Acque e sulla piazza della porta di Èfraim.</p>
<p class="C8 V17">Così tutta la comunità di coloro che erano tornati dalla deportazione si fece capanne e dimorò nelle capanne. Dal tempo di Giosuè, figlio di Nun, gli Israeliti non avevano fatto così fino a quel giorno. Vi fu gioia molto grande.</p>
<p class="C8 V18">Si lesse il libro della legge di Dio ogni giorno, dal primo giorno fino all’ultimo giorno. Fecero festa per sette giorni e all’ottavo giorno si tenne una solenne assemblea, com’è prescritto. </p>
<p class="C9 V1">Il ventiquattro dello stesso mese, gli Israeliti si radunarono per un digiuno, vestiti di sacchi e coperti di polvere.</p>
<p class="C9 V2">I discendenti d’Israele si separarono da tutti gli stranieri e in piedi confessarono i loro peccati e le colpe dei loro padri.</p>
<p class="C9 V3">Si alzarono in piedi e lessero il libro della legge del Signore, loro Dio, per un quarto della giornata; per un altro quarto essi confessarono i peccati e si prostrarono davanti al Signore, loro Dio.</p>
<p class="C9 V4">Giosuè, Banì, Kadmièl, Sebania, Bunnì, Serebia, Banì e Chenanì salirono sulla pedana dei leviti e invocarono a gran voce il Signore, loro Dio.</p>
<p class="C9 V5">I leviti Giosuè, Kadmièl, Banì, Casabnia, Serebia, Odia, Sebania e Petachia dissero: «Alzatevi e benedite il Signore, vostro Dio, da sempre e per sempre! Benedicano il tuo nome glorioso, esaltato al di sopra di ogni benedizione e di ogni lode!</p>
<p class="C9 V6">Tu, tu solo sei il Signore, tu hai fatto i cieli, i cieli dei cieli e tutto il loro esercito, la terra e quanto sta su di essa, i mari e quanto è in essi; tu fai vivere tutte queste cose e l’esercito dei cieli ti adora.</p>
<p class="C9 V7">Tu sei il Signore Dio, che hai scelto Abram, lo hai fatto uscire da Ur dei Caldei e lo hai chiamato Abramo.</p>
<p class="C9 V8">Tu hai trovato il suo cuore fedele davanti a te e hai stabilito con lui un’alleanza, promettendo di dare la terra dei Cananei, degli Ittiti, degli Amorrei, dei Perizziti, dei Gebusei e dei Gergesei, di darla a lui e alla sua discendenza; hai mantenuto la tua parola, perché sei giusto.</p>
<p class="C9 V9">Tu hai visto l’afflizione dei nostri padri in Egitto e hai ascoltato il loro grido presso il Mar Rosso;</p>
<p class="C9 V10">hai operato segni e prodigi contro il faraone, contro tutti i suoi servi, contro tutto il popolo della sua terra, perché sapevi che li avevano trattati con durezza, e ti sei fatto un nome che dura ancora oggi.</p>
<p class="C9 V11">Hai aperto il mare davanti a loro ed essi sono passati in mezzo al mare sull’asciutto; quelli che li inseguivano hai precipitato nell’abisso, come una pietra in acque impetuose.</p>
<p class="C9 V12">Li hai guidati di giorno con una colonna di nube e di notte con una colonna di fuoco, per rischiarare loro la strada su cui camminare.</p>
<p class="C9 V13">Sei sceso sul monte Sinai e hai parlato con loro dal cielo, e hai dato loro norme giuste e leggi sicure, statuti e comandi buoni;</p>
<p class="C9 V14">hai fatto loro conoscere il tuo santo sabato e hai dato loro comandi, statuti e una legge per mezzo di Mosè, tuo servo.</p>
<p class="C9 V15">Hai dato loro pane del cielo per la loro fame e hai fatto scaturire acqua dalla rupe per la loro sete, e hai detto loro di andare a prendere in possesso la terra che avevi giurato di dare loro.</p>
<p class="C9 V16">Ma essi, i nostri padri, si sono comportati con superbia, hanno indurito la loro cervice e non hanno obbedito ai tuoi comandi.</p>
<p class="C9 V17">Si sono rifiutati di obbedire e non si sono ricordati dei tuoi prodigi, che tu avevi operato in loro favore; hanno indurito la loro cervice e nella loro ribellione si sono dati un capo per tornare alla loro schiavitù. Ma tu sei un Dio pronto a perdonare, misericordioso e pietoso, lento all’ira e ricco di amore e non li hai abbandonati.</p>
<p class="C9 V18">Anche quando si sono fatti un vitello di metallo fuso e hanno detto: “Ecco il tuo Dio che ti ha fatto uscire dall’Egitto!”, e ti hanno insultato gravemente,</p>
<p class="C9 V19">tu nella tua grande misericordia, non li hai abbandonati nel deserto, non hai ritirato da loro la colonna di nube di giorno, per guidarli nel cammino, né la colonna di fuoco di notte, per rischiarare loro la strada su cui camminare.</p>
<p class="C9 V20">Hai concesso loro il tuo spirito buono per istruirli e non hai rifiutato la tua manna alle loro bocche e hai dato loro l’acqua per la loro sete.</p>
<p class="C9 V21">Per quarant’anni li hai nutriti nel deserto e non è mancato loro nulla; le loro vesti non si sono logorate e i loro piedi non si sono gonfiati.</p>
<p class="C9 V22">Poi hai dato loro regni e popoli e li hai divisi definendone i confini; essi hanno posseduto la terra di Sicon e la terra del re di Chesbon e la terra di Og, re di Basan.</p>
<p class="C9 V23">Hai moltiplicato i loro figli come le stelle del cielo e li hai introdotti nella terra nella quale avevi comandato ai loro padri di entrare per prenderne possesso.</p>
<p class="C9 V24">I figli sono entrati e hanno preso in possesso la terra; tu hai umiliato dinanzi a loro gli abitanti della terra, i Cananei, e li hai messi nelle loro mani con i loro re e con i popoli della terra, perché ne disponessero a loro piacere.</p>
<p class="C9 V25">Essi si sono impadroniti di città fortificate e di una terra grassa e hanno posseduto case piene di ogni bene, cisterne scavate, vigne, oliveti, alberi da frutto in abbondanza; hanno mangiato e si sono saziati e si sono ingrassati e sono vissuti nelle delizie per la tua grande bontà.</p>
<p class="C9 V26">Ma poi hanno disobbedito, si sono ribellati contro di te, si sono gettati la tua legge dietro le spalle, hanno ucciso i tuoi profeti, che li ammonivano per farli tornare a te, e ti hanno insultato gravemente.</p>
<p class="C9 V27">Perciò tu li hai messi nelle mani dei loro nemici, che li hanno oppressi. Ma nel tempo della loro angoscia essi hanno gridato a te e tu hai ascoltato dal cielo e, nella tua grande misericordia, tu hai dato loro salvatori, che li hanno salvati dalle mani dei loro nemici.</p>
<p class="C9 V28">Ma quando avevano pace, ritornavano a fare il male dinanzi a te, perciò tu li abbandonavi nelle mani dei loro nemici, che li opprimevano; poi quando ricominciavano a gridare a te, tu ascoltavi dal cielo. Così nella tua misericordia più volte li hai liberati.</p>
<p class="C9 V29">Tu li ammonivi per farli tornare alla tua legge, ma essi si mostravano superbi e non obbedivano ai tuoi comandi; peccavano contro i tuoi decreti, che fanno vivere chi li mette in pratica, offrivano spalle ribelli, indurivano la loro cervice e non obbedivano.</p>
<p class="C9 V30">Hai pazientato con loro molti anni e li hai ammoniti con il tuo spirito per mezzo dei tuoi profeti; ma essi non hanno voluto prestare orecchio. Allora li hai messi nelle mani dei popoli di terre straniere.</p>
<p class="C9 V31">Però, nella tua grande compassione, tu non li hai sterminati del tutto e non li hai abbandonati, perché sei un Dio misericordioso e pietoso.</p>
<p class="C9 V32">Ora, o nostro Dio, Dio grande, potente e tremendo, che mantieni l’alleanza e la benevolenza, non sembri poca cosa ai tuoi occhi tutta la sventura che è piombata su di noi, sui nostri re, sui nostri capi, sui nostri sacerdoti, sui nostri profeti, sui nostri padri, su tutto il tuo popolo, dal tempo dei re d’Assiria fino ad oggi.</p>
<p class="C9 V33">Tu sei giusto per tutto quello che ci è accaduto, poiché tu hai agito fedelmente, mentre noi ci siamo comportati da malvagi.</p>
<p class="C9 V34">I nostri re, i nostri capi, i nostri sacerdoti, i nostri padri non hanno messo in pratica la tua legge e non hanno obbedito né ai comandi né agli ammonimenti con i quali tu li ammonivi.</p>
<p class="C9 V35">Essi, mentre godevano del loro regno, del grande benessere che tu largivi loro e della terra vasta e fertile che tu avevi messo a loro disposizione, non ti hanno servito e non hanno abbandonato le loro azioni malvagie.</p>
<p class="C9 V36">Oggi, eccoci schiavi; e quanto alla terra che tu hai concesso ai nostri padri, perché ne mangiassero i frutti e i beni, ecco, in essa siamo schiavi.</p>
<p class="C9 V37">I suoi prodotti abbondanti sono per i re, che hai posto su di noi a causa dei nostri peccati e dispongono dei nostri corpi e del nostro bestiame a loro piacimento, e noi siamo in grande angoscia. </p>
<p class="C10 V1">Tuttavia noi vogliamo sancire un patto e lo mettiamo per iscritto. Sul documento sigillato figurino i nostri capi, i nostri leviti e i nostri sacerdoti».</p>
<p class="C10 V2">Sui documenti sigillati figuravano Neemia, il governatore, figlio di Acalia, e Sedecia,</p>
<p class="C10 V3">Seraià, Azaria, Geremia,</p>
<p class="C10 V4">Pascur, Amaria, Malchia,</p>
<p class="C10 V5">Cattus, Sebania, Malluc,</p>
<p class="C10 V6">Carim, Meremòt, Abdia,</p>
<p class="C10 V7">Daniele, Ghinnetòn, Baruc,</p>
<p class="C10 V8">Mesullàm, Abia, Miamìn,</p>
<p class="C10 V9">Maazia, Bilgài, Semaià; questi erano i sacerdoti.</p>
<p class="C10 V10">Leviti: Giosuè, figlio di Azania, Binnùi dei figli di Chenadàd, Kadmièl</p>
<p class="C10 V11">e i loro fratelli Sebania, Odia, Kelità, Pelaià, Canan,</p>
<p class="C10 V12">Mica, Recob, Casabia,</p>
<p class="C10 V13">Zaccur, Serebia, Sebania,</p>
<p class="C10 V14">Odia, Banì, Beninu.</p>
<p class="C10 V15">Capi del popolo: Paros, Pacat-Moab, Elam, Zattu, Banì,</p>
<p class="C10 V16">Bunnì, Azgad, Bebài,</p>
<p class="C10 V17">Adonia, Bigvài, Adin,</p>
<p class="C10 V18">Ater, Ezechia, Azzur,</p>
<p class="C10 V19">Odia, Casum, Besài,</p>
<p class="C10 V20">Carif, Anatòt, Nebài,</p>
<p class="C10 V21">Magpiàs, Mesullàm, Chezir,</p>
<p class="C10 V22">Mesezabèl, Sadoc, Iaddua,</p>
<p class="C10 V23">Pelatia, Canan, Anaià,</p>
<p class="C10 V24">Osea, Anania, Cassub,</p>
<p class="C10 V25">Allochès, Pilca, Sobek,</p>
<p class="C10 V26">Recum, Casabna, Maasia,</p>
<p class="C10 V27">Achia, Canan, Anan,</p>
<p class="C10 V28">Malluc, Carim, Baanà.</p>
<p class="C10 V29">Il resto del popolo, i sacerdoti, i leviti, i portieri, i cantori, gli oblati e quanti si erano separati dai popoli di terre straniere per aderire alla legge di Dio, le loro mogli, i loro figli e le loro figlie, quanti potevano intendere,</p>
<p class="C10 V30">si unirono ai loro fratelli più ragguardevoli e fecero un patto e un giuramento di camminare nella legge di Dio, data per mezzo di Mosè, servo di Dio, promettendo di osservare e mettere in pratica tutti i comandi del Signore, il Signore nostro, le sue norme e le sue leggi.</p>
<p class="C10 V31">E così non daremo le nostre figlie ai popoli della regione e non prenderemo le loro figlie per i nostri figli.</p>
<p class="C10 V32">Dai popoli della regione, che portano le mercanzie e ogni genere di grano in giorno di sabato per venderli, non faremo acquisti di sabato o in un giorno santo. Lasceremo in riposo la terra ogni settimo anno e condoneremo ogni debito.</p>
<p class="C10 V33">Ci siamo imposti per legge di dare ogni anno il terzo di un siclo per il servizio del tempio del nostro Dio:</p>
<p class="C10 V34">per i pani dell’offerta, per l’oblazione perenne, per l’olocausto perenne, nei sabati, nei noviluni, nelle feste, per le cose sacre, per i sacrifici per il peccato in vista dell’espiazione in favore d’Israele, e per ogni attività del tempio del nostro Dio.</p>
<p class="C10 V35">Sacerdoti, leviti e popolo, abbiamo tirato a sorte per l’offerta della legna da portare al tempio del nostro Dio, secondo i nostri casati, a tempi fissi, anno per anno, per bruciarla sull’altare del Signore, nostro Dio, come sta scritto nella legge,</p>
<p class="C10 V36">e per portare ogni anno al tempio del Signore le primizie del nostro suolo e le primizie di ogni frutto di qualunque pianta,</p>
<p class="C10 V37">come anche i primogeniti dei nostri figli e del nostro bestiame, secondo quanto sta scritto nella legge, e i primi parti del nostro bestiame grosso e minuto, per portarli al tempio del nostro Dio e ai sacerdoti che prestano servizio nel tempio del nostro Dio.</p>
<p class="C10 V38">Porteremo ai sacerdoti nelle stanze del tempio del nostro Dio le primizie della nostra farina, le nostre offerte, i frutti di qualunque albero, il vino e l’olio, e porteremo la decima del nostro suolo ai leviti. I leviti stessi preleveranno le decime in tutte le città del nostro lavoro.</p>
<p class="C10 V39">Un sacerdote, figlio di Aronne, sarà con i leviti quando i leviti preleveranno le decime e i leviti porteranno la decima della decima al tempio del nostro Dio nelle stanze del tesoro,</p>
<p class="C10 V40">perché in quelle stanze i figli d’Israele e i figli di Levi devono portare l’offerta prelevata sul frumento, sul vino e sull’olio; in quel luogo stanno gli utensili del santuario, i sacerdoti che prestano il servizio, i portieri e i cantori. Non trascureremo il tempio del nostro Dio. </p>
<p class="C11 V1">I capi del popolo si stabilirono a Gerusalemme; il resto del popolo tirò a sorte per far venire uno su dieci ad abitare a Gerusalemme, la città santa, e nove nelle altre città.</p>
<p class="C11 V2">Il popolo benedisse quanti si erano offerti spontaneamente per abitare a Gerusalemme.</p>
<p class="C11 V3">Questi sono i capi della provincia che si stabilirono a Gerusalemme, mentre nelle città di Giuda si stabilirono nelle rispettive città, ognuno nella sua proprietà, Israeliti, sacerdoti, leviti, oblati e i figli degli schiavi di Salomone.</p>
<p class="C11 V4">A Gerusalemme si stabilirono figli di Giuda e figli di Beniamino. Dei figli di Giuda: Ataià, figlio di Ozia, figlio di Zaccaria, figlio di Amaria, figlio di Sefatia, figlio di Maalalèl, dei figli di Peres;</p>
<p class="C11 V5">Maasia, figlio di Baruc, figlio di Col-Cozè, figlio di Cazaià, figlio di Adaià, figlio di Ioiarìb, figlio di Zaccaria, figlio del Silonita.</p>
<p class="C11 V6">Totale dei figli di Peres che si stabilirono a Gerusalemme: quattrocentosessantotto, uomini valorosi.</p>
<p class="C11 V7">Questi sono i figli di Beniamino: Sallu, figlio di Mesullàm, figlio di Ioed, figlio di Pedaià, figlio di Kolaià, figlio di Maasia, figlio di Itièl, figlio di Isaia</p>
<p class="C11 V8">e, dopo di lui, Gabbài, Sallài: novecentoventotto.</p>
<p class="C11 V9">Gioele, figlio di Zicrì, era prefetto su di loro e Giuda, figlio di Assenuà, era il secondo sulla città.</p>
<p class="C11 V10">Dei sacerdoti: Iedaià, figlio di Ioiarìb, Iachin,</p>
<p class="C11 V11">Seraià, figlio di Chelkia, figlio di Mesullàm, figlio di Sadoc, figlio di Meraiòt, figlio di Achitùb, preposto del tempio di Dio,</p>
<p class="C11 V12">e i loro fratelli addetti al lavoro del tempio, in numero di ottocentoventidue; Adaià, figlio di Ierocàm, figlio di Pelalia, figlio di Amsì, figlio di Zaccaria, figlio di Pascur, figlio di Malchia,</p>
<p class="C11 V13">e i suoi fratelli, preposti di casato, in numero di duecentoquarantadue; Amassài, figlio di Azarèl, figlio di Aczài, figlio di Mesillemòt, figlio di Immer,</p>
<p class="C11 V14">e i loro fratelli, uomini valorosi, in numero di centoventotto; Zabdièl, figlio di Ghedolìm, era prefetto su di loro.</p>
<p class="C11 V15">Dei leviti: Semaià, figlio di Cassub, figlio di Azrikàm, figlio di Casabia, figlio di Bunnì;</p>
<p class="C11 V16">Sabbetài e Iozabàd al servizio esterno del tempio, fra i capi dei leviti;</p>
<p class="C11 V17">Mattania, figlio di Mica, figlio di Zabdì, figlio di Asaf, il capo che iniziava intonando la preghiera, e Bakbukia, secondo tra i suoi fratelli; Abda, figlio di Sammùa, figlio di Galal, figlio di Iedutùn.</p>
<p class="C11 V18">Totale dei leviti nella città santa: duecentoottantaquattro.</p>
<p class="C11 V19">Portieri: Akkub, Talmon e i loro fratelli, custodi delle porte: centosettantadue.</p>
<p class="C11 V20">Il resto d’Israele, dei sacerdoti e dei leviti si stabilì in tutte le città di Giuda, ognuno nella sua eredità.</p>
<p class="C11 V21">Gli oblati si stabilirono sull’Ofel, con Sica e Ghispa alla testa degli oblati.</p>
<p class="C11 V22">Il prefetto dei leviti a Gerusalemme era Uzzì, figlio di Banì, figlio di Casabia, figlio di Mattania, figlio di Mica, dei figli di Asaf, i cantori per il servizio del tempio di Dio;</p>
<p class="C11 V23">vi era infatti una disposizione del re a loro riguardo e un ordine per i cantori, prescrizione per ogni giorno.</p>
<p class="C11 V24">Petachia, figlio di Mesezabèl, dei figli di Zerach, figlio di Giuda, suppliva il re per tutti gli affari del popolo.</p>
<p class="C11 V25">Nei villaggi delle campagne, alcuni figli di Giuda si stabilirono a Kiriat-Arbà e nelle sue dipendenze, a Dibon e nelle sue dipendenze, a Iekabseèl e nei suoi villaggi,</p>
<p class="C11 V26">a Iesua, a Moladà, a Bet-Pelet,</p>
<p class="C11 V27">a Casar-Sual, a Bersabea e nelle sue dipendenze,</p>
<p class="C11 V28">a Siklag, a Meconà e nelle sue dipendenze,</p>
<p class="C11 V29">a En-Rimmon, a Sorea, a Iarmut,</p>
<p class="C11 V30">a Zanòach, ad Adullàm e nei loro villaggi, a Lachis e nelle sue campagne, ad Azekà e nelle sue dipendenze. Si insediarono da Bersabea fino alla valle di Innòm.</p>
<p class="C11 V31">I figli di Beniamino si stabilirono a Gheba, Micmas, Aià, Betel e sue dipendenze,</p>
<p class="C11 V32">ad Anatòt, Nob, Anania,</p>
<p class="C11 V33">Asor, Rama, Ghittàim,</p>
<p class="C11 V34">Adid, Seboìm, Neballat,</p>
<p class="C11 V35">Lod e Ono, nella valle degli Artigiani.</p>
<p class="C11 V36">Dei leviti parte si stabilì con Giuda, parte con Beniamino. </p>
<p class="C12 V1">Questi sono i sacerdoti e i leviti che tornarono con Zorobabele, figlio di Sealtièl, e con Giosuè: Seraià, Geremia, Esdra,</p>
<p class="C12 V2">Amaria, Malluc, Cattus,</p>
<p class="C12 V3">Secania, Recum, Meremòt,</p>
<p class="C12 V4">Iddo, Ghinnetòn, Abia,</p>
<p class="C12 V5">Miamìn, Maadia, Bilga,</p>
<p class="C12 V6">Semaià, Ioiarìb, Iedaià,</p>
<p class="C12 V7">Sallu, Amok, Chelkia, Iedaià. Questi erano i capi dei sacerdoti e dei loro fratelli al tempo di Giosuè.</p>
<p class="C12 V8">Leviti: Giosuè, Binnùi, Kadmièl, Serebia, Giuda, Mattania, che era preposto agli inni con i suoi fratelli.</p>
<p class="C12 V9">Bakbukia e Unnì, loro fratelli, si alternavano con loro secondo gli incarichi.</p>
<p class="C12 V10">Giosuè generò Ioiakìm, Ioiakìm generò Eliasìb, Eliasìb generò Ioiadà,</p>
<p class="C12 V11">Ioiadà generò Giònata, Giònata generò Iaddua.</p>
<p class="C12 V12">Al tempo di Ioiakìm i sacerdoti capi di casato erano: del casato di Seraià, Meraià; di quello di Geremia, Anania;</p>
<p class="C12 V13">di quello di Esdra, Mesullàm; di quello di Amaria, Giovanni;</p>
<p class="C12 V14">di quello di Melikù, Giònata; di quello di Sebania, Giuseppe;</p>
<p class="C12 V15">di quello di Carim, Adna; di quello di Meraiòt, Chelkài;</p>
<p class="C12 V16">di quello di Iddo, Zaccaria; di quello di Ghinnetòn, Mesullàm;</p>
<p class="C12 V17">di quello di Abia, Zicrì; di quello di Miniamìn, …; di quello di Moadia, Piltài;</p>
<p class="C12 V18">di quello di Bilga, Sammùa; di quello di Semaià, Giònata;</p>
<p class="C12 V19">di quello di Ioiarìb, Mattenài; di quello di Iedaià, Uzzì;</p>
<p class="C12 V20">di quello di Sallu, Kallài; di quello di Amok, Eber;</p>
<p class="C12 V21">di quello di Chelkia, Casabia; di quello di Iedaià, Netanèl.</p>
<p class="C12 V22">I leviti furono registrati, quanto ai capi di casato, al tempo di Eliasìb, di Ioiadà, di Giovanni e di Iaddua; e i sacerdoti sotto il regno di Dario, il Persiano.</p>
<p class="C12 V23">I leviti capi di casato furono registrati nel libro delle Cronache fino al tempo di Giovanni, figlio di Eliasìb.</p>
<p class="C12 V24">I capi dei leviti Casabia, Serebia, Giosuè, figlio di Kadmièl, e i loro fratelli si alternavano con loro per lodare e ringraziare, secondo l’ordine di Davide, uomo di Dio, turno per turno.</p>
<p class="C12 V25">Mattania, Bakbukia, Abdia, Mesullàm, Talmon, Akkub erano portieri e facevano la guardia ai magazzini delle porte.</p>
<p class="C12 V26">Questi vivevano al tempo di Ioiakìm, figlio di Giosuè, figlio di Iosadàk, e al tempo di Neemia, il governatore, e di Esdra, sacerdote e scriba.</p>
<p class="C12 V27">Per la dedicazione delle mura di Gerusalemme si mandarono a cercare i leviti da tutti i luoghi dove si trovavano, per farli venire a Gerusalemme, per celebrare la dedicazione con gioia, con azioni di grazie, con il canto, con cimbali, arpe e cetre.</p>
<p class="C12 V28">I cantori si radunarono dal distretto intorno a Gerusalemme, dai villaggi dei Netofatiti,</p>
<p class="C12 V29">da Bet-Gàlgala e dal territorio di Gheba e di Azmàvet, poiché i cantori si erano edificati villaggi nei dintorni di Gerusalemme.</p>
<p class="C12 V30">I sacerdoti e i leviti si purificarono e purificarono il popolo, le porte e le mura.</p>
<p class="C12 V31">Allora io feci salire sulle mura i capi di Giuda e formai due grandi cori. Il primo s’incamminò dal lato destro, sulle mura, verso la porta del Letame;</p>
<p class="C12 V32">dietro a loro camminavano Osea, metà dei capi di Giuda,</p>
<p class="C12 V33">Azaria, Esdra, Mesullàm,</p>
<p class="C12 V34">Giuda, Beniamino, Semaià, Geremia,</p>
<p class="C12 V35">e dei sacerdoti con le trombe Zaccaria, figlio di Gionata, figlio di Semaià, figlio di Mattania, figlio di Michea, figlio di Zaccur, figlio di Asaf,</p>
<p class="C12 V36">e i suoi fratelli Semaià, Azarèl, Milalài, Ghilalài, Maài, Netanèl, Giuda, Anàni, con gli strumenti musicali di Davide, uomo di Dio; lo scriba Esdra era davanti a loro.</p>
<p class="C12 V37">E alla porta della Fonte e davanti a loro salirono per le scale della Città di Davide lungo la salita del muro, oltre la casa di Davide, fino alla porta delle Acque, a oriente.</p>
<p class="C12 V38">Il secondo coro si incamminò a sinistra e io lo seguivo, con l’altra metà del popolo, sopra le mura, dalla torre dei Forni e fino al muro largo,</p>
<p class="C12 V39">e dalla porta di Èfraim alla porta Vecchia e alla porta dei Pesci, alla torre di Cananèl e alla torre dei Cento, fino alla porta delle Pecore, e si fermarono alla porta della Prigione.</p>
<p class="C12 V40">I due cori si fermarono nel tempio di Dio; così feci io, con la metà dei magistrati che si trovavano con me</p>
<p class="C12 V41">e i sacerdoti Eliakìm, Maasia, Miniamìn, Michea, Elioenài, Zaccaria, Anania con le trombe,</p>
<p class="C12 V42">e Maasia, Semaià, Eleàzaro, Uzzì, Giovanni, Malchia, Elam, Ezer. I cantori facevano sentire la voce e Izrachia ne era il direttore.</p>
<p class="C12 V43">In quel giorno il popolo offrì numerosi sacrifici e si rallegrò, perché Dio gli aveva concesso una grande gioia. Anche le donne e i fanciulli si rallegrarono e la gioia di Gerusalemme si sentiva di lontano.</p>
<p class="C12 V44">In quel giorno, alcuni uomini furono preposti alle stanze dei magazzini delle offerte, delle primizie e delle decime, per raccogliervi, dalle campagne di ogni località, le parti assegnate dalla legge ai sacerdoti e ai leviti, poiché i Giudei gioivano per i sacerdoti e i leviti intenti alle funzioni:</p>
<p class="C12 V45">essi svolgevano il servizio del loro Dio e il servizio della purificazione, come i cantori e i portieri, secondo l’ordine di Davide e di Salomone, suo figlio.</p>
<p class="C12 V46">Infatti, al tempo di Davide e di Asaf, in antico, vi erano capi cantori e canti di lode e di ringraziamento a Dio.</p>
<p class="C12 V47">E tutto Israele, al tempo di Zorobabele e al tempo di Neemia, ogni giorno forniva le porzioni prescritte ai cantori e ai portieri e quelle consacrate ai leviti, i quali le davano ai figli di Aronne. </p>
<p class="C13 V1">In quel giorno si lesse in presenza del popolo il libro di Mosè e vi si trovò scritto che l’Ammonita e il Moabita non dovevano mai entrare nella comunità di Dio,</p>
<p class="C13 V2">perché non erano venuti incontro agli Israeliti con il pane e l’acqua e perché, contro di loro, avevano pagato Balaam per maledirli, sebbene il nostro Dio avesse mutato la maledizione in benedizione.</p>
<p class="C13 V3">Quando ebbero udito la legge, separarono da Israele tutti gli stranieri.</p>
<p class="C13 V4">Prima di questo il sacerdote Eliasìb, assegnato alle stanze del tempio del nostro Dio, parente di Tobia,</p>
<p class="C13 V5">aveva preparato per lui una camera grande dove, prima di allora, si riponevano le offerte, l’incenso, gli utensili, la decima del grano, del vino e dell’olio, spettanza di legge dei leviti, dei cantori, dei portieri, e il tributo per i sacerdoti.</p>
<p class="C13 V6">Quando si faceva tutto questo, io non ero a Gerusalemme, perché nell’anno trentaduesimo di Artaserse, re di Babilonia, ero andato dal re; ma dopo qualche tempo, chiesi di congedarmi dal re,</p>
<p class="C13 V7">venni a Gerusalemme e mi accorsi del male che Eliasìb aveva fatto in favore di Tobia, preparando per lui una stanza nei cortili del tempio di Dio.</p>
<p class="C13 V8">La cosa mi dispiacque molto e feci gettare fuori dalla stanza tutti gli oggetti della casa di Tobia;</p>
<p class="C13 V9">poi ordinai che si purificassero quelle camere e vi feci tornare gli utensili del tempio di Dio, le offerte e l’incenso.</p>
<p class="C13 V10">Seppi anche che le porzioni fissate per i leviti non erano state consegnate e che i leviti e i cantori, che prestavano il servizio, erano fuggiti ognuno al suo paese.</p>
<p class="C13 V11">Allora rimproverai i magistrati e dissi loro: «Perché il tempio di Dio è stato abbandonato?». Poi li radunai e li ristabilii nei loro uffici.</p>
<p class="C13 V12">Allora tutto Giuda portò ai magazzini la decima del frumento, del vino e dell’olio;</p>
<p class="C13 V13">incaricai dei magazzini il sacerdote Selemia, lo scriba Sadoc, Pedaià, uno dei leviti, e al loro fianco Canan, figlio di Zaccur, figlio di Mattania, perché erano reputati uomini fedeli. Così stava a loro fare le parti per i loro fratelli.</p>
<p class="C13 V14">Ricòrdati per questo di me, o mio Dio, e non cancellare la fedeltà con cui ho agito per il tempio del mio Dio e per il suo servizio!</p>
<p class="C13 V15">In quei giorni osservai in Giuda alcuni che pigiavano nei tini durante il sabato, altri che trasportavano i covoni e li caricavano sugli asini, e anche vino, uva, fichi e ogni sorta di carichi, e li portavano a Gerusalemme in giorno di sabato; io protestai a motivo del giorno in cui vendevano le derrate.</p>
<p class="C13 V16">C’erano anche alcuni di Tiro stabiliti in città che portavano pesce e ogni sorta di merci e le vendevano durante il sabato ai figli di Giuda e a Gerusalemme.</p>
<p class="C13 V17">Allora io rimproverai i notabili di Giuda e dissi loro: «Che cosa è mai questo male che fate, profanando il giorno del sabato?</p>
<p class="C13 V18">I nostri padri non hanno fatto così? Il nostro Dio per questo ha fatto cadere su noi e su questa città tutti questi mali. Voi accrescete l’ira contro Israele, profanando il sabato!».</p>
<p class="C13 V19">Non appena le porte di Gerusalemme comiciavano a essere nell’ombra, prima del sabato, io ordinai che le porte fossero chiuse e che non si riaprissero fin dopo il sabato; collocai alcuni miei uomini alle porte: non doveva entrare nessun carico durante il sabato.</p>
<p class="C13 V20">Così i mercanti e i venditori di ogni merce una o due volte passarono la notte fuori di Gerusalemme.</p>
<p class="C13 V21">Allora io protestai contro di loro e dissi: «Perché passate la notte davanti alle mura? Se lo farete un’altra volta, stenderò la mano contro di voi». Da quel momento non vennero più durante il sabato.</p>
<p class="C13 V22">Ordinai ai leviti di purificarsi e di venire a custodire le porte per santificare il giorno del sabato. Anche per questo ricòrdati di me, mio Dio, e abbi pietà di me secondo il tuo grande amore!</p>
<p class="C13 V23">In quei giorni vidi anche che alcuni Giudei si erano ammogliati con donne di Asdod, di Ammon e di Moab;</p>
<p class="C13 V24">la metà dei loro figli parlava l’asdodeo, nessuno di loro sapeva parlare giudaico, ma solo la lingua di un popolo o dell’altro.</p>
<p class="C13 V25">Io li rimproverai, li maledissi, ne picchiai alcuni, strappai loro i capelli e li feci giurare su Dio: «Non darete le vostre figlie ai loro figli e non prenderete le loro figlie per i vostri figli o per voi stessi.</p>
<p class="C13 V26">Salomone, re d’Israele, non ha forse peccato appunto in questo? Certo, fra le molte nazioni non ci fu un re simile a lui: era amato dal suo Dio e Dio l’aveva fatto re di tutto Israele; eppure le donne straniere fecero peccare anche lui.</p>
<p class="C13 V27">Dovremmo dunque ascoltare voi e fare tutto questo grande male e prevaricare contro il nostro Dio sposando donne straniere?».</p>
<p class="C13 V28">Uno dei figli di Ioiadà, figlio di Eliasìb, il sommo sacerdote, era genero di Sanballàt, il Coronita; io lo cacciai via da me.</p>
<p class="C13 V29">Ricòrdati di loro, mio Dio, poiché hanno profanato il sacerdozio e l’alleanza dei sacerdoti e dei leviti.</p>
<p class="C13 V30">Così li purificai da ogni elemento straniero e ristabilii gli incarichi dei sacerdoti e dei leviti, ognuno al suo compito,</p>
<p class="C13 V31">quelli dell’offerta della legna ai tempi stabiliti, e delle primizie. Ricòrdati di me in bene, mio Dio!   </p>
</div>
</div>
<div class="edizione CEI1974">
<div class="libro Nee">
<p class="CCAPITOLO VVERSO">TESTO</p>
<p class="C1 V1">Parole di Neemia figlio di Akalià. Nel mese di Casleu dell'anno ventesimo, mentre ero nella cittadella di Susa,</p>
<p class="C1 V2">Canàni, uno dei miei fratelli, e alcuni altri uomini arrivarono dalla Giudea. Li interrogai riguardo ai Giudei che erano rimpatriati, superstiti della deportazione, e riguardo a Gerusalemme.</p>
<p class="C1 V3">Essi mi dissero: «I superstiti della deportazione sono là, nella provincia, in grande miseria e abbattimento; le mura di Gerusalemme restano piene di brecce e le sue porte consumate dal fuoco».</p>
<p class="C1 V4">Udite queste parole, mi sedetti e piansi; feci lutto per parecchi giorni, digiunando e pregando davanti al Dio del cielo.</p>
<p class="C1 V5">E dissi: «Signore, Dio del cielo, Dio grande e tremendo, che mantieni l'alleanza e la misericordia con quelli che ti amano e osservano i tuoi comandi,</p>
<p class="C1 V6">siano i tuoi orecchi attenti, i tuoi occhi aperti per ascoltare la preghiera del tuo servo; io prego ora davanti a te giorno e notte per gli Israeliti, tuoi servi, confessando i peccati, che noi Israeliti abbiamo commesso contro di te; anch'io e la casa di mio padre abbiamo peccato.</p>
<p class="C1 V7">Ci siamo comportati male con te e non abbiamo osservato i comandi, le leggi e le decisioni che tu hai dato a Mosè tuo servo.</p>
<p class="C1 V8">Ricordati della parola che hai affidato a Mosè tuo servo: Se sarete infedeli, io vi disperderò fra i popoli;</p>
<p class="C1 V9">ma se tornerete a me e osserverete i miei comandi e li eseguirete, anche se i vostri esiliati si trovassero all'estremità dell'orizzonte, io di là li raccoglierò e li ricondurrò al luogo che ho scelto per farvi dimorare il mio nome.</p>
<p class="C1 V10">Ora questi sono tuoi servi e tuo popolo; tu li hai redenti con grande potenza e con mano forte.</p>
<p class="C1 V11">Signore, siano i tuoi orecchi attenti alla preghiera del tuo servo e alla preghiera dei tuoi servi, che desiderano temere il tuo nome; concedi oggi buon successo al tuo servo e fagli trovare benevolenza davanti a questo uomo». Io allora ero coppiere del re.</p>
<p class="C2 V1">Nel mese di Nisan dell'anno ventesimo del re Artaserse, appena il vino fu pronto davanti al re, io presi il vino e glielo versai. Ora io non ero mai stato triste in sua presenza.</p>
<p class="C2 V2">Perciò il re mi disse: «Perché hai l'aspetto triste? Eppure non sei malato; non può esser altro che un'afflizione del cuore». Allora io ebbi grande timore</p>
<p class="C2 V3">e dissi al re: «Viva il re per sempre! Come potrebbe il mio aspetto non esser triste quando la città dove sono i sepolcri dei miei padri è in rovina e le sue porte sono consumate dal fuoco?».</p>
<p class="C2 V4">Il re mi disse: «Che cosa domandi?». Allora io pregai il Dio del cielo,</p>
<p class="C2 V5">e poi risposi al re: «Se piace al re e se il tuo servo ha trovato grazia ai suoi occhi, mandami in Giudea, nella città dove sono i sepolcri dei miei padri, perché io possa ricostruirla».</p>
<p class="C2 V6">Il re, che aveva la regina seduta al suo fianco, mi disse: «Quanto durerà il tuo viaggio? Quando ritornerai?». Io gli indicai un termine di tempo. La cosa piacque al re; mi lasciò andare.</p>
<p class="C2 V7">Poi dissi al re: «Se piace al re, mi si diano le lettere per i governatori dell'Oltrefiume, perché mi lascino passare ed entrare in Giudea,</p>
<p class="C2 V8">e una lettera per Asaf, guardiano del parco del re, perché mi dia il legname per costruire le porte della cittadella presso il tempio, per le mura della città e per la casa che io abiterò». Il re mi diede le lettere perché la mano benefica del mio Dio era su di me.</p>
<p class="C2 V9">Giunsi presso i governatori dell'Oltrefiume e diedi loro le lettere del re. Il re aveva mandato con me una scorta di capi dell'esercito e di cavalieri.</p>
<p class="C2 V10">Ma quando Sanballàt il Coronita e Tobia lo schiavo ammonita furono informati del mio arrivo, ebbero gran dispiacere che fosse venuto un uomo a procurare il bene degli Israeliti.</p>
<p class="C2 V11">Giunto a Gerusalemme, vi rimasi tre giorni.</p>
<p class="C2 V12">Poi mi alzai di notte e presi con me pochi uomini senza dir nulla ad alcuno di quello che Dio mi aveva messo in cuore di fare per Gerusalemme e senza aver altro giumento oltre quello che io cavalcavo.</p>
<p class="C2 V13">Uscii di notte per la porta della Valle e andai verso la fonte del Drago e alla porta del Letame, osservando le mura di Gerusalemme, come erano piene di brecce e come le sue porte erano consumate dal fuoco.</p>
<p class="C2 V14">Mi spinsi verso la porta della Fonte e la piscina del re, ma non vi era posto per cui potesse passare il giumento che cavalcavo.</p>
<p class="C2 V15">Allora risalii di notte la valle, sempre osservando le mura; poi, rientrato per la porta della Valle, tornai a casa.</p>
<p class="C2 V16">I magistrati non sapevano né dove io fossi andato né che cosa facessi. Fino a quel momento non avevo detto nulla né ai Giudei né ai sacerdoti, né ai notabili, né ai magistrati né ad alcuno di quelli che si occupavano dei lavori.</p>
<p class="C2 V17">Allora io dissi loro: «Voi vedete la miseria nella quale ci troviamo; Gerusalemme è in rovina e le sue porte sono consumate dal fuoco. Venite, ricostruiamo le mura di Gerusalemme e non saremo più insultati!».</p>
<p class="C2 V18">Narrai loro come la mano benefica del mio Dio era stata su di me e anche le parole che il re mi aveva dette. Quelli dissero: «Alziamoci e costruiamo!». E misero mano vigorosamente alla buona impresa.</p>
<p class="C2 V19">Ma quando Sanballàt il Coronita e Tobia lo schiavo ammonita, e Ghesem l'Arabo seppero la cosa, ci schernirono e ci derisero dicendo: «Che state facendo? Volete forse ribellarvi al re?».</p>
<p class="C2 V20">Allora io risposi loro: «Il Dio del cielo ci darà successo. Noi, suoi servi, ci metteremo a costruire; ma voi non avete né parte né diritto né ricordo in Gerusalemme».</p>
<p class="C3 V1">Eliasìb, sommo sacerdote, con i suoi fratelli sacerdoti si misero a costruire la porta delle Pecore; la consacrarono e vi misero i battenti; continuarono a costruire fino alla torre di Mea, che poi consacrarono, e fino alla torre di Cananeèl.</p>
<p class="C3 V2">Accanto a Eliasìb lavoravano gli uomini di Gerico e accanto a loro lavorava Zaccùr figlio di Imri.</p>
<p class="C3 V3">I figli di Senaà costruirono la porta dei Pesci, ne fecero l'intelaiatura e vi posero i battenti, le serrature e le sbarre.</p>
<p class="C3 V4">Accanto a loro lavorava alle riparazioni Meremòt figlio di Uria, figlio di Akkoz; accanto a loro lavorava alle riparazioni Mesullàm, figlio di Berechia figlio di Mesezabèel; accanto a loro lavorava alle riparazioni Zadòk figlio di Baana;</p>
<p class="C3 V5">accanto a loro lavoravano alle riparazioni quelli di Tekòa; ma i loro notabili non piegarono il collo a lavorare all'opera del loro Signore.</p>
<p class="C3 V6">Ioiadà figlio di Pasèach e Mesullàm figlio di Besodia, restaurarono la porta Vecchia; ne fecero l'intelaiatura e vi posero i battenti, le serrature e le sbarre.</p>
<p class="C3 V7">Accanto a loro lavoravano alle riparazioni Melatia il Gabaonita, Iadon il Meronotita, e gli uomini di Gàbaon e di Mizpà, alle dipendenze della sede del governatore dell'Oltrefiume;</p>
<p class="C3 V8">accanto a loro lavorava alle riparazioni Uzzièl figlio di Caraia tra gli orefici e accanto a lui lavorava Anania tra i profumieri. Essi hanno rinforzato Gerusalemme fino al Muro Largo;</p>
<p class="C3 V9">accanto a loro lavorava alle riparazioni Refaia figlio di Cur, capo della metà del distretto di Gerusalemme.</p>
<p class="C3 V10">Accanto a loro lavorava alle riparazioni, di fronte alla sua casa, Iedaia figlio di Carumaf e accanto a lui lavorava Cattus figlio di Casabnià.</p>
<p class="C3 V11">Malchia figlio di Carim e Cassùb figlio di Pacat-Moab restaurarono la parte successiva di mura e la torre dei Forni.</p>
<p class="C3 V12">Accanto a loro lavorava alle riparazioni insieme con le figlie, Sallùm figlio di Allòches, capo della metà del distretto di Gerusalemme.</p>
<p class="C3 V13">Canun e gli abitanti di Zanòach restaurarono la porta della Valle; la ricostruirono, vi posero i battenti, le serrature e le sbarre. Fecero inoltre mille cubiti di muro fino alla porta del Letame.</p>
<p class="C3 V14">Malchia figlio di Recàb, capo del distretto di Bet-Kerem, restaurò la porta del Letame; la ricostruì, vi pose i battenti, le serrature e le sbarre.</p>
<p class="C3 V15">Sallùm figlio di Col-Coze, capo del distretto di Mizpà, restaurò la porta della Fonte; la ricostruì, la coprì, vi pose i battenti, le serrature e le sbarre. Fece inoltre il muro della piscina di Siloe, presso il giardino del re, fino alla scalinata per cui si scende dalla città di Davide.</p>
<p class="C3 V16">Dopo di lui Neemia figlio di Azbuk, capo della metà del distretto di Bet-Zur, lavorò alle riparazioni fin davanti alle tombe di Davide, fino alla piscina artificiale e fino alla casa dei Prodi.</p>
<p class="C3 V17">Dopo di lui lavoravano alle riparazioni i leviti, sotto Recum figlio di Bani; accanto a lui lavorava per il suo distretto Casabià, capo della metà del distretto di Keilà.</p>
<p class="C3 V18">Dopo di lui lavoravano alle riparazioni i loro fratelli, sotto Binnui figlio di Chenadàd, capo dell'altra metà del distretto di Keilà;</p>
<p class="C3 V19">accanto a lui Ezer figlio di Giosuè, capo di Mizpà, restaurava un'altra parte delle mura, di fronte alla salita dell'arsenale, all'angolo.</p>
<p class="C3 V20">Dopo di lui Baruch figlio di Zaccai ne restaurava con ardore un'altra parte dall'angolo fino alla porta della casa di Eliasìb sommo sacerdote.</p>
<p class="C3 V21">Dopo di lui Meremòt figlio di Uria, figlio di Akkoz, ne restaurava un'altra parte, dalla porta della casa di Eliasìb fino all'estremità della casa di Eliasìb.</p>
<p class="C3 V22">Dopo di lui lavoravano i sacerdoti che abitavano la periferia.</p>
<p class="C3 V23">Dopo di loro Beniamino e Cassùb lavoravano di fronte alla loro casa. Dopo di loro Azaria figlio di Maaseia, figlio di Anania, lavorava presso la sua casa.</p>
<p class="C3 V24">Dopo di lui Binnui figlio di Chenadàd restaurò un'altra parte delle mura, dalla casa di Azaria fino alla svolta, cioè all'angolo.</p>
<p class="C3 V25">Palal figlio di Uzai lavorò di fronte alla svolta e alla torre sporgente dal piano di sopra della reggia, che dà sul cortile della prigione. Dopo di lui lavorava Pedaia figlio di Pareos.</p>
<p class="C3 V26">Gli oblati che abitavano sull'Ofel lavoravano fin davanti alla porta delle Acque, verso oriente, e di fronte alla torre sporgente.</p>
<p class="C3 V27">Dopo di loro quelli di Tekòa ne restaurarono un'altra parte, di fronte alla gran torre sporgente e fino al muro dell'Ofel.</p>
<p class="C3 V28">I sacerdoti lavoravano alle riparazioni sopra la porta dei Cavalli, ciascuno di fronte alla sua casa.</p>
<p class="C3 V29">Dopo di loro Zadòk figlio di Immer lavorava di fronte alla sua casa. Dopo di lui lavorava Semaia figlio di Secania, custode della porta d'oriente.</p>
<p class="C3 V30">Dopo di lui Anania figlio di Selemia e Canun sesto figlio di Zalaf restaurarono un'altra parte delle mura. Dopo di loro Mesullàm figlio di Berechia lavorava di fronte alla sua stanza.</p>
<p class="C3 V31">Dopo di lui Malchia, uno degli orefici, lavorava fino alla casa degli oblati e dei mercanti, di fronte alla porta della Rassegna e fino al piano di sopra dell'angolo.</p>
<p class="C3 V32">Gli orefici e i mercanti lavorarono alle riparazioni fra il piano di sopra dell'angolo e la porta delle Pecore.</p>
<p class="C3 V33">Quando Sanballàt seppe che noi edificavamo le mura, si adirò, si indignò molto, si fece beffe dei Giudei</p>
<p class="C3 V34">e disse in presenza dei suoi fratelli e dei soldati di Samaria: «Che vogliono fare questi miserabili Giudei? Rifarsi le mura e farvi subito sacrifici? Vogliono finire in un giorno? Vogliono far rivivere pietre sepolte sotto mucchi di polvere e consumate dal fuoco?».</p>
<p class="C3 V35">Tobia l'Ammonita, che gli stava accanto, disse: «Edifichino pure! Se una volpe vi salta su, farà crollare il loro muro di pietra!».</p>
<p class="C3 V36">Ascolta, Dio nostro, come siamo disprezzati! Fa' ricadere sul loro capo il loro dileggio e abbandonali al saccheggio in un paese di schiavitù!</p>
<p class="C3 V37">Non coprire la loro iniquità e non sia cancellato dalla tua vista il loro peccato, perché hanno offeso i costruttori.</p>
<p class="C3 V38">Noi dunque andavamo ricostruendo le mura che furono dappertutto portate fino a metà altezza; il popolo aveva preso a cuore il lavoro.</p>
<p class="C4 V1">Ma quando Sanballàt, Tobia, gli Arabi, gli Ammoniti e gli Asdoditi seppero che la riparazione delle mura di Gerusalemme progrediva e che le brecce cominciavano a chiudersi, si adirarono molto</p>
<p class="C4 V2">e tutti assieme congiurarono di venire ad attaccare Gerusalemme e crearvi confusione.</p>
<p class="C4 V3">Allora noi pregammo il nostro Dio e contro di loro mettemmo sentinelle di giorno e di notte per difenderci dai loro attacchi.</p>
<p class="C4 V4">Quelli di Giuda dicevano: «Le forze dei portatori vengono meno e le macerie sono molte; noi non potremo costruire le mura!».</p>
<p class="C4 V5">I nostri avversari dicevano: «Senza che s'accorgano di nulla, noi piomberemo in mezzo a loro, li uccideremo e faremo cessare i lavori».</p>
<p class="C4 V6">Poiché i Giudei che dimoravano vicino a loro vennero a riferirci dieci volte: «Da tutti i luoghi ai quali vi volgete, essi saranno contro di noi»,</p>
<p class="C4 V7">io, nelle parti sottostanti a ciascun posto oltre le mura, in luoghi scoperti, disposi il popolo per famiglie, con le loro spade, le loro lance, i loro archi.</p>
<p class="C4 V8">Dopo aver considerato la cosa, mi alzai e dissi ai notabili, ai magistrati e al resto del popolo: «Non li temete! Ricordatevi del Signore grande e tremendo; combattete per i vostri fratelli, per i vostri figli e le vostre figlie, per le vostre mogli e per le vostre case!».</p>
<p class="C4 V9">Quando i nostri nemici vennero a sapere che eravamo informati della cosa, Dio fece fallire il loro disegno e noi tutti tornammo alle mura, ognuno al suo lavoro.</p>
<p class="C4 V10">Da quel giorno la metà dei miei giovani lavorava e l'altra metà stava armata di lance, di scudi, di archi, di corazze; i capi erano dietro tutta la casa di Giuda.</p>
<p class="C4 V11">Quelli che costruivano le mura e quelli che portavano o caricavano i pesi, con una mano lavoravano e con l'altra tenevano la loro arma;</p>
<p class="C4 V12">tutti i costruttori, lavorando, portavano ciascuno la spada cinta ai fianchi. Il trombettiere stava accanto a me.</p>
<p class="C4 V13">Dissi allora ai notabili, ai magistrati e al resto del popolo: «L'opera è grande ed estesa e noi siamo sparsi sulle mura e distanti l'uno dall'altro.</p>
<p class="C4 V14">Dovunque udirete il suono della tromba, raccoglietevi presso di noi; il nostro Dio combatterà per noi».</p>
<p class="C4 V15">Così continuavamo i lavori, mentre la metà della mia gente teneva impugnata la lancia, dall'apparire dell'alba allo spuntar delle stelle.</p>
<p class="C4 V16">Anche in quell'occasione dissi al popolo: «Ognuno con il suo aiutante passi la notte dentro Gerusalemme, per far con noi la guardia durante la notte e riprendere il lavoro di giorno».</p>
<p class="C4 V17">Io poi, i miei fratelli, i miei servi e gli uomini di guardia che mi seguivano, non ci togliemmo mai le vesti; ognuno teneva l'arma a portata di mano.</p>
<p class="C5 V1">Si alzò un gran lamento da parte della gente del popolo e delle loro mogli contro i loro fratelli Giudei.</p>
<p class="C5 V2">Alcuni dicevano: «Noi, i nostri figli e le nostre figlie siamo numerosi; ci si dia il grano perché possiamo mangiare e vivere!».</p>
<p class="C5 V3">Altri dicevano: «Dobbiamo impegnare i nostri campi, le nostre vigne e le nostre case per assicurarci il grano durante la carestia!».</p>
<p class="C5 V4">Altri ancora dicevano: «Abbiamo preso denaro a prestito sui nostri campi e sulle nostre vigne per pagare il tributo del re.</p>
<p class="C5 V5">La nostra carne è come la carne dei nostri fratelli, i nostri figli sono come i loro figli; ecco dobbiamo sottoporre i nostri figli e le nostre figlie alla schiavitù e alcune delle nostre figlie sono già state ridotte schiave; noi non abbiamo via d'uscita, perché i nostri campi e le nostre vigne sono in mano d'altri».</p>
<p class="C5 V6">Quando udii i loro lamenti e queste parole, ne fui molto indignato.</p>
<p class="C5 V7">Dopo aver riflettuto dentro di me, ripresi duramente i notabili e i magistrati e dissi loro: «Dunque voi esigete un interesse da usuraio dai nostri fratelli?». Convocai contro di loro una grande assemblea</p>
<p class="C5 V8">e dissi loro: «Noi, secondo la nostra possibilità, abbiamo riscattato i nostri fratelli Giudei che si erano venduti agli stranieri e voi stessi vendereste i vostri fratelli ed essi si venderebbero a noi?». Allora quelli tacquero e non seppero che rispondere.</p>
<p class="C5 V9">Io dissi: «Quello che voi fate non è ben fatto. Non dovreste voi camminare nel timore del nostro Dio per non essere scherniti dagli stranieri nostri nemici?</p>
<p class="C5 V10">Anch'io, i miei fratelli e i miei servi abbiamo dato loro in prestito denaro e grano. Ebbene, condoniamo loro questo debito!</p>
<p class="C5 V11">Rendete loro oggi stesso i loro campi, le loro vigne, i loro oliveti e le loro case e l'interesse del denaro del grano, del vino e dell'olio di cui siete creditori nei loro riguardi».</p>
<p class="C5 V12">Quelli risposero: «Restituiremo e non esigeremo più nulla da loro; faremo come tu dici». Allora chiamai i sacerdoti e in loro presenza li feci giurare che avrebbero mantenuto la promessa.</p>
<p class="C5 V13">Poi scossi la piega anteriore del mio mantello e dissi: «Così Dio scuota dalla sua casa e dai suoi beni chiunque non avrà mantenuto questa promessa e così sia egli scosso e vuotato di tutto!». Tutta l'assemblea disse: «Amen» e lodarono il Signore. Il popolo mantenne la promessa.</p>
<p class="C5 V14">Di più, da quando il re mi aveva stabilito loro governatore nel paese di Giuda, dal ventesimo anno fino al trentaduesimo anno del re Artaserse, durante dodici anni, né io né i miei fratelli mangiammo la provvista assegnata al governatore.</p>
<p class="C5 V15">I governatori che mi avevano preceduto, avevano gravato il popolo, ricevendone pane e vino, oltre a quaranta sicli d'argento; perfino i loro servi angariavano il popolo, ma io non ho fatto così, poiché ho avuto timore di Dio.</p>
<p class="C5 V16">Anzi ho messo mano ai lavori di queste mura e non abbiamo comperato alcun podere. Tutti i miei giovani erano raccolti là a lavorare.</p>
<p class="C5 V17">Avevo alla mia tavola centocinquanta uomini, Giudei e magistrati, oltre a quelli che venivano a noi dalle nazioni vicine.</p>
<p class="C5 V18">Quel che si preparava a mie spese ogni giorno era un bue, sei capi scelti di bestiame minuto e cacciagione; ogni dieci giorni vino per tutti in abbondanza. Tuttavia non ho mai chiesto la provvista assegnata al governatore, perché il popolo era già gravato abbastanza a causa dei lavori.</p>
<p class="C5 V19">Mio Dio, ricordati in mio favore per quanto ho fatto a questo popolo.</p>
<p class="C6 V1">Quando Sanballàt e Tobia e Ghesem l'Arabo e gli altri nostri nemici seppero che io avevo riedificato le mura e che non vi era più rimasta alcuna breccia, sebbene ancora io non avessi messo i battenti alle porte,</p>
<p class="C6 V2">Sanballàt e Ghesem mi mandarono a dire: «Vieni e troviamoci insieme a Chefirim, nella valle di Oni». Essi pensavano di farmi del male.</p>
<p class="C6 V3">Ma io inviai loro messaggeri a dire: «Sto facendo un gran lavoro e non posso scendere: perché dovrebbe interrompersi il lavoro, mentre io lo lascio per scendere da voi?».</p>
<p class="C6 V4">Essi mandarono quattro volte a dirmi la stessa cosa e io risposi nello stesso modo.</p>
<p class="C6 V5">Allora Sanballàt mi mandò a dire la stessa cosa la quinta volta per mezzo del suo servo che aveva in mano una lettera aperta,</p>
<p class="C6 V6">nella quale stava scritto: «Si sente dire fra queste nazioni, e Gasmù lo afferma, che tu e i Giudei meditate di ribellarvi e perciò tu ricostruisci le mura e, secondo queste voci, tu diventeresti loro re</p>
<p class="C6 V7">e avresti inoltre stabilito profeti per far questa proclamazione a Gerusalemme: Vi è un re in Giuda! Or questi discorsi saranno riferiti al re. Vieni dunque e consultiamoci assieme».</p>
<p class="C6 V8">Ma io gli feci rispondere: «Le cose non stanno come tu dici, ma tu inventi!».</p>
<p class="C6 V9">Tutta quella gente infatti ci voleva impaurire e diceva: «Le loro mani desisteranno e il lavoro non si farà». Ora invece si sono irrobustite le mie mani!</p>
<p class="C6 V10">Io andai a casa di Semaia figlio di Delaia, figlio di Meetabèel, che si era rinchiuso là dentro; egli mi disse: «Troviamoci insieme nel tempio, dentro il santuario, e chiudiamo le porte del santuario, perché verranno ad ucciderti, di notte verranno ad ucciderti».</p>
<p class="C6 V11">Ma io risposi: «Un uomo come me può darsi alla fuga? Un uomo della mia condizione potrebbe entrare nel santuario per salvare la vita? No, io non entrerò».</p>
<p class="C6 V12">Compresi che non era mandato da Dio, ma aveva pronunziato quella profezia a mio danno, perché Tobia e Sanballàt l'avevano prezzolato.</p>
<p class="C6 V13">Era stato pagato per impaurirmi e indurmi ad agire in quel modo e a peccare, per farmi una cattiva fama ed espormi al disonore.</p>
<p class="C6 V14">Mio Dio, ricordati di Tobia e di Sanballàt, per queste loro opere; anche della profetessa Noadia e degli altri profeti che cercavano di spaventarmi!</p>
<p class="C6 V15">Le mura furono condotte a termine il venticinquesimo giorno di Elul, in cinquantadue giorni.</p>
<p class="C6 V16">Quando tutti i nostri nemici lo seppero, tutte le nazioni che stavano intorno a noi furono prese da timore e restarono molto sorprese alla vista e dovettero riconoscere che quest'opera si era compiuta per l'intervento del nostro Dio.</p>
<p class="C6 V17">In quei giorni i notabili di Giuda mandavano frequenti lettere a Tobia e da Tobia ne ricevevano;</p>
<p class="C6 V18">infatti molti in Giuda erano suoi alleati, perché egli era genero di Secania figlio di Arach e suo figlio Giovanni aveva sposato la figlia di Mesullàm figlio di Berechia.</p>
<p class="C6 V19">Anche in mia presenza parlavano bene di lui e gli riferivano le mie parole. Anche Tobia mandava lettere per intimorirmi.</p>
<p class="C7 V1">Quando le mura furono riedificate e io ebbi messo a posto le porte e i portinai, i cantori e i leviti furono stabiliti nei loro uffici,</p>
<p class="C7 V2">diedi il governo di Gerusalemme a Canàni mio fratello e ad Anania comandante della cittadella, perché era un uomo fedele e temeva Dio più di tanti altri.</p>
<p class="C7 V3">Ordinai loro: «Le porte di Gerusalemme non si aprano finché il sole non comincia a scaldare e si chiudano e si sbarrino le porte mentre i cittadini sono ancora in piedi; si stabiliscano delle guardie prese fra gli abitanti di Gerusalemme, ognuno al suo turno e ognuno davanti alla propria casa».</p>
<p class="C7 V4">La città era spaziosa e grande; ma dentro vi era poca gente e non si costruivano case.</p>
<p class="C7 V5">Il mio Dio mi ispirò di radunare i notabili, i magistrati e il popolo, per farne il censimento. Trovai il registro genealogico di quelli che erano tornati dall'esilio la prima volta e vi trovai scritto quanto segue:</p>
<p class="C7 V6">Questi sono gli abitanti della provincia che sono tornati dall'esilio: quelli che Nabucodònosor re di Babilonia aveva deportati e che erano tornati in Gerusalemme e in Giudea, ognuno nella sua città.</p>
<p class="C7 V7">Essi erano tornati con Zorobabele, Giosuè, Neemia, Azaria, Raamia, Nahamani, Mardocheo, Bilsan, Mispèret, Bigvai, Necum e Baana. Computo degli uomini del popolo d'Israele:</p>
<p class="C7 V8">Figli di Pareos: duemila centosettantadue.</p>
<p class="C7 V9">Figli di Sefatia: trecentosettantadue.</p>
<p class="C7 V10">Figli di Arach: seicentocinquantadue.</p>
<p class="C7 V11">Figli di Paat-Moab, cioè i figli di Giosuè e di Ioab: duemila ottocentodiciotto.</p>
<p class="C7 V12">Figli di Elam: milleduecento cinquantaquattro.</p>
<p class="C7 V13">Figli di Zattu: ottocentoquarantacinque.</p>
<p class="C7 V14">Figli di Zaccai: settecentosessanta.</p>
<p class="C7 V15">Figli di Binnui: seicentoquarantotto.</p>
<p class="C7 V16">Figli di Bebai: seicentoventotto.</p>
<p class="C7 V17">Figli di Azgad: duemilatrecento ventidue.</p>
<p class="C7 V18">Figli di Adonikam: seicentosessantasette.</p>
<p class="C7 V19">Figli di Bigvai: duemilasessantasette.</p>
<p class="C7 V20">Figli di Adin: seicentocinquantacinque.</p>
<p class="C7 V21">Figli di Ater, cioè di Ezechia: novantotto.</p>
<p class="C7 V22">Figli di Casum: trecentoventotto.</p>
<p class="C7 V23">Figli di Bezai: trecentoventiquattro.</p>
<p class="C7 V24">Figli di Carif: centododici.</p>
<p class="C7 V25">Figli di Gàbaon: novantacinque.</p>
<p class="C7 V26">Uomini di Betlemme e di Netofa: centottantotto.</p>
<p class="C7 V27">Uomini di Anatòt: centoventotto.</p>
<p class="C7 V28">Uomini di Bet-Azmàvet: quarantadue.</p>
<p class="C7 V29">Uomini di Kiriat-Iearìm, di Chefira e di Beeròt: settecentoquarantatré.</p>
<p class="C7 V30">Uomini di Rama e di Gheba: seicentoventuno.</p>
<p class="C7 V31">Uomini di Micmas: centoventidue.</p>
<p class="C7 V32">Uomini di Betel e di Ai: centoventitré.</p>
<p class="C7 V33">Uomini di un altro Nebo: cinquantadue.</p>
<p class="C7 V34">Figli di un altro Elam: milleduecento cinquantaquattro.</p>
<p class="C7 V35">Figli di Carim: trecentoventi.</p>
<p class="C7 V36">Figli di Gerico: trecentoquarantacinque.</p>
<p class="C7 V37">Figli di Lod, di Cadid e di Ono: settecentoventuno.</p>
<p class="C7 V38">Figli di Senaà: tremilanovecentotrenta.</p>
<p class="C7 V39">I sacerdoti: figli di Iedaia della casa di Giosuè: novecentosessantatré.</p>
<p class="C7 V40">Figli di Immer: millecinquantadue.</p>
<p class="C7 V41">Figli di Pascur: milleduecentoquarantasette.</p>
<p class="C7 V42">Figli di Carim: millediciassette.</p>
<p class="C7 V43">I leviti: figli di Giosuè, cioè di Kadmiel, di Binnui e di Odevà: settantaquattro.</p>
<p class="C7 V44">I cantori: figli di Asaf: centoquarantotto.</p>
<p class="C7 V45">I portieri: figli di Ater, figli di Talmon, figli di Akkub, figli di Catità, figli di Sobai: centotrentotto.</p>
<p class="C7 V46">Gli oblati: figli di Zica, figli di Casufa, figli di Tabbaot,</p>
<p class="C7 V47">figli di Keros, figli di Sia, figli di Padon,</p>
<p class="C7 V48">figli di Lebana, figli di Agabà, figli di Salmai,</p>
<p class="C7 V49">figli di Canan, figli di Ghiddel, figli di Gacar,</p>
<p class="C7 V50">figli di Reaia, figli di Rezin, figli di Nekoda,</p>
<p class="C7 V51">figli di Gazzam, figli di Uzza, figli di Pasèach,</p>
<p class="C7 V52">figli di Besai, figli dei Meunim, figli dei Nefisesim,</p>
<p class="C7 V53">figli di Bakbuk, figli di Cakufa. figli di Carcur,</p>
<p class="C7 V54">figli di Baslit, figli di Mechida, figli di Carsa,</p>
<p class="C7 V55">figli di Barkos, figli di Sisara, figli di Temach,</p>
<p class="C7 V56">figli di Neziach, figli di Catifa.</p>
<p class="C7 V57">Discendenti dei servi di Salomone: figli di Sotai, figli di Sofèret, figli di Perida,</p>
<p class="C7 V58">figli di Iaala, figli di Darkon, figli di Ghiddel,</p>
<p class="C7 V59">figli di Sefatia, figli di Cattil, figli di Pochèret-Azzebàim, figli di Amòn.</p>
<p class="C7 V60">Totale degli oblati e dei discendenti dei servi di Salomone: trecentonovantadue.</p>
<p class="C7 V61">Ecco quelli che tornarono da Tel-Melach, da Tel-Carsa, da Cherub-Addòn e da Immer e che non avevano potuto stabilire il loro casato per dimostrare che erano della stirpe di Israele:</p>
<p class="C7 V62">figli di Delaia, figli di Tobia, figli di Nekoda: seicentoquarantadue.</p>
<p class="C7 V63">Tra i sacerdoti: figli di Cobaia, figli di Akkos, figli di Barzillài, il quale aveva sposato una delle figlie di Barzillài il Galaadita e fu chiamato con il loro nome.</p>
<p class="C7 V64">Questi cercarono il loro registro genealogico, ma non lo trovarono e furono quindi esclusi dal sacerdozio;</p>
<p class="C7 V65">il governatore ordinò loro di non mangiare cose santissime finché non si presentasse un sacerdote con Urim e Tummim.</p>
<p class="C7 V66">La comunità nel suo totale era di quarantaduemila trecentosessanta persone,</p>
<p class="C7 V67">oltre ai loro schiavi e alle loro schiave in numero di settemila trecentotrentasette. Avevano anche duecentoquarantacinque cantori e cantanti.</p>
<p class="C7 V68">Avevano settecentotrentasei cavalli, duecentoquarantacinque muli,</p>
<p class="C7 V69">quattrocentotrentacinque cammelli, seimila settecentoventi asini.</p>
<p class="C7 V70">Alcuni dei capifamiglia offrirono doni per la fabbrica. Il governatore diede al tesoro mille dracme d'oro, cinquanta coppe, cinquecentotrenta vesti sacerdotali.</p>
<p class="C7 V71">Alcuni capifamiglia diedero al tesoro della fabbrica ventimila dracme d'oro e duemiladuecento mine d'argento.</p>
<p class="C7 V72">Il resto del popolo diede ventimila dracme d'oro, duemila mine d'argento e sessantanove vesti sacerdotali.</p>
<p class="C7 V73">I sacerdoti, i leviti, i portieri, i cantori, alcuni del popolo, gli oblati e tutti gli Israeliti si stabilirono nelle loro città. Come giunse il settimo mese, gli Israeliti erano nelle loro città.</p>
<p class="C8 V1">Allora tutto il popolo si radunò come un solo uomo sulla piazza davanti alla porta delle Acque e disse ad Esdra lo scriba di portare il libro della legge di Mosè che il Signore aveva dato a Israele.</p>
<p class="C8 V2">Il primo giorno del settimo mese, il sacerdote Esdra portò la legge davanti all'assemblea degli uomini, delle donne e di quanti erano capaci di intendere.</p>
<p class="C8 V3">Lesse il libro sulla piazza davanti alla porta delle Acque, dallo spuntar della luce fino a mezzogiorno, in presenza degli uomini, delle donne e di quelli che erano capaci di intendere; tutto il popolo porgeva l'orecchio a sentire il libro della legge.</p>
<p class="C8 V4">Esdra lo scriba stava sopra una tribuna di legno, che avevano costruito per l'occorrenza e accanto a lui stavano, a destra Mattitia, Sema, Anaia, Uria, Chelkia e Maaseia; a sinistra Pedaia, Misael, Malchia, Casum, Casbaddàna, Zaccaria e Mesullàm.</p>
<p class="C8 V5">Esdra aprì il libro in presenza di tutto il popolo, poiché stava più in alto di tutto il popolo; come ebbe aperto il libro, tutto il popolo si alzò in piedi.</p>
<p class="C8 V6">Esdra benedisse il Signore Dio grande e tutto il popolo rispose: «Amen, amen», alzando le mani; si inginocchiarono e si prostrarono con la faccia a terra dinanzi al Signore.</p>
<p class="C8 V7">Giosuè, Bani, Serebia, Iamin, Akkub, Sabbetài, Odia, Maaseia, Kelita, Azaria, Iozabàd, Canàn, Pelaia, leviti, spiegavano la legge al popolo e il popolo stava in piedi al suo posto.</p>
<p class="C8 V8">Essi leggevano nel libro della legge di Dio a brani distinti e con spiegazioni del senso e così facevano comprendere la lettura.</p>
<p class="C8 V9">Neemia, che era il governatore, Esdra sacerdote e scriba e i leviti che ammaestravano il popolo dissero a tutto il popolo: «Questo giorno è consacrato al Signore vostro Dio; non fate lutto e non piangete!». Perché tutto il popolo piangeva, mentre ascoltava le parole della legge.</p>
<p class="C8 V10">Poi Neemia disse loro: «Andate, mangiate carni grasse e bevete vini dolci e mandate porzioni a quelli che nulla hanno di preparato, perché questo giorno è consacrato al Signore nostro; non vi rattristate, perché la gioia del Signore è la vostra forza».</p>
<p class="C8 V11">I leviti calmavano tutto il popolo dicendo: «Tacete, perché questo giorno è santo; non vi rattristate!».</p>
<p class="C8 V12">Tutto il popolo andò a mangiare, a bere, a mandare porzioni ai poveri e a far festa, perché avevano compreso le parole che erano state loro proclamate.</p>
<p class="C8 V13">Il secondo giorno i capifamiglia di tutto il popolo, i sacerdoti e i leviti si radunarono presso Esdra lo scriba per esaminare le parole della legge.</p>
<p class="C8 V14">Trovarono scritto nella legge data dal Signore per mezzo di Mosè, che gli Israeliti dovevano dimorare in capanne durante la festa del settimo mese.</p>
<p class="C8 V15">Allora fecero sapere la cosa e pubblicarono questo bando in tutte le loro città e in Gerusalemme: «Andate al monte e portatene rami di ulivo, rami di olivastro, rami di mirto, rami di palma e rami di alberi ombrosi, per fare capanne, come sta scritto».</p>
<p class="C8 V16">Allora il popolo andò fuori, portò i rami e si fece ciascuno la sua capanna sul tetto della propria casa, nei loro cortili, nei cortili della casa di Dio, sulla piazza della porta delle Acque e sulla piazza della porta di Efraim.</p>
<p class="C8 V17">Così tutta la comunità di coloro che erano tornati dalla deportazione si fece capanne e dimorò nelle capanne. Dal tempo di Giosuè figlio di Nun fino a quel giorno, gli Israeliti non avevano più fatto nulla di simile. Vi fu gioia molto grande.</p>
<p class="C8 V18">Esdra fece la lettura del libro della legge di Dio ogni giorno, dal primo all'ultimo; la festa si celebrò durante sette giorni e l'ottavo vi fu una solenne assemblea secondo il rito.</p>
<p class="C9 V1">Il ventiquattro dello stesso mese, gli Israeliti si radunarono per un digiuno, vestiti di sacco e coperti di polvere.</p>
<p class="C9 V2">Quelli che appartenevano alla stirpe d'Israele si separarono da tutti gli stranieri, si presentarono dinanzi a Dio e confessarono i loro peccati e le iniquità dei loro padri.</p>
<p class="C9 V3">Poi si alzarono in piedi nel posto dove si trovavano e fu fatta la lettura del libro della legge del Signore loro Dio, per un quarto della giornata; per un altro quarto essi fecero la confessione dei peccati e si prostrarono davanti al Signore loro Dio.</p>
<p class="C9 V4">Giosuè, Bani, Kadmiel, Sebania, Bunni, Serebia, Bani e Kenani si alzarono sulla pedana dei leviti e invocarono a gran voce il Signore loro Dio.</p>
<p class="C9 V5">I leviti Giosuè, Kadmiel, Bani, Casabnia, Serebia, Odia, Sebania e Petachia dissero: «Alzatevi e benedite il Signore vostro Dio ora e sempre! Si benedica il tuo nome glorioso che è esaltato al di sopra di ogni benedizione e di ogni lode!</p>
<p class="C9 V6">Tu, tu solo sei il Signore, tu hai fatto i cieli, i cieli dei cieli e tutte le loro schiere, la terra e quanto sta su di essa, i mari e quanto è in essi; tu fai vivere tutte queste cose e l'esercito dei cieli ti adora.</p>
<p class="C9 V7">Tu sei il Signore, il Dio che hai scelto Abram, lo hai fatto uscire da Ur dei Caldei e lo hai chiamato Abramo.</p>
<p class="C9 V8">Tu hai trovato il suo cuore fedele davanti a te e hai stabilito con lui un'alleanza, promettendogli di dare alla sua discendenza il paese dei Cananei, degli Hittiti, degli Amorrei, dei Perizziti, dei Gebusei e dei Gergesei; tu hai mantenuto la tua parola, perché sei giusto.</p>
<p class="C9 V9">Tu hai visto l'afflizione dei nostri padri in Egitto e hai ascoltato il loro grido presso il Mare Rosso;</p>
<p class="C9 V10">hai operato segni e prodigi contro il faraone, contro tutti i suoi servi, contro tutto il popolo del suo paese, perché sapevi che essi avevano trattato i nostri padri con durezza; ti sei fatto un nome fino ad oggi.</p>
<p class="C9 V11">Hai aperto il mare davanti a loro, ed essi sono passati in mezzo al mare sull'asciutto; quelli che li inseguivano tu li hai precipitati nell'abisso, come una pietra in fondo alle acque impetuose.</p>
<p class="C9 V12">Li hai guidati di giorno con una colonna di nube e di notte con una colonna di fuoco, per rischiarare loro la strada su cui camminare.</p>
<p class="C9 V13">Sei sceso sul monte Sinai e hai parlato con loro dal cielo e hai dato loro decreti giusti e leggi di verità, buoni statuti e buoni comandi;</p>
<p class="C9 V14">hai fatto loro conoscere il tuo santo sabato e hai dato loro comandi, decreti e una legge per mezzo di Mosè tuo servo.</p>
<p class="C9 V15">Hai dato loro pane del cielo quando erano affamati e hai fatto scaturire acqua dalla rupe quando erano assetati e hai comandato loro che andassero a prendere in possesso il paese che avevi giurato di dare loro.</p>
<p class="C9 V16">Ma essi, i nostri padri, si sono comportati con superbia, hanno indurito la loro cervice e non hanno obbedito ai tuoi comandi;</p>
<p class="C9 V17">si sono rifiutati di obbedire e non si sono ricordati dei miracoli che tu avevi operato in loro favore; hanno indurito la loro cervice e nella loro ribellione si sono dati un capo per tornare alla loro schiavitù. Ma tu sei un Dio pronto a perdonare, pietoso e misericordioso, lento all'ira e di grande benevolenza e non li hai abbandonati.</p>
<p class="C9 V18">Anche quando si sono fatti un vitello di metallo fuso e hanno detto: Ecco il tuo Dio che ti ha fatto uscire dall'Egitto! e ti hanno insultato gravemente,</p>
<p class="C9 V19">tu nella tua misericordia non li hai abbandonati nel deserto: la colonna di nube che stava su di loro non ha cessato di guidarli durante il giorno per il loro cammino e la colonna di fuoco non ha cessato di rischiarar loro la strada su cui camminavano di notte.</p>
<p class="C9 V20">Hai concesso loro il tuo spirito buono per istruirli e non hai rifiutato la tua manna alle loro bocche e hai dato loro l'acqua quando erano assetati.</p>
<p class="C9 V21">Per quarant'anni li hai nutriti nel deserto e non è mancato loro nulla; le loro vesti non si sono logorate e i loro piedi non si sono gonfiati.</p>
<p class="C9 V22">Poi hai dato loro regni e popoli e li hai spartiti fra di loro come un sovrappiù; essi hanno posseduto il paese di Sicon, cioè il paese del re di Chesbòn e il paese di Og re di Basan.</p>
<p class="C9 V23">Hai moltiplicato i loro figli come le stelle del cielo e li hai introdotti nel paese in cui avevi promesso ai loro padri di farli entrare per possederlo.</p>
<p class="C9 V24">I loro figli vi sono entrati e hanno preso in possesso il paese; tu hai umiliato dinanzi a loro i Cananei che abitavano il paese e li hai messi nelle loro mani con i loro re e con i popoli del paese, perché ne disponessero a loro piacere.</p>
<p class="C9 V25">Essi si sono impadroniti di fortezze, di una terra grassa, e hanno posseduto case piene d'ogni bene, cisterne scavate, vigne, oliveti, alberi da frutto in abbondanza; hanno mangiato e si sono saziati e si sono ingrassati e hanno vissuto in delizie per la tua grande bontà.</p>
<p class="C9 V26">Ma poi sono stati disobbedienti, si sono ribellati contro di te, si sono gettati la tua legge dietro le spalle, hanno ucciso i tuoi profeti che li scongiuravano di tornare a te, e ti hanno offeso gravemente.</p>
<p class="C9 V27">Perciò tu li hai messi nelle mani dei loro nemici, che li hanno oppressi. Ma al tempo della loro angoscia essi hanno gridato a te e tu li hai ascoltati dal cielo e, nella tua grande misericordia, tu hai dato loro liberatori, che li hanno strappati dalle mani dei loro nemici.</p>
<p class="C9 V28">Ma quando avevano pace, ritornavano a fare il male dinanzi a te, perciò tu li abbandonavi nelle mani dei loro nemici, che li opprimevano; poi quando ricominciavano a gridare a te, tu li esaudivi dal cielo; così nella tua misericordia più volte li hai salvati.</p>
<p class="C9 V29">Tu li ammonivi per farli tornare alla tua legge; ma essi si mostravano superbi e non obbedivano ai tuoi comandi; peccavano contro i tuoi decreti, che fanno vivere chi li mette in pratica; la loro spalla rifiutava il giogo, indurivano la loro cervice e non obbedivano.</p>
<p class="C9 V30">Hai pazientato con loro molti anni e li hai scongiurati per mezzo del tuo spirito e per bocca dei tuoi profeti; ma essi non hanno voluto prestare orecchio. Allora li hai messi nelle mani dei popoli dei paesi stranieri.</p>
<p class="C9 V31">Però nella tua molteplice compassione, tu non li hai sterminati del tutto e non li hai abbandonati perché sei un Dio clemente e misericordioso.</p>
<p class="C9 V32">Ora, Dio nostro, Dio grande, potente e tremendo, che mantieni l'alleanza e la misericordia, non sembri poca cosa ai tuoi occhi tutta la sventura che è piombata su di noi, sui nostri re, sui nostri capi, sui nostri sacerdoti, sui nostri profeti, sui nostri padri, su tutto il tuo popolo, dal tempo dei re d'Assiria fino ad oggi.</p>
<p class="C9 V33">Tu sei stato giusto in tutto quello che ci è avvenuto, poiché tu hai agito fedelmente, mentre noi ci siamo comportati con empietà.</p>
<p class="C9 V34">I nostri re, i nostri capi, i nostri sacerdoti, i nostri padri non hanno messo in pratica la tua legge e non hanno obbedito né ai comandi né agli ammonimenti con i quali tu li scongiuravi.</p>
<p class="C9 V35">Essi mentre godevano del loro regno, del grande benessere che tu largivi loro e del paese vasto e fertile che tu avevi messo a loro disposizione, non ti hanno servito e non hanno abbandonato le loro azioni malvage.</p>
<p class="C9 V36">Oggi eccoci schiavi nel paese che tu hai concesso ai nostri padri perché ne mangiassero i frutti e ne godessero i beni.</p>
<p class="C9 V37">I suoi prodotti abbondanti sono dei re ai quali tu ci hai sottoposti a causa dei nostri peccati e che sono padroni dei nostri corpi e del nostro bestiame a loro piacere, e noi siamo in grande angoscia».</p>
<p class="C10 V1">«A causa di tutto questo noi vogliamo sancire un impegno stabile e lo mettiamo in iscritto. Sul documento sigillato vi siano le firme dei nostri capi, dei nostri leviti e dei nostri sacerdoti».</p>
<p class="C10 V2">Sul documento sigillato firmarono Neemia il governatore, figlio di Akalià, e Sedecìa,</p>
<p class="C10 V3">Seraia, Azaria, Geremia,</p>
<p class="C10 V4">Pascur, Amaria, Malchia,</p>
<p class="C10 V5">Cattus, Sebania, Malluch,</p>
<p class="C10 V6">Carim, Meremòt, Abdia,</p>
<p class="C10 V7">Daniele, Ghinneton, Baruch,</p>
<p class="C10 V8">Mesullàm, Abia, Miamin,</p>
<p class="C10 V9">Maazia, Bilgai, Semaia; questi sono i sacerdoti.</p>
<p class="C10 V10">Leviti: Giosuè, figlio di Azania, Binnui dei figli di Chenadàd, Kadmiel,</p>
<p class="C10 V11">e i loro fratelli Sebania, Odia, Kelita, Pelaia, Canàn,</p>
<p class="C10 V12">Mica, Recob, Casaoià,</p>
<p class="C10 V13">Zaccur, Serebia, Sebania,</p>
<p class="C10 V14">Odia, Bani, Beninu.</p>
<p class="C10 V15">Capi del popolo: Pareos, Pacat-Moab, Elam, Zattu, Bani,</p>
<p class="C10 V16">Bunni, Azgad, Bebai,</p>
<p class="C10 V17">Adonia, Bigvai, Adin,</p>
<p class="C10 V18">Ater, Ezechia, Azzur,</p>
<p class="C10 V19">Odia, Casum, Bezai,</p>
<p class="C10 V20">Carif, Anatòt, Nebai,</p>
<p class="C10 V21">Magpias, Mesullàm, Chezìr,</p>
<p class="C10 V22">Mesezabeèl, Zadòk, Iaddua,</p>
<p class="C10 V23">Pelatia, Canan, Anaia,</p>
<p class="C10 V24">Osea, Anania, Cassùb,</p>
<p class="C10 V25">Alloches, Pilca, Sobek,</p>
<p class="C10 V26">Recum, Casabna, Maaseia,</p>
<p class="C10 V27">Achia, Canàn, Anan,</p>
<p class="C10 V28">Malluch, Carim, Baana.</p>
<p class="C10 V29">Il resto del popolo, i sacerdoti, i leviti, i portieri, i cantori, gli oblati e quanti si erano separati dai popoli dei paesi stranieri per aderire alla legge di Dio, le loro mogli, i loro figli e le loro figlie, quanti avevano conoscenza e intelligenza,</p>
<p class="C10 V30">si unirono ai loro fratelli più ragguardevoli e si impegnarono con giuramento a camminare nella legge di Dio, data per mezzo di Mosè, servo di Dio, ad osservare e mettere in pratica tutti i comandi del Signore, Dio nostro, le sue decisioni e le sue leggi.</p>
<p class="C10 V31">E in particolare: a non dare le nostre figlie agli abitanti del paese e a non prendere le loro figlie per i nostri figli;</p>
<p class="C10 V32">a non comprar nulla in giorno di sabato o in altro giorno sacro dai popoli che portassero a vendere in giorno di sabato qualunque genere di merci o di derrate; a lasciare in riposo la terra ogni settimo anno e a rinunziare a ogni credito.</p>
<p class="C10 V33">Ci siamo anche imposto per legge di dare ogni anno il terzo di un siclo per il servizio della casa del nostro Dio:</p>
<p class="C10 V34">per i pani dell'offerta, per il sacrificio continuo, per l'olocausto perenne, per i sacrifici dei sabati, dei noviluni, delle feste, per le offerte sacre, per i sacrifici espiatori in favore di Israele e per ogni lavoro della casa del nostro Dio.</p>
<p class="C10 V35">Tirando a sorte, noi sacerdoti, leviti e popolo abbiamo deciso circa l'offerta della legna da portare alla casa del nostro Dio, secondo i nostri casati paterni, a tempi fissi, anno per anno, perché sia bruciata sull'altare del Signore nostro Dio, come sta scritto nella legge.</p>
<p class="C10 V36">Ci siamo impegnati a portare ogni anno nel tempio le primizie del nostro suolo e le primizie di ogni frutto di qualunque pianta,</p>
<p class="C10 V37">come anche i primogeniti dei nostri figli e del nostro bestiame, secondo quanto sta scritto nella legge, e i primi parti del nostro bestiame grosso e minuto, per presentarli nella casa del nostro Dio ai sacerdoti che prestano servizio nella casa del nostro Dio.</p>
<p class="C10 V38">Ci siamo anche impegnati a portare ai sacerdoti nelle stanze della casa del nostro Dio le primizie della nostra pasta, le nostre offerte prelevate, cioè le primizie dei frutti di qualunque albero, del vino e dell'olio, e a dare la decima delle rendite del nostro suolo ai leviti. I leviti stessi preleveranno queste decime in tutti i luoghi da noi coltivati.</p>
<p class="C10 V39">Un sacerdote, figlio di Aronne, sarà con i leviti quando preleveranno le decime; i leviti porteranno un decimo della decima alla casa del nostro Dio nelle stanze del tesoro;</p>
<p class="C10 V40">perché in quelle stanze i figli d'Israele e i figli di Levi devono portare l'offerta prelevata sul frumento, sul vino e sull'olio; in quel luogo stanno gli arredi del santuario, i sacerdoti che prestano il servizio, i portieri e i cantori. Ci siamo impegnati così a non trascurare la casa del nostro Dio.</p>
<p class="C11 V1">I capi del popolo si sono stabiliti a Gerusalemme; il resto del popolo ha tirato a sorte per far venire uno su dieci a popolare Gerusalemme, la città santa; gli altri nove potevano rimanere nelle altre città.</p>
<p class="C11 V2">Il popolo benedisse quanti si erano offerti spontaneamente per abitare in Gerusalemme.</p>
<p class="C11 V3">Ecco i capi della provincia che si sono stabiliti a Gerusalemme, mentre nelle città di Giuda ognuno si è stabilito nella sua proprietà, nella sua città: Israeliti, sacerdoti, leviti, oblati e i discendenti dei servi di Salomone.</p>
<p class="C11 V4">A Gerusalemme si sono stabiliti i figli di Giuda e i figli di Beniamino. Dei figli di Giuda: Ataia, figlio di Uzzia, figlio di Zaccaria, figlio di Amaria, figlio di Sefatia, figlio di Macalalèel, dei figli di Perez:</p>
<p class="C11 V5">Maaseia figlio di Baruch, figlio di Col-Coze, figlio di Cazaia, figlio di Adaia, figlio di Ioiarib, figlio di Zaccaria, figlio della famiglia Selanita.</p>
<p class="C11 V6">Totale dei figli di Perez che si sono stabiliti a Gerusalemme: quattrocentosessantotto uomini valorosi.</p>
<p class="C11 V7">Questi sono i figli di Beniamino: Sallu figlio di Mesullàm, figlio di Ioed, figlio di Pedaia, figlio di Kolaia, figlio di Maaseia, figlio di Itiel, figlio di Isaia;</p>
<p class="C11 V8">dopo di lui, Gabbai, Sallai: in tutto, novecentoventotto.</p>
<p class="C11 V9">Gioele figlio di Zicrì; era loro capo e Giuda figlio di Assenùa era il secondo capo della città.</p>
<p class="C11 V10">Dei sacerdoti: Iedaia, Ioiarìb, Iachin,</p>
<p class="C11 V11">Seraia figlio di Chelkia, figlio di Mesullàm, figlio di Zadòk, figlio di Meraiòt, figlio di Achitùb, capo del tempio,</p>
<p class="C11 V12">e i loro fratelli addetti al lavoro del tempio, in numero di ottocentoventidue; Adaia figlio di Ierocam, figlio di Pelalia, figlio di Amsi, figlio di Zaccaria, figlio di Pascur, figlio di Malchia,</p>
<p class="C11 V13">e i suoi fratelli, capi delle casate, in numero di duecentoquarantadue; Amasai figlio di Azareèl, figlio di Aczai, figlio di Mesillemòt, figlio di Immer,</p>
<p class="C11 V14">e i loro fratelli uomini valorosi, in numero di centoventotto; Zabdiel figlio di Ghedolìm era loro capo.</p>
<p class="C11 V15">Dei leviti: Semaia figlio di Cassùb, figlio di Azrikam, figlio di Casabià, figlio di Bunni;</p>
<p class="C11 V16">Sabbetài e Iozabàd, preposti al servizio esterno del tempio, fra i capi dei leviti;</p>
<p class="C11 V17">Mattania figlio di Mica, figlio di Zabdi, figlio di Asaf, il capo della salmodia, che intonava le lodi durante la preghiera; Bakbukia che gli veniva secondo tra i suoi fratelli; Abda figlio di Sammua, figlio di Galal, figlio di Ieditun.</p>
<p class="C11 V18">Totale dei leviti nella città santa: duecentottantaquattro.</p>
<p class="C11 V19">I portieri: Akkub, Talmon e i loro fratelli, custodi delle porte: centosettantadue.</p>
<p class="C11 V20">Il resto d'Israele, dei sacerdoti e dei leviti si è stabilito in tutte le città di Giuda, ognuno nella sua proprietà.</p>
<p class="C11 V21">Gli oblati si sono stabiliti sull'Ofel e Zica e Ghispa erano a capo degli oblati.</p>
<p class="C11 V22">Il capo dei leviti a Gerusalemme era Uzzi figlio di Bani, figlio di Casabià, figlio di Mattania, figlio di Mica, dei figli di Asaf, che erano i cantori addetti al servizio del tempio;</p>
<p class="C11 V23">poiché vi era un ordine del re che riguardava i cantori e vi era una provvista assicurata loro ogni giorno.</p>
<p class="C11 V24">Petachia figlio di Mesezabeel, dei figli di Zerach, figlio di Giuda, suppliva il re per tutti gli affari del popolo.</p>
<p class="C11 V25">Quanto ai villaggi con le loro campagne, alcuni figli di Giuda si sono stabiliti in Kiriat-Arba e nei villaggi dipendenti, in Dibon e nei suoi villaggi, in Iekabseèl e nei suoi villaggi,</p>
<p class="C11 V26">in Iesuà, in Molada, in Bet-Pelet,</p>
<p class="C11 V27">in Cazar-Sual, in Bersabea e nei suoi villaggi,</p>
<p class="C11 V28">in Ziklàg, in Mecona e nei suoi villaggi,</p>
<p class="C11 V29">in En-Rimmòn, in Zorea, in Iarmut,</p>
<p class="C11 V30">in Zanoach, in Adullam e nei suoi villaggi, in Lachis e nei suoi villaggi, in Azeka e nei suoi villaggi. Si sono stabiliti da Bersabea fino alla valle di Hinnòm.</p>
<p class="C11 V31">I figli di Beniamino si sono stabiliti a Gheba, Micmas, Ai, Betel e nei luoghi che ne dipendevano;</p>
<p class="C11 V32">ad Anatòt, Nob, Anania,</p>
<p class="C11 V33">a Cazòr, Rama, Ghittàim,</p>
<p class="C11 V34">Cadid, Zeboim, Neballat,</p>
<p class="C11 V35">e Lod e Ono, nella valle degli Artigiani.</p>
<p class="C11 V36">Dei leviti parte si è stabilita con Giuda, parte con Beniamino.</p>
<p class="C12 V1">Questi sono i sacerdoti e i leviti che sono tornati con Zorobabèle figlio di Sealtiel, e con Giosuè: Seraia, Geremia, Esdra,</p>
<p class="C12 V2">Amaria, Malluch, Cattus,</p>
<p class="C12 V3">Secania, Recum, Meremòt,</p>
<p class="C12 V4">Iddo, Ghinneton, Abia,</p>
<p class="C12 V5">Miamin, Maadia, Bilga,</p>
<p class="C12 V6">Semaia, Ioiarìb, Iedaia,</p>
<p class="C12 V7">Sallu, Amok, Chelkia, Iedaia. Questi erano i capi dei sacerdoti e dei loro fratelli al tempo di Giosuè.</p>
<p class="C12 V8">Leviti: Giosuè, Binnui, Kadmiel, Serebia, Giuda, Mattania, che con i suoi fratelli era preposto al canto degli inni di lode.</p>
<p class="C12 V9">Bakbukia e Unni, loro fratelli, stavano di fronte a loro secondo i loro turni di servizio.</p>
<p class="C12 V10">Giosuè generò Ioiachìm; Ioiachìm generò Eliasìb; Eliasìb generò Ioiadà;</p>
<p class="C12 V11">Ioiadà generò Giònata; Giònata generò Iaddua.</p>
<p class="C12 V12">Al tempo di Ioiachìm i sacerdoti che erano i capi delle casate sacerdotali erano i seguenti: del casato di Seraia, Meraia; di quello di Geremia, Anania;</p>
<p class="C12 V13">di quello di Esdra, Mesullàm; di quello di Amaria, Giovanni;</p>
<p class="C12 V14">di quello di Malluk, Giònata; di quello di Sebania, Giuseppe;</p>
<p class="C12 V15">di quello di Carim, Adna; di quello di Meraiòt, Chelkài;</p>
<p class="C12 V16">di quello di Iddo, Zaccaria; di quello di Ghinneton, Mesullàm;</p>
<p class="C12 V17">di quello di Abia, Zicrì; di quello di Miniamìn...; di quello di Moadia, Piltai;</p>
<p class="C12 V18">di quello di Bilga, Sammua; di quello di Semaia, Giònata;</p>
<p class="C12 V19">di quello di Ioiarìb, Mattenai; di quello di Iedaia, Uzzi;</p>
<p class="C12 V20">di quello di Sallu, Kallài; di quello di Amok, Eber;</p>
<p class="C12 V21">di quello di Chelkia, Casabià; di quello di Iedaia, Netaneèl.</p>
<p class="C12 V22">I leviti furono registrati, quanto ai capi casato, al tempo di Eliasìb, di Ioiadà, di Giovanni e di Iaddua; e i sacerdoti sotto il regno di Dario, il Persiano.</p>
<p class="C12 V23">I capi dei casati levitici sono registrati nel libro delle Cronache fino al tempo di Giovanni, figlio di Eliasìb.</p>
<p class="C12 V24">I capi dei leviti Casabià, Serebia, Giosuè, figlio di Kadmiel, insieme con i loro fratelli, che stavano di fronte a loro, dovevano cantare inni e lodi a turni alternati, secondo l'ordine di Davide, uomo di Dio.</p>
<p class="C12 V25">Mattania, Bakbukia, Abdia, Mesullàm, Talmon, Akkub erano portieri e facevano la guardia ai magazzini delle porte.</p>
<p class="C12 V26">Questi vivevano al tempo di Ioiachìm figlio di Giosuè, figlio di Iozadàk e al tempo di Neemia il governatore e di Esdra sacerdote e scriba.</p>
<p class="C12 V27">Per la dedicazione delle mura di Gerusalemme si mandarono a cercare i leviti da tutti i luoghi dove si trovavano, per farli venire a Gerusalemme, perché la dedicazione si celebrasse con gioia, con inni e cantici e suono di cembali, saltèri e cetre.</p>
<p class="C12 V28">Gli appartenenti al corpo dei cantori si radunarono dal distretto intorno a Gerusalemme, dai villaggi dei Netofatiti,</p>
<p class="C12 V29">da Bet-Gàlgala e dal territorio di Gheba e d'Azmàvet; poiché i cantori si erano edificati villaggi nei dintorni di Gerusalemme.</p>
<p class="C12 V30">I sacerdoti e i leviti si purificarono e purificarono il popolo, le porte e le mura.</p>
<p class="C12 V31">Allora io feci salire sulle mura i capi di Giuda e formai due grandi cori. Il primo s'incamminò dal lato destro, sulle mura, verso la porta del Letame;</p>
<p class="C12 V32">dietro questo coro camminavano Osea, metà dei capi di Giuda,</p>
<p class="C12 V33">Azaria, Esdra, Mesullàm,</p>
<p class="C12 V34">Giuda, Beniamino, Semaia, Geremia,</p>
<p class="C12 V35">appartenenti al coro dei sacerdoti con le trombe; Zaccaria figlio di Giònata, figlio di Semaia, figlio di Mattania, figlio di Michea, figlio di Zaccur, figlio di Asaf,</p>
<p class="C12 V36">e i suoi fratelli Semaia, Azareèl, Milalài, Ghilalài, Maài, Netaneèl, Giuda, Canàni, con gli strumenti musicali di Davide, uomo di Dio; Esdra lo scriba camminava alla loro testa.</p>
<p class="C12 V37">Giunti alla porta della Fonte, salirono davanti a loro per la scalinata della città di Davide sulle mura in salita, oltre la casa di Davide, fino alla porta delle Acque, a oriente.</p>
<p class="C12 V38">Il secondo coro si incamminò a sinistra e io lo seguivo, con l'altra metà del popolo, sopra le mura. Passando oltre la torre dei Forni, esso andò fino al muro Largo,</p>
<p class="C12 V39">poi oltre la porta di Efraim, la porta Vecchia, la porta dei Pesci, la torre di Cananeèl, la torre di Mea, giunse fino alla porta delle Pecore; il coro si fermò alla porta della Prigione.</p>
<p class="C12 V40">I due cori si fermarono nella casa di Dio; così feci io, con la metà dei magistrati che si trovavano con me,</p>
<p class="C12 V41">e i sacerdoti Eliakìm, Maaseia, Miniamin, Michea, Elioenai, Zaccaria, Anania con le trombe</p>
<p class="C12 V42">e Maaseia, Semaia, Eleàzaro, Uzzi, Giovanni, Malchia, Elam, Ezer. I cantori facevano sentire la voce e Izrachia ne era il direttore.</p>
<p class="C12 V43">In quel giorno il popolo offrì numerosi sacrifici e si allietò, perché Dio gli aveva concesso una grande gioia. Anche le donne e i fanciulli si rallegrarono e la gioia di Gerusalemme si sentiva di lontano.</p>
<p class="C12 V44">In quel tempo, alcuni uomini furono preposti alle stanze che servivano da magazzini delle offerte, delle primizie, delle decime, perché vi raccogliessero dalle campagne dipendenti dalla città le parti assegnate dalla legge ai sacerdoti e ai leviti; perché i Giudei gioivano vedendo i sacerdoti e i leviti ai loro posti.</p>
<p class="C12 V45">Questi osservavano ciò che si riferiva al servizio del loro Dio e alle purificazioni; come facevano, dal canto loro, i cantori e i portieri, secondo l'ordine di Davide e di Salomone suo figlio.</p>
<p class="C12 V46">Poiché già anticamente, al tempo di Davide e di Asaf, vi erano capi cantori e venivano innalzati canti di lode e di ringraziamento a Dio.</p>
<p class="C12 V47">Tutto Israele, al tempo di Zorobabele e di Neemia, dava ogni giorno le porzioni assegnate ai cantori e ai portieri; dava ai leviti le cose consacrate e i leviti davano ai figli di Aronne le cose consacrate che loro spettavano.</p>
<p class="C13 V1">In quel tempo si lesse in presenza del popolo il libro di Mosè e vi si trovò scritto che l'Ammonita e il Moabita non dovevano mai entrare nella comunità di Dio,</p>
<p class="C13 V2">perché non erano venuti incontro agli Israeliti con il pane e l'acqua e perché avevano prezzolato contro di loro Balaam per maledirli, sebbene il nostro Dio avesse mutato la maledizione in benedizione.</p>
<p class="C13 V3">Quando ebbero udito la legge, separarono da Israele tutto l'elemento straniero che vi si trovava mescolato.</p>
<p class="C13 V4">Prima di questo il sacerdote Eliasìb, che era preposto alle stanze della casa del nostro Dio ed era parente di Tobia,</p>
<p class="C13 V5">aveva messo a disposizione di quest'ultimo una camera grande dove, prima di allora, si riponevano le offerte, l'incenso, gli arredi, la decima del grano, del vino e dell'olio, quanto spettava per legge ai leviti, ai cantori, ai portieri, e la parte che se ne prelevava per i sacerdoti.</p>
<p class="C13 V6">Quando si faceva tutto questo, io non ero a Gerusalemme, perché nell'anno trentaduesimo di Artaserse re di Babilonia ero tornato presso il re; ma dopo qualche tempo, ottenuta una licenza dal re,</p>
<p class="C13 V7">tornai a Gerusalemme e mi accorsi del male che Eliasìb aveva fatto in favore di Tobia, mettendo a sua disposizione una stanza nei cortili del tempio.</p>
<p class="C13 V8">La cosa mi dispiacque molto e feci gettare fuori dalla stanza tutte le masserizie appartenenti a Tobia;</p>
<p class="C13 V9">poi ordinai che si purificassero quelle camere e vi feci ricollocare gli arredi del tempio, le offerte e l'incenso.</p>
<p class="C13 V10">Seppi anche che le porzioni dovute ai leviti non erano state date e che i leviti e i cantori, incaricati del servizio, erano fuggiti ognuno al suo paese.</p>
<p class="C13 V11">Allora rimproverai i magistrati e dissi loro: «Perché la casa di Dio è stata abbandonata?». Poi radunai i leviti e i cantori e li ristabilii nei loro uffici.</p>
<p class="C13 V12">Allora tutto Giuda portò ai magazzini le decime del frumento, del vino e dell'olio;</p>
<p class="C13 V13">affidai la sorveglianza dei magazzini al sacerdote Selemia, allo scriba Zadòk, e a Pedaia, uno dei leviti; ai quali aggiunsi Canan figlio di Zaccur, figlio di Mattania, perché erano reputati uomini fedeli. Il loro ufficio era di fare le ripartizioni tra i loro fratelli.</p>
<p class="C13 V14">Ricordati per questo di me, Dio mio, e non cancellare le opere di pietà che ho fatte per la casa del mio Dio e per il suo servizio!</p>
<p class="C13 V15">In quei giorni osservai in Giuda alcuni che pigiavano nei tini in giorno di sabato, altri che trasportavano i covoni e li caricavano sugli asini, e anche vino, uva, fichi e ogni sorta di carichi, che introducevano a Gerusalemme in giorno di sabato; io protestai a causa del giorno in cui vendevano le derrate.</p>
<p class="C13 V16">C'erano anche alcuni di Tiro stabiliti a Gerusalemme che importavano pesce e ogni sorta di merci e le vendevano ai figli di Giuda in giorno di sabato e in Gerusalemme.</p>
<p class="C13 V17">Allora io rimproverai i notabili di Giuda e dissi loro: «Che cosa è mai questo male che fate, profanando il giorno di sabato?</p>
<p class="C13 V18">I nostri padri non hanno fatto così? Il nostro Dio per questo ha fatto cadere su noi e su questa città tutti questi mali. Voi accrescete l'ira accesa contro Israele, profanando il sabato!».</p>
<p class="C13 V19">Non appena le porte di Gerusalemme cominciarono a essere nell'ombra della sera, prima del sabato, io ordinai che le porte fossero chiuse e che non si riaprissero fino dopo il sabato; collocai alcuni miei servi alle porte, perché nessun carico entrasse in città durante il sabato.</p>
<p class="C13 V20">Così i mercanti e i venditori di ogni merce una o due volte passarono la notte fuori di Gerusalemme.</p>
<p class="C13 V21">Allora io protestai contro di loro e dissi: «Perché passate la notte davanti alle mura? Se lo farete un'altra volta, vi farò arrestare». Da quel momento non vennero più in giorno di sabato.</p>
<p class="C13 V22">Ordinai ai leviti che si purificassero e venissero a custodire le porte per santificare il giorno del sabato. Anche per questo ricordati di me, mio Dio, e abbi pietà di me secondo la tua grande misericordia!</p>
<p class="C13 V23">In quei giorni vidi anche che alcuni Giudei si erano ammogliati con donne di Asdòd, di Ammòn e di Moab;</p>
<p class="C13 V24">la metà dei loro figli parlava l'asdodeo, conosceva soltanto la lingua di questo o quest'altro popolo, non sapeva parlare giudaico.</p>
<p class="C13 V25">Io li rimproverai, li maledissi, ne picchiai alcuni, strappai loro i capelli e li feci giurare nel nome di Dio che non avrebbero dato le loro figlie ai figli di costoro e non avrebbero preso come mogli le figlie di quelli per i loro figli né per se stessi.</p>
<p class="C13 V26">Dissi: «Salomone, re d'Israele, non ha forse peccato appunto in questo? Certo fra le molte nazioni non ci fu un re simile a lui; era amato dal suo Dio e Dio l'aveva fatto re di tutto Israele; eppure le donne straniere fecero peccare anche lui.</p>
<p class="C13 V27">Si dovrà dunque dire di voi che commettete questo grande male, che siete infedeli al nostro Dio, prendendo mogli straniere?».</p>
<p class="C13 V28">Uno dei figli di Ioiadà figlio di Eliasìb, il sommo sacerdote, era genero di Sanballàt il Coronita; io lo cacciai via da me.</p>
<p class="C13 V29">Ricordati di loro, mio Dio, poiché hanno profanato il sacerdozio e l'alleanza dei sacerdoti e dei leviti.</p>
<p class="C13 V30">Così li purificai da ogni consuetudine straniera e ristabilii i servizi dei sacerdoti e dei leviti, assegnando a ciascuno il suo lavoro.</p>
<p class="C13 V31">Diedi anche disposizioni circa l'offerta della legna ai tempi stabiliti, e circa le primizie.</p>
<p class="C13 V32">Ricordati di me, mio Dio, per il mio bene!</p>
</div>
</div>
<div class="edizione DIODATI">
<div class="libro Nee">
<p class="CCAPITOLO VVERSO">TESTO</p>
<p class="C1 V1">Parole di Nehemia, figlio di Hakaliah, or avvenne che nel mese di Kisleu, nell'anno ventesimo, mentre mi trovavo nella fortezza di Susa,</p>
<p class="C1 V2">arrivò da Giuda Hanani uno dei miei fratelli, assieme ad alcuni altri uomini. Io li interrogai riguardo ai Giudei scampati, superstiti della cattività, e riguardo a Gerusalemme</p>
<p class="C1 V3">Essi mi dissero: «I superstiti che sono scampati dalla cattività sono laggiú nella provincia, in grande miseria e obbrobrio; inoltre le mura di Gerusalemme sono piene di brecce e le sue porte consumate dal fuoco».</p>
<p class="C1 V4">Come udii queste parole, mi posi a sedere e piansi, quindi feci cordoglio per vari giorni, e digiunai e pregai davanti al DIO del cielo.</p>
<p class="C1 V5">E dissi: «Ti supplico, o Eterno, DIO del cielo, Dio grande e tremendo, che mantieni il patto e la misericordia con quelli che ti amano e osservano i tuoi comandamenti,</p>
<p class="C1 V6">siano le tue orecchie attente e i tuoi occhi aperti, per ascoltare la preghiera del tuo servo, che rivolgo ora a te giorno e notte per i figli d'Israele tuoi servi, confessando i peccati dei figli d'Israele, che noi abbiamo commesso contro di te. Sí, io e la casa di mio padre abbiamo peccato.</p>
<p class="C1 V7">Ci siamo comportati molto malvagiamente contro di te e non abbiamo osservato i comandamenti, gli statuti e i decreti che tu ordinasti a Mosè, tuo servo.</p>
<p class="C1 V8">Ricordati della parola che ordinasti a Mosè, tuo servo, dicendo: «Se peccherete, io vi disperderò fra i popoli;</p>
<p class="C1 V9">ma se tornerete a me e osserverete i miei comandamenti e li metterete in pratica, anche se i vostri dispersi fossero ai confini del cielo, io di là li raccoglierò e li ricondurrò al luogo che ho scelto per farvi abitare il mio nome"</p>
<p class="C1 V10">Ora questi sono i tuoi servi e il tuo popolo, che tu hai redento con la tua grande potenza e con la tua forte mano.</p>
<p class="C1 V11">O Signore, ti prego, siano le tue orecchie attente alla preghiera del tuo servo e alla preghiera dei tuoi servi che prendono diletto nel temere il tuo nome; concedi Oggi stesso, ti prego, buon successo al tuo servo, facendogli trovare clemenza agli occhi di quest'uomo». Io ero allora coppiere del re.</p>
<p class="C2 V1">Nel mese di Nisan, l'anno ventesimo del re Artaserse, come il vino era portato davanti a lui, io presi il vino e lo porsi al re. Ora io non ero mai stato triste in sua presenza.</p>
<p class="C2 V2">Perciò il re mi disse: «Perché hai l'aspetto triste, anche se non sei malato? Non può esser altro che un'afflizione del cuore». Allora fui preso da una grandissima paura</p>
<p class="C2 V3">e dissi al re: «Viva il re per sempre! Come potrebbe il mio volto non essere triste quando la città dove sono i sepolcri dei miei padri è distrutta e le sue porte sono consumate dal fuoco?».</p>
<p class="C2 V4">Il re mi disse: «Che cosa domandi?». Allora io pregai il DIO del cielo</p>
<p class="C2 V5">e poi risposi al re: «Se questo piace al re e il tuo servo ha trovato favore agli occhi tuoi, lasciami andare in Giudea, nella città dei sepolcri dei miei padri, perchè possa ricostruirla».</p>
<p class="C2 V6">Il re mi disse (la regina stava seduta al suo fianco): «Quanto durerà il viaggio e quando ritornerai?». Cosí piacque al re di lasciarmi andare, e io gli indicai un termine di tempo.</p>
<p class="C2 V7">Poi dissi al re: «Se cosí piace al re, mi si diano delle lettere per i governatori della regione oltre il Fiume, affinché mi diano il lasciapassare finché sia giunto in Giuda,</p>
<p class="C2 V8">e una lettera per Asaf, sorvegliante della foresta del re, affinché mi dia il legname per costruire le porte della cittadella annessa al tempio, per le mura della città e per la casa in cui andrò ad abitare». Il re mi diede le lettere, perché la mano benefica del mio DIO era su di me.</p>
<p class="C2 V9">Giunsi cosí presso i governatori della regione oltre il Fiume e diedi loro le lettere del re. Con me il re aveva pure mandato una scorta di capi dell'esercito e di cavalieri.</p>
<p class="C2 V10">Quando però Sanballat, lo Horonita, e Tobiah, il servo Ammonita, vennero a saperlo, furono grandemente turbati, perché era giunto un uomo che cercava il bene dei figli d'Israele.</p>
<p class="C2 V11">Cosí giunsi a Gerusalemme, e vi rimasi tre giorni.</p>
<p class="C2 V12">Poi mi levai di notte assieme a pochi altri uomini, ma non dissi nulla ad alcuno di ciò che il mio DIO mi aveva messo in cuore di fare per Gerusalemme. Non avevo con me alcun altro giumento all'infuori di quello che io cavalcavo.</p>
<p class="C2 V13">Uscii di notte per la porta della Valle, nella direzione della sorgente del Dragone e della porta del Letame, ispezionando cosí le mura di Gerusalemme che erano piene di brecce e le sue porte che erano consumate dal fuoco.</p>
<p class="C2 V14">Proseguii quindi per la porta della Sorgente e la piscina del Re, ma non v'era posto per cui far passare il giumento sul quale ero.</p>
<p class="C2 V15">Allora risalii di notte la valle, sempre ispezionando le mura; infine ritornai indietro, rientrando per la porta della Valle, e cosí feci ritorno.</p>
<p class="C2 V16">I magistrati non sapevano dove io fossi andato né che cosa avessi fatto. Fino a quel momento non avevo ancora detto nulla né ai Giudei né ai sacerdoti né ai notabili né ai magistrati né ad alcuno di quelli che si occupavano dei lavori</p>
<p class="C2 V17">Allora io dissi loro: «Voi vedete la misera condizione nella quale ci troviamo: Gerusalemme è distrutta e le sue porte sono consumate dal fuoco Venite, ricostruiamo le mura di Gerusalemme, e cosí non saremo piú nell'obbrobrio!».</p>
<p class="C2 V18">Raccontai quindi loro come la mano benefica del mio DIO era stata su di me e anche le parole che il re mi aveva detto. Essi allora dissero: «Leviamoci e mettiamoci a costruire!». Cosí presero coraggio per mettere mano a questo importante lavoro.</p>
<p class="C2 V19">Quando però Sanballat, lo Horonita e Tobiah, il servo Ammonita, e Ghescem, l'arabo, vennero a saperlo, ci schernirono e ci disprezzarono, dicendo: «Che cosa state facendo? Volete forse ribellarvi al re?».</p>
<p class="C2 V20">Allora io risposi e dissi loro: «Sarà il DIO stesso del cielo a darci buon successo. Noi, suoi servi, ci metteremo a costruire, ma per voi non ci sarà né parte né diritto né ricordo in Gerusalemme».</p>
<p class="C3 V1">Eliascib, sommo sacerdote si levò allora assieme ai suoi fratelli sacerdoti e costruirono la porta delle Pecore; la consacrarono e vi misero i suoi battenti. Continuarono a costruire fino alla torre di Meah, che poi consacrarono, e fino alla Torre di Hananeel.</p>
<p class="C3 V2">Vicino a Eliascib edificarono gli uomini di Gerico, e vicino a loro edificò Zakkur, figlio di Imri.</p>
<p class="C3 V3">I figli di Senaah costruirono la porta dei Pesci, ne fecero l'intelaiatura e vi misero i suoi battenti, le serrature e le sbarre.</p>
<p class="C3 V4">Vicino a loro lavorava alle riparazioni Meremoth, figlio di Uria, figlio di Kots; vicino a loro lavorava alle riparazioni Meshullam, figlio di Berekiah, figlio di Mescezabeel; vicino a loro lavorava alle riparazioni Tsadok, figlio di Baana;</p>
<p class="C3 V5">vicino a loro lavoravano alle riparazioni i Tekoiti; ma i nobili fra di loro non piegarono il collo per fare il lavoro del loro Signore.</p>
<p class="C3 V6">Jehoiada, figlio di Paseah, e Meshullam, figlio di Besodeiah, restaurarono la porta Vecchia, ne fecero l'intelaiatura e vi misero i suoi battenti, le serrature e le sbarre.</p>
<p class="C3 V7">Vicino a loro lavoravano alle riparazioni per la residenza del governatore della regione oltre il Fiume Melatiah il Gabaonita, Jadon il Meronothita e gli uomini di Gabaon e di Mitspah.</p>
<p class="C3 V8">Vicino a loro lavorava alle riparazioni Uzziel, figlio di Harhaiah, uno degli orefici; vicino a lui lavorava alle riparazioni Hananiah, uno dei profumieri. Essi fortificarono Gerusalemme fino al Muro Largo.</p>
<p class="C3 V9">Vicino a loro lavorò alle riparazioni Refaiah, figlio di Hur, capo di metà del distretto di Gerusalemme.</p>
<p class="C3 V10">Vicino a loro lavorava alle riparazioni, di fronte alla sua casa, Jedaiah, figlio di Harumaf, vicino a lui lavorava alle riparazioni Hattush figlio di Hashabneiah.</p>
<p class="C3 V11">Malkijah, figlio di Harim, e Hashshub, figlio di Pahath-Moab, ripararono un'altra parte delle mura e la torre dei Forni.</p>
<p class="C3 V12">Vicino a lui lavorava alle riparazioni, insieme alle sue figlie, Shallum, figlio di Hallohesh, capo di metà del distretto di Gerusalemme.</p>
<p class="C3 V13">Hanun e gli abitanti di Zanoah ripararono la porta della Valle; la costruirono e vi misero i suoi battenti, le serrature e le sbarre. Ripararono inoltre mille cubiti di muro fino alla porta del Letame.</p>
<p class="C3 V14">Malkijah, figlio di Rekab, capo del distretto di Beth-Hakkerem, riparò la porta del Letame; la costruí, e vi mise i suoi battenti, le serrature e le sbarre.</p>
<p class="C3 V15">Shallum, figlio di Kol-Hezeh, capo del distretto di Mitspah, riparò la porta della Sorgente; la costruí, la coperse e vi mise i suoi battenti, le serrature e le sbarre. Riparò inoltre il muro della piscina di Siloe, presso il giardino del re, fino ai gradini che scendono dalla città di Davide.</p>
<p class="C3 V16">Dopo di lui Nehemia, figlio di Azbuk, capo di metà del distretto di Beth-Zur, lavorò alle riparazioni fin davanti alle tombe di Davide, fino alla piscina artificiale e fino alla casa dei Prodi.</p>
<p class="C3 V17">Dopo di lui lavorarono alle riparazioni i Leviti, sotto Rehum, figlio di Bani, vicino a lui lavorava alle riparazioni per il suo distretto Hashabia, capo di metà del distretto di Keilah.</p>
<p class="C3 V18">Dopo di lui lavorarono alle riparazioni i loro fratelli, sotto Bavvai, figlio di Henadad, capo dell'altra metà del distretto di Keilah.</p>
<p class="C3 V19">Vicino a lui Ezer, figlio di Jeshua capo di Mitspah, riparò un'altra parte delle mura, di fronte alla salita dell'arsenale, all'angolo.</p>
<p class="C3 V20">Dopo di lui Baruk, figlio di Zabbai, ne riparò con ardore un'altra parte, dall'angolo fino alla porta della casa di Eliascib, il sommo sacerdote.</p>
<p class="C3 V21">Dopo di lui Meremoth, figlio di Uria, figlio di Kots, ne riparò un'altra parte, dalla porta della casa di Eliascib fino all'estremità della casa di Eliascib.</p>
<p class="C3 V22">Dopo di lui lavorarono alle riparazioni i sacerdoti che abitavano nei dintorni.</p>
<p class="C3 V23">Dopo di loro Beniamino, e Hashub lavorarono alle riparazioni di fronte alla loro casa. Dopo di loro Azaria, figlio di Maaseiah, figlio di Ananiah, lavorò alle riparazioni presso la sua casa.</p>
<p class="C3 V24">Dopo di lui Binnui, figlio di Henadad, riparò un'altra parte delle mura, dalla casa di Azaria fino alla svolta, cioè all'angolo.</p>
<p class="C3 V25">Palal, figlio di Uzai, fece riparazioni di fronte alla svolta e alla torre sporgente dalla casa superiore del re, che era vicino al cortile della prigione. Dopo di lui fece riparazioni Pedaiah, figlio di Parosh.</p>
<p class="C3 V26">I Nethinei, che abitavano sull'Ofel, fecero riparazioni fin davanti alla porta delle Acque, verso est, e di fronte alla torre sporgente.</p>
<p class="C3 V27">Dopo di loro i Tekoiti ne ripararono un'altra parte, di fronte alla grande torre sporgente e fino al muro dell'Ofel.</p>
<p class="C3 V28">Al di sopra della porta dei Cavalli, i sacerdoti lavorarono alle riparazioni, ciascuno di fronte alla propria casa.</p>
<p class="C3 V29">Dopo di loro Tsadok, figlio di Immer, lavorò alle riparazioni di fronte alla sua casa. Dopo di lui lavorò Scemaiah, figlio di Scekaniah, custode della porta orientale.</p>
<p class="C3 V30">Dopo di lui Hananiah, figlio di Scelemiah, e Hanun, sesto figlio di Tsalaf, ripararono un'altra parte delle mura. Dopo di loro Meshullam, figlio di Berekiah, lavorò alle riparazioni di fronte alla sua dimora.</p>
<p class="C3 V31">Dopo di lui Malkijah, uno degli orefici, lavorò alle riparazioni fino alle case dei Nethinei e dei mercanti, di fronte alla porta di Mifkad e fino alla salita dell'angolo.</p>
<p class="C3 V32">Fra la salita dell'angolo e la porta delle Pecore lavorarono alle riparazioni gli orefici e i mercanti.</p>
<p class="C4 V1">Quando Sanballat venne a sapere che noi stavamo ricostruendo le mura, si adirò, s'indignò grandemente e scherní i Giudei,</p>
<p class="C4 V2">e disse davanti ai suoi fratelli e ai soldati di Samaria: «Che cosa stanno facendo questi rammolliti Giudei? Si fortificheranno? Offriranno sacrifici? Finiranno in un giorno? Faranno forse rivivere le pietre consumate dal fuoco dai mucchi di macerie?».</p>
<p class="C4 V3">Tobiah l'Ammonita, che gli stava a fianco, disse: «Costruiscano pure! Ma se una volpe vi sale sopra, farà crollare il loro muro di pietra!».</p>
<p class="C4 V4">«Ascolta, o DIO nostro, perché siamo disprezzati! Fa' ricadere sul loro capo il loro vituperio e abbandonali al saccheggio in un paese di schiavitú!</p>
<p class="C4 V5">Non coprire la loro iniquità e non permettere che il loro peccato sia cancellato davanti a te, perché ti hanno provocato ad ira davanti ai costruttori».</p>
<p class="C4 V6">Noi dunque ricostruimmo le mura che furono congiunte assieme fino a metà della loro altezza; il popolo aveva preso a cuore il lavoro.</p>
<p class="C4 V7">Quando però Sanballat, Tobiah, gli Arabi, gli Ammoniti e gli Asdodei vennero a sapere che la riparazione delle mura di Gerusalemme, progrediva e che le brecce cominciavano a chiudersi, si adirarono grandemente,</p>
<p class="C4 V8">e tutti assieme congiurarono di venire ad attaccare Gerusalemme e a crearvi disordini.</p>
<p class="C4 V9">Ma noi pregammo il nostro DIO e a causa di loro ponemmo contro di loro delle sentinelle di giorno e di notte.</p>
<p class="C4 V10">Quelli di Giuda però dicevano: «Le forze dei portatori di pesi vengono meno, e le macerie sono tante che noi non riusciremo a costruire le mura!».</p>
<p class="C4 V11">Inoltre i nostri avversari dicevano: «Essi non sapranno e non vedranno nulla, finché noi piomberemo in mezzo a loro e li uccideremo; cosí faremo cessare i lavori».</p>
<p class="C4 V12">Ma quando i Giudei che dimoravano vicino a loro vennero per ben dieci volte a dirci: «Da qualsiasi parte vi volgerete, ci saranno addosso»,</p>
<p class="C4 V13">io disposi uomini armati nei luoghi piú bassi dietro le mura; vi disposi il popolo per famiglie, con le loro spade, le loro lance e i loro archi.</p>
<p class="C4 V14">Dopo aver esaminato la cosa mi levai e dissi ai notabili, ai magistrati e al resto del popolo: «Non abbiate paura di loro! Ricordatevi del Signore grande e tremendo e combattete per i vostri fratelli, per i vostri figli e figlie, per le vostre mogli e per le vostre case!».</p>
<p class="C4 V15">Quando i nostri nemici seppero che eravamo informati della cosa e che DIO aveva fatto fallire il loro disegno, noi tutti tornammo alle mura, ciascuno al suo lavoro.</p>
<p class="C4 V16">Da quel giorno, la metà dei miei servi si occupava dei lavori, mentre l'altra metà impugnava le lance, gli scudi, gli archi e indossava le corazze; i capi erano dietro tutta la casa di Giuda.</p>
<p class="C4 V17">Quelli invece che costruivano le mura e quelli che portavano o caricavano i pesi, con una mano si occupavano dei lavori e con l'altra tenevano la loro arma.</p>
<p class="C4 V18">Tutti i costruttori, lavorando, portavano ciascuno la spada cinta ai fianchi, mentre il trombettiere stava accanto a me.</p>
<p class="C4 V19">lo dissi allora ai notabili, ai magistrati e al resto del popolo: «Il lavoro è grande ed esteso, e noi siamo sparsi sulle mura, distanti l'uno dall'altro.</p>
<p class="C4 V20">Dovunque udrete il suono della tromba, là raccoglietevi presso di noi; il nostro DIO combatterà per noi».</p>
<p class="C4 V21">Cosí proseguivamo il lavoro, mentre la metà degli uomini impugnava la lancia dallo spuntare dell'alba fino all'apparire delle stelle.</p>
<p class="C4 V22">Nello stesso tempo dissi pure al popolo: «Ciascuno di voi rimanga con il suo servo dentro Gerusalemme, per fare la guardia per noi di notte e lavorare poi di giorno».</p>
<p class="C4 V23">Cosí, né io né i miei fratelli né i miei servi né gli uomini di guardia che mi seguivano, ci toglievamo i vestiti; ma ognuno aveva la sua arma con acqua.</p>
<p class="C5 V1">Or si levò un gran lamento da parte del popolo e delle loro mogli contro i Giudei, loro fratelli.</p>
<p class="C5 V2">Alcuni dicevano: «Noi, i nostri figli e le nostre figlie siamo numerosi, ci procureremo quindi del grano perché possiamo mangiare e vivere!».</p>
<p class="C5 V3">Altri dicevano: «Abbiamo ipotecato i nostri campi, le nostre vigne e le nostre case per comprare grano durante la carestia!».</p>
<p class="C5 V4">Altri ancora dicevano: «Abbiamo preso denaro in prestito per pagare il tributo del re sui nostri campi e sulle nostre vigne.</p>
<p class="C5 V5">Anche se la nostra carne è come la carne dei nostri fratelli e i nostri figli sono come i loro figli, siamo in realtà obbligati a fare diventare schiavi i nostri figli e le nostre figlie; alcune delle nostre figlie sono già state ridotte in schiavitú e non abbiamo alcuna possibilità di riscattarle, perché i nostri campi e le nostre vigne sono in mano di altri».</p>
<p class="C5 V6">Quando udii i loro lamenti e queste parole, io mi indignai fortemente.</p>
<p class="C5 V7">Dopo aver ben riflettuto sulla cosa ripresi i notabili e i magistrati e dissi loro: «Ciascuno di voi esige un interesse da usuraio dal proprio fratello». Cosí convocai contro di loro una grande assemblea</p>
<p class="C5 V8">e dissi loro: «Secondo la nostra possibilità noi abbiamo riscattato i nostri fratelli Giudei che si erano venduti ai Gentili; ma ora vendereste i vostri fratelli, o dovrebbero essi vendersi a noi?». Allora essi tacquero non trovando parole da dire.</p>
<p class="C5 V9">Io aggiunsi: «Ciò che state facendo non è buono. Non dovreste invece camminare nel timore del nostro DIO per evitare l'oltraggio delle nazioni nostre nemiche?</p>
<p class="C5 V10">Anch'io, i miei fratelli e i miei servi abbiamo prestato loro denaro e grano. Vi prego, smettiamo di esigere l'interesse di questo!</p>
<p class="C5 V11">Restituite loro oggi stesso i loro campi, le loro vigne, i loro uliveti e le loro case, e anche la centesima parte del denaro, del grano, del vino e dell'olio che avete loro richiesto».</p>
<p class="C5 V12">Essi risposero: «Restituiremo e non richiederemo piú nulla da loro, faremo come tu dici». Allora chiamai i sacerdoti e davanti a loro li feci giurare che avrebbero fatto secondo questa promessa.</p>
<p class="C5 V13">Scossi quindi la piega del mio vestito e dissi: «Cosí scuota DIO dalla sua casa e dai suoi beni chiunque non manterrà questa promessa! Cosí sia egli scosso e svuotato di tutto!». Tutta l'assemblea allora disse: «Amen!», e lodarono l'Eterno. Il popolo fece secondo quella promessa.</p>
<p class="C5 V14">Inoltre dal giorno in cui fui designato ad essere loro governatore nel paese di Giuda, dal ventesimo anno fino al trentaduesimo anno del re Artaserse, per dodici anni, io e i miei fratelli non mangiammo della provvigione del governatore.</p>
<p class="C5 V15">Invece i passati governatori che mi avevano preceduto avevano gravato il popolo prendendo da esso pane e vino, oltre a quaranta sicli d'argento. Perfino i loro servi spadroneggiavano sul popolo; ma io non ho fatto cosí, perché ho avuto timore di DIO.</p>
<p class="C5 V16">Anzi mi sono grandemente impegnato nel lavoro di riparazione di queste mura e non abbiamo comprato alcun terreno; inoltre tutti i miei servi si sono radunati là a lavorare.</p>
<p class="C5 V17">Avevo pure alla mia mensa centocinquanta Giudei e magistrati, oltre quelli che venivano a noi dalle nazioni circonvicine.</p>
<p class="C5 V18">Ciò che veniva preparato ogni giorno era un bue e sei capi scelti presi dal gregge; per me venivano pure preparati uccelli, e ogni dieci giorni si forniva ogni sorta di vini in abbondanza; tuttavia, nonostante questo, non ho mai chiesto la provvigione del governatore, perché su questo popolo pesava già la servitú.</p>
<p class="C5 V19">Ricordati di me, o mio DIO, per tutto il bene che ho fatto per questo popolo.</p>
<p class="C6 V1">Quando Sanballat, Tobiah e Ghescem l'Arabo e gli altri nostri nemici seppero che io avevo ricostruito le mura e che non vi era piú rimasta alcuna breccia (quantunque allora non avessi ancora messo i battenti alle porte)</p>
<p class="C6 V2">Sanballat e Ghescem mi mandarono a dire: «Vieni e troviamoci assieme in uno dei villaggi della valle di Ono». Essi però pensavano di farmi del male.</p>
<p class="C6 V3">Cosí io mandai loro dei messaggeri a dire: «Sto facendo un grande lavoro e non posso scendere. Perché si dovrebbe interrompere il lavoro, mentre io lo lascio per scendere da voi?».</p>
<p class="C6 V4">Per ben quattro volte essi mi mandarono a dire la stessa cosa, e io risposi loro nello stesso modo.</p>
<p class="C6 V5">Allora Sanballat mi mandò il suo servo a dirmi la stessa cosa per la quinta volta con in mano una lettera aperta,</p>
<p class="C6 V6">nella quale stava scritto: «Corre voce fra le nazioni, e Gashmu l'afferma, che tu e i Giudei tramate di ribellarvi perciò, secondo queste voci, tu stai ricostruendo le mura, per diventare il loro re,</p>
<p class="C6 V7">e avresti persino stabilito dei profeti per fare la tua proclamazione a Gerusalemme, dicendo: «C'è un re in Giuda! Ora, queste cose saranno riferite al re. Perciò vieni e consultiamoci assieme».</p>
<p class="C6 V8">Ma io gli mandai a dire: «Le cose non stanno come tu vai dicendo, ma tu le inventi nella tua stessa mente».</p>
<p class="C6 V9">Tutta quella gente infatti voleva farci paura e diceva: «Le loro mani lasceranno il lavoro che rimarrà incompiuto». Ora perciò, o DIO, fortifica le mie mani!</p>
<p class="C6 V10">Io andai allora a casa di Scemaiah, figlio di Delaiah, figlio di Mehetabeel, che si era rinchiuso là dentro; egli mi disse: «Troviamoci assieme nella casa di DIO, dentro il tempio, e chiudiamo le porte del tempio, perché verranno ad ucciderti; essi verranno a ucciderti di notte».</p>
<p class="C6 V11">Ma io risposi: «Può un uomo come me darsi alla fuga? Potrebbe un uomo simile a me entrare nel tempio per salvare la vita? No, io non entrerò».</p>
<p class="C6 V12">Compresi poi che DIO non l'aveva mandato, ma aveva pronunciato quella profezia contro di me, perché Tobiah e Sanballat l'avevano pagato.</p>
<p class="C6 V13">Era stato pagato proprio per questo: per farmi paura e indurmi ad agire in quel modo e a peccare, e cosí acquistare una cattiva fama e coprirmi di vergogna.</p>
<p class="C6 V14">O mio DIO, ricordati di Tobiah e di Sanballat, per queste loro opere, e anche della profetessa Noadiah e degli altri profeti che hanno cercato di spaventarmi!</p>
<p class="C6 V15">Or le mura furono condotte a termine il venticinquesimo giorno del mese di Elul, in cinquantadue giorni.</p>
<p class="C6 V16">Quando tutti i nostri nemici lo vennero a sapere e tutte le nazioni che ci stavano attorno lo videro, si sentirono grandemente abbattuti, perché si resero conto che quest'opera si era compiuta con l'aiuto del nostro DIO.</p>
<p class="C6 V17">In quei giorni anche i notabili di Giuda mandavano frequenti lettere a Tobiah, e ne ricevevano da Tobiah.</p>
<p class="C6 V18">Molti in Giuda erano infatti legati a lui con giuramento, perché egli era genero di Scekaniah figlio di Arah, e suo figlio Jehohanan aveva sposato la figlia di Meshullam, figlio di Berekiah.</p>
<p class="C6 V19">Anche in mia presenza parlavano bene di lui e gli riferivano le mie parole. E Tobiah mandava lettere per spaventarmi</p>
<p class="C7 V1">Quando le mura furono terminate e io ebbi messo a posto le porte, e i portinai, i cantori e i Leviti, furono stabiliti nelle loro mansioni,</p>
<p class="C7 V2">io diedi il comando di Gerusalemme ad Hanani mio fratello e ad Hananiah governatore della cittadella, perché era un uomo fedele e temeva DIO piú di tanti altri.</p>
<p class="C7 V3">E dissi loro: «Le porte di Gerusalemme non devono essere aperte finché il sole non scotta; e mentre le sentinelle sono ancora al loro posto di guardia le porte vengano chiuse e sbarrate. Si stabiliscano delle guardie fra gli abitanti di Gerusalemme, alcuni al loro posto sulle mura e altri davanti alla loro casa».</p>
<p class="C7 V4">La città era spaziosa e grande, ma dentro vi era poca gente e non si costruivano case</p>
<p class="C7 V5">Allora il mio DIO mi mise in cuore di radunare i notabili, i magistrati e il popolo, per registrarli secondo le loro genealogie. E trovai il registro genealogico di quelli che erano tornati dall'esilio la prima volta e in esso trovai scritto:</p>
<p class="C7 V6">Questi sono quelli della provincia che tornarono dalla cattività, quelli che Nebukadnetsar, re di Babilonia aveva deportati e che erano tornati a Gerusalemme, e in Giuda ciascuno nella sua città.</p>
<p class="C7 V7">Essi sono quelli che tornarono con Zorobabel, Jeshua, Nehemia, Azaria, Raamiah, Nahamani, Mardocheo, Bilshan, Mispereth, Bigvai, Nehum e Baanah. Numero degli uomini del popolo d'Israele:</p>
<p class="C7 V8">figli di Parosh, duemilacentosettantadue.</p>
<p class="C7 V9">Figli di Scefatiah, trecentosettantadue.</p>
<p class="C7 V10">Figli di Arah, seicentocinquantadue.</p>
<p class="C7 V11">Figli di Pahath-Moab, dei figli di Jeshua e di Joab, duemilaottocentodiciotto.</p>
<p class="C7 V12">Figli di Elam, milleduecentocinquantaquattro.</p>
<p class="C7 V13">Figli di Zattu, ottocentoquarantacinque.</p>
<p class="C7 V14">Figli di Zakkai, settecentosessanta.</p>
<p class="C7 V15">Figli di Binnui, seicentoquarantotto.</p>
<p class="C7 V16">Figli di Bebai, seicentoventotto.</p>
<p class="C7 V17">Figli di Azgad, duemilatrecentoventidue.</p>
<p class="C7 V18">Figli di Adonikam, seicentosessantasette.</p>
<p class="C7 V19">Figli di Bigvai, duemilasessantasette.</p>
<p class="C7 V20">Figli di Adin, seicentocinquantacinque.</p>
<p class="C7 V21">Figli di Ater, della famiglia di Ezechia, novantotto.</p>
<p class="C7 V22">Figli di Hashum, trecentoventotto.</p>
<p class="C7 V23">Figli di Bezai, trecentoventiquattro.</p>
<p class="C7 V24">Figli di Harif, centododici.</p>
<p class="C7 V25">Figli di Gabaon, novantacinque.</p>
<p class="C7 V26">Uomini di Betlemme e di Netofah, centottantotto.</p>
<p class="C7 V27">Uomini di Anathoth, centoventotto.</p>
<p class="C7 V28">Uomini di Beth-Azmaveth, quarantadue.</p>
<p class="C7 V29">Uomini di Kirjiath-Jearim, di Kefirah e di Beeroth, settecentoquarantatre</p>
<p class="C7 V30">Uomini di Ramah e di Gheba, seicentoventuno.</p>
<p class="C7 V31">Uomini di Mikmas, centoventidue</p>
<p class="C7 V32">Uomini di Bethel, e di Ai,</p>
<p class="C7 V33">Uomini di un altro Nebo, cinquantadue.</p>
<p class="C7 V34">Figli di un altro Elam, milleduecentocinquantaquattro.</p>
<p class="C7 V35">Figli di Harim, trecentoventi.</p>
<p class="C7 V36">Figli di Gerico, trecentoquarantacinque.</p>
<p class="C7 V37">Figli di Lod, di Hadid e di Ono, settecentoventuno.</p>
<p class="C7 V38">Figli di Senaah, tremilanovecentotrenta.</p>
<p class="C7 V39">I sacerdoti: figli di Jedaiah, della casa di Jeshua, novecentosessantatre.</p>
<p class="C7 V40">Figli di Immer, millecinquantadue.</p>
<p class="C7 V41">Figli di Pashhur, milleduecentoquarantasette.</p>
<p class="C7 V42">Figli di Harim, millediciassette.</p>
<p class="C7 V43">I Leviti: figli di Jeshua, della famiglia di Kadmiel, dei figli di Hodevah, settantaquattro.</p>
<p class="C7 V44">I cantori: figli di Asaf, centoquarantotto.</p>
<p class="C7 V45">I portinai: figli di Shallum, figli di Ater, figli di Talmon, figli di Akkub, figli di Hatita, figli di Shobai, centotrentotto.</p>
<p class="C7 V46">I Nethinei: figli di Tsiha, figli di Hasufa, figli di Tabaoth</p>
<p class="C7 V47">figli di Keros, figli di Sia, figli di Padon,</p>
<p class="C7 V48">figli di Lebana, figli di Hagaba, figli di Salmai,</p>
<p class="C7 V49">figli di Hanan, figli di Ghiddel, figli di Gahar,</p>
<p class="C7 V50">figli di Reaiah, figli di Retsin, figli di Nekoda,</p>
<p class="C7 V51">figli di Gazzam, figli di Uzza, figli di Paseah</p>
<p class="C7 V52">figli di Besai, figli di Meunim, figli di Nefiscesim</p>
<p class="C7 V53">figli di Bakbuk, figli di Hakufa, figli di Harhur</p>
<p class="C7 V54">figli di Bazlith, figli di Mehida, figli di Harsha</p>
<p class="C7 V55">figli di Barkos, figli di Sisera, figli di Tamah,</p>
<p class="C7 V56">figli di Netsiah, figli di Hatifa.</p>
<p class="C7 V57">Figli dei servi di Salomone: figli di Sotai, figli di Sofereth, figli di Perida,</p>
<p class="C7 V58">figli di Jaala, figli di Darkon, figli di Ghidel,</p>
<p class="C7 V59">figli di Scefatiah, figli di Hattil, figli di Pokereth di Tsebaim, figli di Amon.</p>
<p class="C7 V60">Totale dei Nethinei e dei figli dei servi di Salomone, trecentonovantadue.</p>
<p class="C7 V61">Questi sono quelli che tornarono da Tel-Melah, da Tel-Harsha, da Kerub da Addon e da Immer, e che non furono in grado di stabilire la loro casa paterna o la loro discendenza, per dimostrare che appartenevano a Israele:</p>
<p class="C7 V62">figli di Delaiah, figli di Tobiah, figli di Nekoda, seicentoquarantadue.</p>
<p class="C7 V63">Tra i sacerdoti: figli di Habaiah, figli di Kots, figli di Barzillai, il quale aveva sposato una delle figlie di Barzillai, il Galaadita, e fu chiamato con il loro nome.</p>
<p class="C7 V64">Questi cercarono i loro elenchi fra quelli che erano registrati nelle genealogie, ma non li trovarono; furono cosí esclusi dal sacerdozio come impuri;</p>
<p class="C7 V65">il governatore ordinò loro di non mangiare cose santissime finché non si presentasse un sacerdote con l'urim e il Thummin,</p>
<p class="C7 V66">L'intera assemblea raggiungeva un totale di quarantaduemila trecentosessanta persone,</p>
<p class="C7 V67">oltre ai loro servi e alle loro serve, in numero di settemilatrecentotrentasette. Avevano pure duecentoquarantacinque cantori e cantanti.</p>
<p class="C7 V68">Avevano settecentotrentasei cavalli, duecentoquarantacinque muli,</p>
<p class="C7 V69">quattrocentotrentacinque cammelli e seimilasettecentoventi asini.</p>
<p class="C7 V70">Alcuni capi delle case paterne donarono per il lavoro di costruzione. Il governatore diede al tesoro mille darici d'oro, cinquanta coppe, cinquecentotrenta vesti sacerdotali.</p>
<p class="C7 V71">Alcuni capi delle case paterne diedero al tesoro per il lavoro di costruzione ventimila darici d'oro e duemiladuecento mine d'argento</p>
<p class="C7 V72">Il resto del popolo diede ventimila darici d'oro, duemila mine d'argento e sessantasette vesti sacerdotali.</p>
<p class="C7 V73">Cosí i sacerdoti, i Leviti, i portinai, i cantori, alcuni del popolo, i Nethinei e tutti gli Israeliti si stabilirono nelle loro città. Quando giunse il settimo mese, i figli d'Israele erano nelle loro città.</p>
<p class="C8 V1">Allora tutto il popolo si radunò come un solo uomo sulla piazza che era davanti alla porta delle Acque; dissero poi ad Esdra lo scriba, che portasse il libro della legge di Mosè che l'Eterno aveva dato a Israele.</p>
<p class="C8 V2">Il primo giorno del settimo mese, il sacerdote Esdra portò la legge davanti all'assemblea degli uomini, donne e di tutti quelli capaci di intendere.</p>
<p class="C8 V3">Quindi lo lesse sulla piazza che sta davanti alla porta delle Acque, dallo spuntar del giorno fino a mezzogiorno, davanti agli uomini, alle donne e a quelli capaci di intendere; e le orecchie di tutto il popolo stavano attente al libro della legge.</p>
<p class="C8 V4">Esdra, lo scriba, stava su una tribuna di legno che avevano fatto per l'occasione. Accanto a lui stavano, a destra, Mattithiah, Scema, Ananiah, Uria, Hilkiah e Maaseiah, a sinistra, Pedaiah, Mishael, Malkijah, Hashum, Hashbaddana, Zaccaria e Meshullam.</p>
<p class="C8 V5">Esdra aprí il libro alla presenza di tutto il popolo, perché stava piú in alto di tutto il popolo; come l'aperse, tutto il popolo si alzò in piedi.</p>
<p class="C8 V6">Esdra benedisse l'Eterno, il grande DIO, e tutto il popolo rispose: «Amen, amen», alzando le mani; poi s'inchinarono e si prostrarono con la faccia a terra davanti all'Eterno.</p>
<p class="C8 V7">Jeshua, Bani, Scerebiah, Jamin, Akkub, Shabbethai, Hodijah, Maaseiah, Kelita, Azaria, Jozabad, Hanan, Pelaiah e i Leviti aiutavano il popolo a capire la legge, mentre il popolo stava in piedi al suo posto.</p>
<p class="C8 V8">Essi leggevano nel libro della legge di DIO distintamente, spiegandone il significato, per far loro capire ciò che si leggeva.</p>
<p class="C8 V9">Nehemia, che era il governatore Esdra, sacerdote e scriba, e i Leviti che ammaestravano il popolo dissero a tutto il popolo: «Questo giorno è consacrato all'Eterno, il vostro DIO, non fate cordoglio e non piangete!». Tutto il popolo infatti, ascoltando le parole della legge, piangeva.</p>
<p class="C8 V10">Poi Nehemia disse loro: «Andate, mangiate cibi squisiti e bevete vini dolci, e mandatene porzioni a chi non ha nulla di preparato, perché questo giorno è consacrato al Signore nostro. Non rattristatevi, perché la gioia dell'Eterno è la vostra forza».</p>
<p class="C8 V11">I Leviti tenevano zitto tutto il popolo, dicendo: «Tacete, perché questo giorno è santo. Non rattristatevi!».</p>
<p class="C8 V12">Allora tutto il popolo andò a mangiare, a bere, a mandar porzioni ai poveri e a festeggiare con grande esultanza perché avevano compreso le parole che erano state loro spiegate.</p>
<p class="C8 V13">Il secondo giorno, i capi delle case paterne di tutto il popolo, i sacerdoti e i Leviti si radunarono presso Esdra, lo scriba, per poter intendere le parole della legge.</p>
<p class="C8 V14">Trovarono scritto nella legge che l'Eterno aveva comandato per mezzo di Mosè, che i figli d'Israele dovevano dimorare in capanne durante la festa del settimo mese,</p>
<p class="C8 V15">e che in tutte le loro città e a Gerusalemme dovevano divulgare e proclamare un bando che diceva: «Andate al monte e portatene rami di ulivo, rami di ulivastro, rami di mirto, rami di palma e rami dal folto fogliame, per farne capanne, come sta scritto».</p>
<p class="C8 V16">Allora il popolo andò fuori e portò i rami, e si costruirono le capanne, chi sul tetto della propria casa, chi nei loro cortili, altri nei cortili della casa di DIO, sulla piazza della porta delle Acque e sulla piazza della porta di Efraim.</p>
<p class="C8 V17">Cosí tutta l'assemblea di quelli che erano tornati dalla cattività costruí capanne e dimorò nelle capanne. Dal tempo di Giosué, figlio di Nun, fino a quel giorno, i figli d'Israele, non avevano fatto nulla di simile. E vi fu grandissima allegrezza.</p>
<p class="C8 V18">Esdra fece la lettura del libro della legge di DIO ogni giorno, dal primo giorno fino all'ultimo giorno. Celebrarono la festa per sette giorni; nell'ottavo giorno ci fu una solenne assemblea, come prescrive la legge.</p>
<p class="C9 V1">Il ventiquattresimo giorno dello stesso mese, i figli d'Israele si radunarono per un digiuno, vestiti di sacco e coperti di terra.</p>
<p class="C9 V2">Quelli che appartenevano alla stirpe d'Israele si separarono da tutti gli stranieri e si presentarono per confessare i loro peccati e le iniquità dei loro padri.</p>
<p class="C9 V3">Quindi si alzarono in piedi al loro posto e lessero il libro della legge dell'Eterno, il loro DIO, per la quarta parte del giorno, e per un'altra quarta parte fecero la confessione dei peccati e si prostrarono davanti all'Eterno, il loro DIO.</p>
<p class="C9 V4">Poi Jeshua, Bani e Kadmiel, Scebaniah, Bunni, Scerebiah, Bani e Kenani salirono sulla tribuna dei Leviti e gridarono ad alta voce all'Eterno, il loro DIO.</p>
<p class="C9 V5">I Leviti Jeshua, Kadmiel, Bani, Hashabneiah, Scerebiah, Hodijah, Scebaniah e Pethahiah dissero: «Alzatevi e benedite l'Eterno, il vostro DIO, d'eternità in eternità! Si benedica il nome tuo glorioso, che è esaltato al disopra di ogni benedizione e lode!</p>
<p class="C9 V6">Tu solo sei l'Eterno! Tu hai fatto i cieli dei cieli dei cieli e tutto il loro esercito, la terra e tutto ciò che sta su di essa, i mari e tutto ciò che è in essi. Tu conservi in vita tutte queste cose, e l'esercito dei cieli ti adora.</p>
<p class="C9 V7">Tu sei l'Eterno, il DIO che ha scelto Abramo; lo hai fatto uscire da Ur dei Caldei e gli hai dato il nome di Abrahamo,</p>
<p class="C9 V8">Tu hai trovato il suo cuore fedele davanti a te e hai stabilito un patto con lui, per dare alla sua discendenza il paese dei Cananei, degli Hittei, degli Amorei, dei Perezei, dei Gebusei e dei Ghirgasei; tu hai adempiuto la tua parola, perché sei giusto.</p>
<p class="C9 V9">Tu hai visto l'afflizione dei nostri padri in Egitto e hai udito il loro grido presso il Mar Rosso.</p>
<p class="C9 V10">Hai operato miracoli e prodigi contro il Faraone, contro tutti i suoi servi e contro tutto il popolo del suo paese, perché sapevi che essi avevano trattato i nostri padri con insolenza. Cosí ti sei fatto un nome che rimane anche oggi.</p>
<p class="C9 V11">Tu hai diviso il mare davanti a loro, ed essi sono passati in mezzo al mare sull'asciutto, mentre invece tu precipitavi nell'abisso i loro inseguitori come una pietra in acque impetuose.</p>
<p class="C9 V12">Tu li hai guidati di giorno con una colonna di nuvola e di notte con una colonna di fuoco per illuminare loro la via su cui camminare.</p>
<p class="C9 V13">Sei pure disceso sul monte Sinai, hai parlato loro dal cielo e hai dato loro giusti decreti e leggi di verità, buoni statuti e comandamenti,</p>
<p class="C9 V14">Hai fatto loro conoscere il tuo santo sabato e hai dato loro comandamenti, statuti e una legge per mezzo di Mosè, tuo servo.</p>
<p class="C9 V15">Tu hai pure dato loro pane dal cielo quando erano affamati e hai fatto scaturire acqua dalla roccia quando erano assetati, e comandasti loro di andare a prendere possesso del paese che avevi giurato di dare loro.</p>
<p class="C9 V16">Ma essi e i nostri padri si comportarono con superbia, indurirono la loro cervice e non ubbidirono ai tuoi comandamenti.</p>
<p class="C9 V17">Si rifiutarono di ubbidire e non si ricordarono delle meraviglie che tu avevi compiuto in mezzo a loro; indurirono invece la loro cervice e nella loro ribellione si scelsero un capo per tornare alla loro schiavitú. Ma tu sei un Dio pronto a perdonare, misericordioso, pieno di compassione, lento all'ira e di grande benignità. Tu non li hai abbandonati,</p>
<p class="C9 V18">neppure quando si fecero un vitello di metallo fuso e dissero: «Questo è il tuo dio che ti ha fatto uscire dall'Egitto!», fecero cosí una cosa blasfema.</p>
<p class="C9 V19">Tuttavia nella tua grande misericordia non li hai abbandonati nel deserto, la colonna di nuvola non si allontanò da loro durante il giorno per guidarli nel cammino, e la colonna di fuoco durante la notte per illuminare loro la via su cui camminare.</p>
<p class="C9 V20">Hai dato il tuo buono Spirito per istruirli; non hai rifiutato la tua manna alle loro bocche e hai dato loro acqua quando erano assetati.</p>
<p class="C9 V21">Per quarant'anni li hai nutriti nel deserto, e non mancò loro nulla; le loro vesti non si logorarono e i loro piedi non si gonfiarono.</p>
<p class="C9 V22">Hai inoltre dato loro regni e popoli assegnando loro le regioni piú lontane cosi essi entrarono in possesso del paese di Sihon, del paese del re di Heshbon e del paese di Og, re di Bashan.</p>
<p class="C9 V23">Hai moltiplicato i loro figli come le stelle del cielo e li hai introdotti nel paese in cui avevi detto ai padri loro di entrare per possederlo.</p>
<p class="C9 V24">Cosí i loro figli entrarono e presero possesso del paese; tu hai umiliato davanti a loro gli abitanti del paese, i Cananei, e li hai dati nelle loro mani con i loro re e con i popoli del paese, perché ne facessero quel che a loro piaceva.</p>
<p class="C9 V25">Essi si impadronirono di città fortificate e di una terra fertile ed entrarono in possesso di case piene di ogni bene, di cisterne già scavate, di vigne, di uliveti e d'alberi fruttiferi in abbondanza, mangiarono, si saziarono, ingrassarono e vissero nelle delizie per la tua grande bontà.</p>
<p class="C9 V26">Ciò nonostante essi furono disubbidirono, si ribellarono contro di te, gettarono la tua legge dietro le spalle, uccisero i tuoi profeti che li esortavano a ritornare a te e commisero cose blasfeme.</p>
<p class="C9 V27">Perciò tu li desti nelle mani dei loro nemici, che li oppressero; ma al tempo della loro sventura essi gridarono a te, e tu li ascoltasti dal cielo e, nella tua grande misericordia, tu desti loro dei liberatori, che li salvarono dalle mani dei loro nemici.</p>
<p class="C9 V28">Quando però avevano riposo, essi ricominciavano a compiere il male davanti a te; perciò tu li abbandonavi nelle mani dei loro nemici, che li dominavano; tuttavia, quando tornavano a gridare a te, tu li ascoltavi dal cielo, cosí nella tua misericordia molte volte li hai liberati.</p>
<p class="C9 V29">Tu li esortavi per farli tornare alla tua legge, ma essi si inorgoglivano e non ubbidivano ai tuoi comandamenti, e peccavano contro i tuoi decreti per mezzo dei quali, se uno li mette in pratica salva la vita; ritraevano le loro spalle dal giogo, indurivano la loro cervice e rifiutavano di ubbidire.</p>
<p class="C9 V30">Pazientasti con essi per molti anni esortandoli mediante il tuo Spirito e per bocca dei tuoi profeti, ma essi non vollero prestare orecchio; allora tu li desti nelle mani dei popoli dei vari paesi.</p>
<p class="C9 V31">Però nella tua grande compassione non li hai interamente distrutti e non li hai abbandonati, perché sei un Dio clemente e misericordioso.</p>
<p class="C9 V32">Ora dunque, o DIO nostro, Dio grande, potente e tremendo, che mantieni il patto e la misericordia, non sembri poca cosa davanti a te la sciagura che è venuta su di noi, sui nostri re, sui nostri sacerdoti, sui nostri profeti, sui nostri padri e su tutto il tuo popolo, dal tempo dei re di Assiria fino al giorno d'oggi.</p>
<p class="C9 V33">Tuttavia tu sei stato giusto in tutto quello che ci è accaduto, perché tu hai agito fedelmente, mentre noi abbiamo agito empiamente.</p>
<p class="C9 V34">I nostri re, i nostri capi, i nostri sacerdoti i nostri padri non hanno messo in pratica la tua legge né hanno ubbidito ai tuoi comandamenti e ai tuoi precetti con cui li esortavi.</p>
<p class="C9 V35">Persino quando si trovavano nel loro regno, nella grande prosperità che tu avevi loro largito e nel vasto e fertile paese che avevi messo a loro disposizione, non ti servirono e non abbandonarono le loro opere malvagie.</p>
<p class="C9 V36">E oggi eccoci schiavi! Siamo schiavi nel paese che avevi dato ai nostri padri perché ne mangiassero i frutti e ne godessero i beni.</p>
<p class="C9 V37">Cosí i suoi abbondanti prodotti vanno ai re che tu hai stabilito sopra di noi, a causa dei nostri peccati; essi signoreggiano sui nostri corpi e sul nostro bestiame come vogliono; e noi siamo in grande angoscia.</p>
<p class="C9 V38">A motivo di tutto questo, noi prendiamo un fermo impegno e lo mettiamo per scritto; e i nostri capi, i nostri Leviti, e i nostri sacerdoti vi metteranno il loro sigillo».</p>
<p class="C10 V1">Quelli che misero il loro sigillo sul documento furono: Nehemia, il governatore, figlio di Hakaliah, e Sedekia,</p>
<p class="C10 V2">Seraiah, Azaria, Geremia,</p>
<p class="C10 V3">Pashuhur, Amariah, Malkija,</p>
<p class="C10 V4">Hattush, Scebaniah, Malluk,</p>
<p class="C10 V5">Harim, Meremoth, Obadiah,</p>
<p class="C10 V6">Daniele, Ghinnethon, Baruk,</p>
<p class="C10 V7">Meshullam, Abijah, Mijamin,</p>
<p class="C10 V8">Maaziah, Bilgai e Scemaiah. Questi erano sacerdoti.</p>
<p class="C10 V9">I Leviti: Jeshua, figlio di Azaniah, Binnui dei figli di Henadad e Kadmiel,</p>
<p class="C10 V10">e i loro fratelli Scebaniah, Hodijah, Kelita, Pelaiah, Hanan,</p>
<p class="C10 V11">Mika, Rehob, Hashabiah,</p>
<p class="C10 V12">Zakkur, Scerebiah, Scebaniah,</p>
<p class="C10 V13">Hodijah, Bani e Beninu.</p>
<p class="C10 V14">I capi del popolo: Parosh, Pahathmoab, Elam, Zattu, Bani,</p>
<p class="C10 V15">Bunni, Azgab, Bebai,</p>
<p class="C10 V16">Adonijah, Bigvai, Adin,</p>
<p class="C10 V17">Ater, Ezechia, Azzur,</p>
<p class="C10 V18">Hodijah, Hashum, Betsai,</p>
<p class="C10 V19">Harif, Anatoth, Nebai,</p>
<p class="C10 V20">Magpiash, Meshullam, Hezir,</p>
<p class="C10 V21">Mescezabeel, Tsadok, Jaddua,</p>
<p class="C10 V22">Pelatiah, Hanan, Anaiah,</p>
<p class="C10 V23">Hoscea, Hananiah, Hasshub,</p>
<p class="C10 V24">Hallohesh, Pilha, Shobek,</p>
<p class="C10 V25">Rehum, Hashabnah, Maaseiah,</p>
<p class="C10 V26">Ahijah, Hanan, Anan,</p>
<p class="C10 V27">Malluk, Harim e Baanah.</p>
<p class="C10 V28">Il resto del popolo, i sacerdoti, i Leviti, i portinai, i cantori, i Nethinei, e tutti quelli che si erano separati dai popoli dei paesi stranieri per seguire la legge di DIO, le loro mogli, i loro figli e le loro figlie, tutti quelli che avevano conoscenza e intelligenza,</p>
<p class="C10 V29">si unirono ai loro fratelli, i piú ragguardevoli fra loro, e si impegnarono con esecrazione e giuramento a camminare nella legge di DIO data per mezzo di Mosè servo di DIO, e ad osservare e mettere in pratica tutti i comandamenti dell'Eterno, il nostro Signore, i suoi decreti e i suoi statuti,</p>
<p class="C10 V30">a non dare le nostre figlie ai popoli del paese e a non prendere le loro figlie per i nostri figli,</p>
<p class="C10 V31">a non comprare nulla in giorno di sabato o in altro giorno sacro dai popoli che portassero a vendere in giorno di sabato qualunque genere di merci e di cereali, a lasciar riposare la terra ogni settimo anno e a non riscuotere alcun debito.</p>
<p class="C10 V32">Ci impegnammo tassativamente di pagare ogni anno il terzo di un per il servizio della casa del nostro DIO,</p>
<p class="C10 V33">per i pani della presentazione, per l'oblazione perpetua di cibo, per l'olocausto perpetuo dei sabati, dei noviluni, delle feste stabilite, per le cose consacrate, per le offerte per il peccato, per fare espiazione, per Israele e per ogni lavoro della casa del nostro DIO.</p>
<p class="C10 V34">Inoltre tirammo a sorte tra i sacerdoti, i Leviti e il popolo circa l'offerta della legna da portare nella casa del nostro DIO, ogni anno a tempi fissati, secondo le nostre case paterne, perché bruciasse sull'altare dell'Eterno, il nostro DIO, come sta scritto nella legge.</p>
<p class="C10 V35">Ci impegnammo pure a portare ogni anno nella casa dell'Eterno le primizie del nostro suolo e le primizie di tutti i frutti di ogni albero,</p>
<p class="C10 V36">e i primogeniti dei nostri figli e del nostro bestiame, come sta scritto nella legge, e i primogeniti delle nostre mandrie e delle nostre greggi per presentarli nella casa del nostro DIO ai sacerdoti che prestano servizio nella casa del nostro DIO.</p>
<p class="C10 V37">Inoltre ci impegnammo a portare ai sacerdoti nelle camere della casa del nostro DIO le primizie della nostra pasta, le nostre offerte, i frutti di ogni albero, del mosto e dell'olio, e ai Leviti la decima del nostro suolo; i Leviti stessi preleveranno le decime in tutte le città dove noi lavoriamo.</p>
<p class="C10 V38">Un sacerdote, discendente di Aaronne, sarà con i Leviti quando i Leviti preleveranno le decime; e i Leviti porteranno la decima della decima alla casa del nostro DIO nelle camere della tesoreria,</p>
<p class="C10 V39">perché in quelle camere i figli d'Israele e i figli di Levi porteranno l'offerta del frumento, del mosto e dell'olio; qui sono gli utensili del santuario, i sacerdoti che prestano servizio, i portinai e i cantori. Noi non abbandoneremo la casa del nostro DIO.</p>
<p class="C11 V1">capi del popolo si stabilirono a Gerusalemme; il resto del popolo tirò a sorte per far venire uno su dieci ad abitare a Gerusalemme, la città santa gli altri nove decimi invece dovevano rimanere nelle altre città.</p>
<p class="C11 V2">Il popolo benedisse tutti quelli che spontaneamente si offrirono di abitare a Gerusalemme.</p>
<p class="C11 V3">Questi sono i capi della provincia che si stabilirono a Gerusalemme (ma nelle citta di Giuda ognuno si stabilí nella sua proprietà, nella sua città: Israeliti, sacerdoti, Leviti, Nethinei e i figli dei servi di Salomone).</p>
<p class="C11 V4">A Gerusalemme si stabilirono una parte dei figli di Giuda e dei figli di Beniamino. Dei figli di Giuda: Atahiah, figlio di Uzziah, figlio di Zaccaria, figlio di Amariah, figlio di Scefatiah, figlio di Mahalaleel, dei figli di Perets,</p>
<p class="C11 V5">e Maaseia, figlio di Baruk, figlio di Col-Hozeh, figlio di Hazaiah, figlio di Adaiah, figlio di Joiarib, figlio di Zaccaria, figlio dello Scilonita.</p>
<p class="C11 V6">Totale dei figli di Perets che si stabilirono a Gerusalemme: quattrocentosessantotto uomini valorosi.</p>
<p class="C11 V7">Questi sono i figli di Beniamino Sallu, figlio di Mashullam, figlio di Joed, figlio di Pedaiah, figlio di Kolaiah figlio di Maaseiah, figlio di Ithiel figlio di Isaia;</p>
<p class="C11 V8">dopo lui, Gabbai e Sallai: in tutto, novecentoventotto.</p>
<p class="C11 V9">Gioele, figlio di Zikri, era il loro capo, e Giuda, figlio di Senuah, era il secondo capo della città.</p>
<p class="C11 V10">Dei sacerdoti: Jedaiah, figlio di Joiarib e Jakin.</p>
<p class="C11 V11">Seraiah, figlio di Hilkiah, figlio di Meshullam, figlio di Tsadok, figlio di Meraioth, figlio di Ahitub, era capo della casa di DIO;</p>
<p class="C11 V12">i loro fratelli addetti al lavoro del tempio, erano in numero di ottocentoventidue; e Adaiah, figlio di Jeroham, figlio di Pelaliah, figlio di Amtsi, figlio di Zaccaria, figlio di Pashhur, figlio di Malkijah,</p>
<p class="C11 V13">e i suoi fratelli, capi delle case paterne, erano in numero di duecentoquarantadue; e Amashsai, figlio di Azareel, figlio di Ahzai, figlio di Meshillemoth, figlio di Immer</p>
<p class="C11 V14">e i loro fratelli, uomini valorosi, erano in numero di centoventotto. Zabdiel figlio di Ghedolim, era loro capo.</p>
<p class="C11 V15">Dei Leviti: Scemaiah, figlio di Hashshub, figlio di Azrikam, figlio di Hashablah, figlio di Bunni.</p>
<p class="C11 V16">Shabbethai e Jozabad, preposti al servizio esterno della casa di DIO, fra i capi dei Leviti;</p>
<p class="C11 V17">e Mattaniah, figlio di Mika, figlio di Zabdi, figlio di Asaf, il capo che iniziava le lodi durante la preghiera, e Bakbukiah il secondo tra i suoi fratelli, e Abda figlio di Shammua, figlio di Galal, figlio di Joduthun.</p>
<p class="C11 V18">Totale dei Leviti nella città santa duecentottantaquattro.</p>
<p class="C11 V19">I portinai: Akkub, Talmon e i loro fratelli, custodi delle porte: centosettantadue.</p>
<p class="C11 V20">Il resto d'Israele, dei sacerdoti e dei Leviti si stabilí in tutte le città di Giuda ognuno nella sua proprietà.</p>
<p class="C11 V21">I Nethinei si stabilirono sull'Ofel; Tsiha e Ghishpa erano a capo dei Nethinei.</p>
<p class="C11 V22">Il capo dei Leviti a Gerusalemme era Uzzi, figlio, di Bani, figlio di Hashabiah, figlio di Mattaniah, figlio di Mika, dei figli di Asaf, che erano i cantori addetti al servizio della casa di DIO.</p>
<p class="C11 V23">Nei loro confronti infatti il re aveva emesso l'ordine che ogni giorno fosse assegnata ai cantori una certa provvista.</p>
<p class="C11 V24">Pethahiah, figlio di Mescezabeel, dei figli di Zerah, figlio di Giuda, era il delegato del re per tutti gli affari del popolo.</p>
<p class="C11 V25">Quanto ai villaggi con le loro campagne, alcuni dei figli di Giuda si stabilirono in Kirjath-Arba e nei suoi villaggi, in Dibon e nei suoi villaggi, in Jekabtseel e nei suoi villaggi,</p>
<p class="C11 V26">in Jeshua, in Moladah, in Bethpeleth,</p>
<p class="C11 V27">in Atsar-Shual, in Beer-Sceba, e nei suoi villaggi,</p>
<p class="C11 V28">in Tsiklag, in Mekona e nei suoi villaggi,</p>
<p class="C11 V29">in En-Rimmon, in Tsorah, in Jarmuth,</p>
<p class="C11 V30">in Zanoah, in Adullam e nei loro villaggi, in Lakish e nelle sue campagne, in Azekah e nei suoi villaggi. Si stabilirono a Beer-Sceba fino alla valle di Hinnom.</p>
<p class="C11 V31">I figli di Beniamino si stabilirono a Gheba, Mikmash, Aijah, Bethel e nei loro villaggi,</p>
<p class="C11 V32">ad Anathoth, Nob, Ananiah,</p>
<p class="C11 V33">a Atsor, Ramah, Ghittaim,</p>
<p class="C11 V34">a Hadid, Tseboim, Neballat,</p>
<p class="C11 V35">a Lod e Ono, la valle degli artigiani.</p>
<p class="C11 V36">Alcune divisioni dei Leviti di Giuda, si unirono a Beniamino.</p>
<p class="C12 V1">Questi sono i sacerdoti e i Leviti che tornarono con Zorobabel, figlio di Scealthiel, e con Jeshua: Seraiah, Geremia, Esdra,</p>
<p class="C12 V2">Amariah, Malluk, Hattush,</p>
<p class="C12 V3">Scekaniah, Rehum, Meremoth</p>
<p class="C12 V4">Iddo, Ghinnethoi, Abijah,</p>
<p class="C12 V5">Mijamin, Maadiah, Bilgah</p>
<p class="C12 V6">Scemaiah, Joiarib, Jedaiah,</p>
<p class="C12 V7">Sallu, Amok, Hilkiah e Jedaiah. Questi erano i capi dei sacerdoti e dei loro fratelli al tempo di Jeshua,</p>
<p class="C12 V8">I Leviti erano Jeshua, Binnui, Kadmiel, Scerebiah, Giuda e Mattaniah, che era preposto con i suoi fratelli al canto di ringraziamento.</p>
<p class="C12 V9">Bakbukiah e Unni, loro fratelli, stavano di fronte a loro secondo le loro mansioni.</p>
<p class="C12 V10">Jeshua generò Joiakim; Joiakim generò Eliascib; Eliascib generò Joiada,</p>
<p class="C12 V11">Joiada generò Gionathan; Gionathan generò Jaddua.</p>
<p class="C12 V12">Al tempo di Joiakim, i sacerdoti, capi delle case paterne, erano i seguenti: della casa di Seraiah, Meraiah, di quella di Geremia, Hananiah;</p>
<p class="C12 V13">di quella di Esdra, Meshullam; di quella di Amariah, Jehohanan;</p>
<p class="C12 V14">di quella di Meliku, Gionathan; di quella di Scebaniah, Giuseppe;</p>
<p class="C12 V15">di quella di Harim, Adna, di quella di Meraioth, Helkai;</p>
<p class="C12 V16">di quella di Iddo, Zaccaria; di quella di Ghinnethon, Meshullam;</p>
<p class="C12 V17">di quella di Abijah, Zikri; di quella di Miniamin e di Moadiah, Piltai;</p>
<p class="C12 V18">di quella di Bilgah, Shammua; di quella di Scemaiah, Gionathan;</p>
<p class="C12 V19">di quella di Joiarib, Mattenai; di quella di Jedaiah, Uzzi;</p>
<p class="C12 V20">di quella di Sallai, Kallai; di quella di Amok, Eber;</p>
<p class="C12 V21">di quella di Hilkiah, Hashabiah e di quella di Jedaiah, Nethaneel.</p>
<p class="C12 V22">Durante il regno di Dario, il Persiano, furono registrati assieme ai sacerdoti i Leviti che erano capi delle case paterne al tempo di Eliascib, di Joiada, di Johanan e di Jaddua.</p>
<p class="C12 V23">I figli di Levi, che erano capi delle case paterne, furono invece registrati nel libro delle Cronache fino al tempo di Johanan, figlio di Eliascib.</p>
<p class="C12 V24">I capi dei Leviti Hashabiah, Scerebiah e Jeshua, figlio di Kadmiel, assieme ai loro fratelli, che stavano di fronte a loro, cantavano inni di lode e di ringraziamento a gruppi alternati, secondo l'ordine di Davide, uomo di DIO.</p>
<p class="C12 V25">Mattaniah, Bakbukiah, Obadiah Meshullam, Talmon e Akkub erano portinai e facevano la guardia ai magazzini delle porte.</p>
<p class="C12 V26">Questi vivevano al tempo di Joiakim figlio di Jeshua, figlio di Jotsadak e ai tempo di Nehemia, il governatore, e di Esdra, sacerdote e scriba.</p>
<p class="C12 V27">Alla dedicazione delle mura di Gerusalemme, mandarono a cercare i Leviti da tutti i loro luoghi, per farli venire a Gerusalemme per celebrare la dedicazione con allegrezza, con lodi e con canti, cembali, arpe e cetre.</p>
<p class="C12 V28">E i figli dei cantori si radunarono dalla regione intorno a Gerusalemme, dai villaggi dei Netofathiti.</p>
<p class="C12 V29">da Beth-Ghilgal, e dalle campagne di Gheba e di Azmaveth, poiché i cantori si erano costruiti villaggi tutt'intorno a Gerusalemme.</p>
<p class="C12 V30">I sacerdoti e i Leviti si purificarono e purificarono il popolo, le porte e le mura.</p>
<p class="C12 V31">Poi io feci salire sulle mura i capi di Giuda e formai due grandi cori di lode. Il primo s'incamminò a destra, sulle mura, verso la porta del Letame;</p>
<p class="C12 V32">dietro ad esso camminavano Hoshaiah, la metà dei capi di Giuda,</p>
<p class="C12 V33">Azaria, Esdra, Meshullam,</p>
<p class="C12 V34">Giuda, Beniamino, Scemaiah, Geremia.</p>
<p class="C12 V35">e alcuni dei figli dei sacerdoti con le loro trombe: Zaccaria, figlio di Gionathan, figlio di Scemaiah, figlio di Mattaniah, figlio di Mikaiah, figlio di Zakkur, figlio di Asaf,</p>
<p class="C12 V36">e i suoi fratelli Scemaiah, Azareel, Milalai, Ghilalai, Maai, Nethaneel Giuda e Hanani, con gli strumenti musicali di Davide, uomo di DIO. Esdra, lo scriba, camminava alla loro testa.</p>
<p class="C12 V37">Giunti alla porta della Sorgente, salirono direttamente per la scalinata della città di Davide, dove le mura salgono sopra la casa di Davide, fino alla porta delle Acque, a est.</p>
<p class="C12 V38">Il secondo coro di lode s'incamminò nella direzione opposta, io lo seguivo con metà del popolo, sulle mura, sopra la torre dei Forni, fino al muro Largo,</p>
<p class="C12 V39">quindi sopra la porta di Efrairn, la porta Vecchia, la porta dei Pesci, la torre di Hananeel, la torre di Meah, fino alla porta delle Pecore; il coro si fermò alla porta della Prigione.</p>
<p class="C12 V40">I due cori di lode si fermarono nella casa di DIO; cosí feci io, con la metà dei magistrati che erano con me,</p>
<p class="C12 V41">e i sacerdoti Eliakim Maaseiah, Miniamin, Mikaiah, Elioenai, Zaccaria, Hananiah con le trombe.</p>
<p class="C12 V42">e Maaseiah, Scemaiah, Eleazar, Uzzi, Jehohanan, Malkijah, Elam e Ezer. I cantori cantarono a voce alta, sotto la direzione di Jezrahiah.</p>
<p class="C12 V43">In quel giorno offrirono grandi sacrifici e si rallegrarono perché DIO li aveva allietati con una grande gioia. Anche le donne e i fanciulli si rallegrarono; e la gioia di Gerusalemme si udiva da lontano.</p>
<p class="C12 V44">In quel tempo alcuni uomini furono preposti alle stanze che servivano da magazzini per le offerte, per le primizie e per le decime, per raccogliervi dalle campagne delle città le parti fissate dalla legge per i sacerdoti e i Leviti, perché i Giudei gioivano nel vedere i sacerdoti e i Leviti che prestavano servizio.</p>
<p class="C12 V45">Essi eseguivano il servizio del loro DIO e il servizio della purificazione, assieme ai cantori e ai portinai, secondo l'ordine di Davide e di Salomone, suo figlio.</p>
<p class="C12 V46">Anticamente, al tempo di Davide di Asaf, c'erano infatti capi cantori canti di lode e di ringraziamento a DIO.</p>
<p class="C12 V47">Al tempo di Zerubbabel e al tempo di Nehemia, tutto Israele dava ogni giorno le porzioni assegnate ai cantori ai portinai; inoltre metteva da parte la porzione consacrata per i Leviti, e i Leviti mettevano da parte la porzione consacrata per i figli di Aaronne.</p>
<p class="C13 V1">In quel giorno si lesse alla presenza del popolo il libro di Mosè e vi si trovò scritto che l'Ammonita e i Moabita non dovrebbero mai entrare nell'assemblea di DIO,</p>
<p class="C13 V2">perché non erano venuti incontro ai figli d'Israele con pane e acqua e perchè avevano assoldato contro di loro Balaam, per maledirli; ma il nostro DIO cambiò la maledizione in benedizione.</p>
<p class="C13 V3">Come ebbero udito la legge, essi separarono da Israele tutta le gente straniera che si era mescolata a loro.</p>
<p class="C13 V4">Prima di questo, il sacerdote Eliascib, che era preposto alle camere della casa del nostro DIO ed era imparentato con Tobiah,</p>
<p class="C13 V5">aveva preparato per costui una grande camera, dove prima riponevano le offerte, l'incenso, gli utensili, la decima del grano, del vino e dell'olio, tutto ciò che spettava per legge ai Leviti, ai cantori, ai portinai, come pure le offerte raccolte per i sacerdoti.</p>
<p class="C13 V6">Ma durante tutto questo tempo io non ero a Gerusalemme, perché nell'anno trentaduesimo di Artaserse, re di Babilonia, ero tornato presso il re. Un po' di tempo dopo ottenni un congedo dal re</p>
<p class="C13 V7">e tornai a Gerusalemme; cosí mi resi conto del male che Eliascib aveva fatto per favorire Tobiah, preparando per lui una camera nei cortili della casa di DIO.</p>
<p class="C13 V8">La cosa mi dispiacque grandemente, e cosí feci gettare fuori dalla camera tutte le masserizie di casa appartenenti a Tobiah;</p>
<p class="C13 V9">poi ordinai che si purificassero quelle camere e vi feci ricollocare gli utensili della casa di DIO, le offerte e l'incenso.</p>
<p class="C13 V10">Venni anche a sapere che le porzioni dovute ai Leviti non erano state loro date e che i Leviti e i cantori, che prestavano servizio, erano fuggiti ciascuno alla sua terra.</p>
<p class="C13 V11">Allora rimproverai i magistrati e dissi loro: «Perché la casa di DIO è stata abbandonata?». Poi li radunai e li ristabilii nel loro ufficio.</p>
<p class="C13 V12">Tutto Giuda quindi portò nei magazzini le decime a del frumento, del mosto e dell'olio.</p>
<p class="C13 V13">Affidai la sorveglianza dei magazzini al sacerdote Scelemiah, allo scriba, Tsadok e a Pedaiah, uno dei Leviti; come loro aiutante, scelsi Hanan, figlio di Zakkur, figlio di Mattaniah, perché costoro erano ritenuti uomini fedeli. A loro spettava il compito di fare le ripartizioni tra i loro fratelli.</p>
<p class="C13 V14">Per questo ricordati di me, o DIO mio, e non cancellare le buone opere che ho fatto per la casa del mio DIO e per la sua custodia.</p>
<p class="C13 V15">In quei giorni osservai in Giuda alcuni che pigiavano l'uva in giorno di sabato e portavano sacchi di grano, caricandoli sugli asini, assieme a vino, uva, fichi e ogni sorta di fardelli che facevano venire a Gerusalemme, in giorno di sabato; e io li rimproverai a motivo del giorno in cui vendevano i generi alimentari.</p>
<p class="C13 V16">Inoltre alcuni uomini di Tiro, che risiedevano a Gerusalemme, importavano pesce e ogni genere di mercanzie e le vendevano ai figli di Giuda in giorno di sabato e in Gerusalemme.</p>
<p class="C13 V17">Allora rimproverai i notabili di Giuda e dissi loro: «Che cos'è questo male che fate profanando il giorno di sabato?</p>
<p class="C13 V18">Non fecero i nostri padri la stessa cosa? E non fece il nostro DIO cadere su di noi e su questa città tutta questa calamità? Ma voi fate venire maggior ira su Israele, profanando il sabato!».</p>
<p class="C13 V19">Cosí, appena le porte di Gerusalemme cominciavano ad essere al buio, prima che il sabato cominciasse, io ordinai che le porte fossero chiuse e che non si riaprissero fin dopo il sabato; collocai pure alcuni dei miei servi alle porte, affinché nessun carico entrasse in città durante il sabato.</p>
<p class="C13 V20">Ma i mercanti e i venditori di ogni genere di mercanzie passarono la notte fuori di Gerusalemme una o due volte.</p>
<p class="C13 V21">Allora io li rimproverai e dissi loro: «Perché passate la notte davanti alle mura? Se lo fate un'altra volta, metterò le mani su di voi». Da quel momento non vennero piú in giorno di sabato.</p>
<p class="C13 V22">Ordinai pure ai Leviti, che si purificassero e venissero a custodire le porte per santificare il giorno del sabato. Anche per questo ricordati di me, o mio DIO, e abbi pietà di me secondo la grandezza della tua misericordia!</p>
<p class="C13 V23">In quei giorni vidi pure alcuni Giudei che avevano sposato donne di Ashdod, di Ammon e di Moab;</p>
<p class="C13 V24">la metà dei loro figli parlava la lingua di Ashdod e non sapeva parlare la lingua giudaica, ma parlava soltanto la lingua di questo o di quel popolo.</p>
<p class="C13 V25">Allora io li rimproverai, li maledissi, ne picchiai alcuni, strappai loro i capelli, li feci quindi giurare nel nome di DIO che non avrebbero dato le loro figlie ai figli di costoro e non avrebbero preso le figlie di quelli per i loro figli né per se stessi.</p>
<p class="C13 V26">E dissi: «Non peccò forse Salomone, re d'Israele, per queste cose? Eppure fra tante nazioni, non ci fu re simile a lui; era amato dal suo DIO, e DIO l'aveva stabilito re su tutto Israele; ma le donne straniere fecero peccare anche lui.</p>
<p class="C13 V27">Dovremmo dunque udire di voi che commettete questo grande male, che peccate contro il nostro DIO, prendendo mogli straniere?».</p>
<p class="C13 V28">Uno dei figli di Joiada, figlio di Eliscib, il sommo sacerdote, era genero di Sanballat, lo Horonita; io lo cacciai via da me.</p>
<p class="C13 V29">Ricordati di loro, o mio DIO, perché hanno contaminato il sacerdozio e il patto del sacerdozio e dei Leviti!</p>
<p class="C13 V30">Cosí io li purificai da ogni persona straniera e assegnai le mansioni ai sacerdoti e ai Leviti, ciascuno al suo compito.</p>
<p class="C13 V31">Diedi pure disposizioni circa l'offerta della legna ai tempi stabiliti e circa le primizie. Ricordati di me, o DIO mio, per farmi del bene!</p>
</div>
</div>
<div class="edizione RIVEDUTA">
<div class="libro Nee">
<p class="CCAPITOLO VVERSO">TESTO</p>
<p class="C1 V1">Parole di Neemia, figlio di Acalia. Nel mese di Chisleu del ventesimo anno, mentre mi trovavo nel castello di Susa,</p>
<p class="C1 V2">Anani, un mio fratello, e alcuni altri uomini arrivarono da Giuda. Io li interrogai riguardo ai Giudei scampati, superstiti della deportazione, e riguardo a Gerusalemme.</p>
<p class="C1 V3">E quelli mi risposero: «I superstiti della deportazione sono là, nella provincia, in gran miseria e nell'umiliazione; le mura di Gerusalemme restano in rovina e le sue porte sono consumate dal fuoco».</p>
<p class="C1 V4">Quando udii queste parole, mi misi seduto, piansi, e per molti giorni fui in grande tristezza. Digiunai e pregai davanti al Dio del cielo.</p>
<p class="C1 V5">E dissi: «O SIGNORE, Dio del cielo, Dio grande e tremendo, che mantieni il patto e fai misericordia a quelli che ti amano e osservano i tuoi comandamenti.</p>
<p class="C1 V6">Siano i tuoi orecchi attenti, i tuoi occhi aperti per ascoltare la preghiera che il tuo servo ti rivolge adesso, giorno e notte, per i figli d'Israele, tuoi servi, confessando i peccati dei figli d'Israele: perché abbiamo peccato contro di te; abbiamo peccato io e la casa di mio padre.</p>
<p class="C1 V7">Abbiamo agito da malvagi contro di te, e non abbiamo osservato i comandamenti, le leggi e le prescrizioni che tu hai dato a Mosè, tuo servo.</p>
<p class="C1 V8"> Ricòrdati della parola che ordinasti al tuo servo Mosè di pronunziare: "Se sarete infedeli, io vi disperderò fra i popoli;</p>
<p class="C1 V9"> ma se tornerete a me e osserverete i miei comandamenti e li metterete in pratica, anche se sarete dispersi negli estremi confini del mondo, io di là vi raccoglierò e vi ricondurrò al luogo che ho scelto per farne la dimora del mio nome".</p>
<p class="C1 V10">Essi sono tuoi servi, tuo popolo; tu li hai salvati con la tua grande potenza e con la tua forte mano.</p>
<p class="C1 V11">Signore, te ne prego, siano i tuoi orecchi attenti alla preghiera del tuo servo e alla preghiera dei tuoi servi, che vogliono temere il tuo nome; e concedi oggi, ti prego, successo al tuo servo, e fa' che egli trovi pietà presso quest'uomo». A quel tempo io ero coppiere del re.</p>
<p class="C2 V1">Nel mese di Nisan, il ventesimo anno del re Artaserse, il vino stava davanti al re; io lo presi e glielo versai. Io non ero mai stato triste in sua presenza.</p>
<p class="C2 V2">Il re mi disse: «Perché hai l'aspetto triste? Eppure non sei malato; non può essere altro che per una preoccupazione». Allora fui colto da grande paura,</p>
<p class="C2 V3">e dissi al re: «Viva il re per sempre! Come potrei non essere triste quando la città dove sono le tombe dei miei padri è distrutta e le sue porte sono consumate dal fuoco?»</p>
<p class="C2 V4">E il re mi disse: «Che cosa domandi?» Allora io pregai il Dio del cielo;</p>
<p class="C2 V5">poi risposi al re: «Se ti sembra giusto e il tuo servo ha incontrato il tuo favore, mandami in Giudea, nella città dove sono le tombe dei miei padri, perché io la ricostruisca».</p>
<p class="C2 V6">Il re, che aveva la regina seduta al suo fianco, mi disse: «Quanto durerà il tuo viaggio? Quando ritornerai?» La cosa piacque al re, che mi lasciò andare, e gli indicai una data.</p>
<p class="C2 V7">Poi dissi al re: «Se il re è disposto, mi si diano delle lettere per i governatori d'oltre il fiume affinché mi lascino passare ed entrare in Giuda,</p>
<p class="C2 V8">e una lettera per Asaf, guardiano del parco del re, affinché mi dia del legname per costruire le porte della fortezza annessa al tempio del SIGNORE, per le mura della città, e per la casa che abiterò». Il re mi diede le lettere, perché la benefica mano del mio Dio era su di me.</p>
<p class="C2 V9">Mi recai presso i governatori d'oltre il fiume, e diedi loro le lettere del re. Il re mi aveva dato una scorta di ufficiali e di cavalieri.</p>
<p class="C2 V10">Quando Samballat, il Coronita, e Tobia, il servo ammonita, furono informati del mio arrivo, furono molto contrariati dalla venuta di un uomo che cercava il bene dei figli di Israele.</p>
<p class="C2 V11">Così giunsi a Gerusalemme, e, trascorsi tre giorni,</p>
<p class="C2 V12">mi alzai di notte, presi con me pochi uomini, e non parlai a nessuno di quello che Dio mi aveva messo in cuore di fare per Gerusalemme. Non avevo con me altra cavalcatura oltre a quella che usavo.</p>
<p class="C2 V13">Uscii di notte per la porta della Valle, e mi diressi verso la sorgente del Dragone e la porta del Letame, osservando le mura di Gerusalemme, quanto erano rovinate e come le sue porte erano consumate dal fuoco.</p>
<p class="C2 V14">Passai presso la porta della Sorgente e il serbatoio del Re, ma non c'era posto per cui potesse passare la mia cavalcatura.</p>
<p class="C2 V15">Allora risalii di notte la valle, sempre osservando le mura; poi, rientrato per la porta della Valle, me ne tornai a casa.</p>
<p class="C2 V16">Le autorità non sapevano né dove fossi andato né che cosa facessi. Fino a quel momento, io non avevo detto nulla né ai Giudei né ai sacerdoti né ai notabili né ai magistrati né ad alcuno di quelli che si occupavano dei lavori.</p>
<p class="C2 V17">Allora dissi loro: «Voi vedete in che misera condizione ci troviamo; Gerusalemme è distrutta e le sue porte son consumate dal fuoco! Venite, ricostruiamo le mura di Gerusalemme, e non saremo più nella vergogna!»</p>
<p class="C2 V18">Raccontai loro come la benefica mano del mio Dio era stata su di me, e riferii le parole che il re mi aveva dette. Quelli dissero: «Sbrighiamoci e mettiamoci a costruire!» E si fecero coraggio con questo buon proposito.</p>
<p class="C2 V19">Ma quando Samballat, il Coronita, e Tobia, il servo ammonita, e Ghesem, l'Arabo, lo seppero, si fecero beffe di noi, e ci disprezzarono dicendo: «Che cosa state facendo? Volete forse ribellarvi al re?»</p>
<p class="C2 V20">Allora risposi loro: «Il Dio del cielo ci farà ottenere successo. Noi, suoi servi, ci alzeremo e costruiremo: ma voi non avete né parte né diritto né memoria a Gerusalemme».</p>
<p class="C3 V1">Eliasib, sommo sacerdote, si mise al lavoro con i suoi fratelli sacerdoti e insieme costruirono la porta delle Pecore; la consacrarono e vi misero i battenti; continuarono a costruire fino alla torre di Mea, che consacrarono, e fino alla torre di Cananeel.</p>
<p class="C3 V2">Accanto a Eliasib lavorarono gli uomini di Gerico, e accanto a loro lavorò Zaccur, figlio d'Imri.</p>
<p class="C3 V3">I figli di Senaa costruirono la porta dei Pesci, ne fecero l'intelaiatura, e vi misero i battenti, le serrature e le sbarre.</p>
<p class="C3 V4">Accanto a loro lavorò alle riparazioni Meremot, figlio di Uria, figlio di Accos; accanto a loro lavorò alle riparazioni Mesullam, figlio di Berechia, figlio di Mesezabeel; accanto a loro lavorò alle riparazioni Sadoc, figlio di Baana;</p>
<p class="C3 V5">accanto a loro lavorarono alle riparazioni i Tecoiti, di cui i più importanti non vollero sottomettersi a lavorare all'opera del loro signore.</p>
<p class="C3 V6">Ioiada, figlio di Pasea, e Mesullam, figlio di Besodeia, restaurarono la porta Vecchia; ne fecero l'intelaiatura, e vi misero i battenti, le serrature e le sbarre.</p>
<p class="C3 V7">Accanto a loro lavorarono alle riparazioni Melatia, il Gabaonita, Iadon, il Meronotita, e gli uomini di Gabaon e di Mispa, che dipendevano dalla sede del governatore d'oltre il fiume;</p>
<p class="C3 V8">accanto a loro lavorò alle riparazioni Uzziel, figlio di Caraia, uno degli orefici, e accanto a lui lavorò Anania, uno dei profumieri. Essi lasciarono Gerusalemme com'era, fino al muro largo.</p>
<p class="C3 V9">Accanto a loro lavorò alle riparazioni Refaia, figlio di Cur, capo della metà del distretto di Gerusalemme.</p>
<p class="C3 V10">Accanto a loro lavorò alle riparazioni, di fronte a casa sua, Iedaia, figlio di Carumaf, e accanto a lui lavorò Cattus, figlio di Casabneia.</p>
<p class="C3 V11">Malchia, figlio di Carim, e Cassub, figlio di Paat-Moab, restaurarono un'altra parte delle mura e la torre dei Forni.</p>
<p class="C3 V12">Accanto a loro lavorò alle riparazioni, con le sue figlie, Sallum, figlio di Alloches, capo della metà del distretto di Gerusalemme.</p>
<p class="C3 V13">Canun e gli abitanti di Zanoa restaurarono la porta della Valle; la costruirono, vi misero i battenti, le serrature e le sbarre. Fecero inoltre mille cubiti di muro fino alla porta del Letame.</p>
<p class="C3 V14">Malchia, figlio di Recab, capo del distretto di Bet-Accherem restaurò la porta del Letame; la costruì, vi mise i battenti, le serrature, le sbarre.</p>
<p class="C3 V15">Sallum, figlio di Col-Oze, capo del distretto di Mispa, restaurò la porta della Sorgente; la costruì, la coperse, vi mise i battenti, le serrature e le sbarre. Fece inoltre il muro del serbatoio di Siloe, presso il giardino del re, fino alla scalinata che scende dalla città di Davide.</p>
<p class="C3 V16">Dopo di lui Neemia, figlio di Azbuc, capo della metà del distretto di Bet-Zur, lavorò alle riparazioni sino di fronte alle tombe di Davide, fino al serbatoio che era stato costruito, e fino alla casa dei prodi.</p>
<p class="C3 V17">Dopo di lui lavorarono alle riparazioni i Leviti, sotto Reum, figlio di Bani; e accanto a lui lavorò per il suo distretto Casabia, capo della metà del distretto di Cheila.</p>
<p class="C3 V18">Dopo di lui lavorarono alle riparazioni i loro fratelli, sotto Bavvai, figlio di Chenadad, capo della metà del distretto di Cheila;</p>
<p class="C3 V19">e accanto a lui Ezer, figlio di Iesua, capo di Mispa, restaurò un'altra parte delle mura, di fronte alla salita dell'arsenale, all'angolo.</p>
<p class="C3 V20">Dopo di lui Baruc, figlio di Zabbai, ne restaurò con ardore un'altra parte, dall'angolo fino alla porta della casa di Eliasib, il sommo sacerdote.</p>
<p class="C3 V21">Dopo di lui Meremot, figlio di Uria, figlio di Accoz, ne restaurò un'altra parte, dalla porta della casa di Eliasib fino all'estremità della casa di Eliasib.</p>
<p class="C3 V22">Dopo di lui lavorarono i sacerdoti che abitavano le campagne circostanti.</p>
<p class="C3 V23">Dopo di loro Beniamino e Cassub lavorarono di fronte alla loro casa. Dopo di loro Azaria, figlio di Maaseia, figlio di Anania, lavorò presso la sua casa.</p>
<p class="C3 V24">Dopo di lui Binnui, figlio di Chenadad, restaurò un'altra parte delle mura, dalla casa di Azaria fino alla svolta e fino all'angolo.</p>
<p class="C3 V25">Palal, figlio d'Uzai, lavorò di fronte alla svolta e alla torre superiore che sporge dal palazzo del re e che dà sul cortile della prigione. Dopo di lui lavorò Pedaia, figlio di Paros.</p>
<p class="C3 V26">I Netinei che abitavano sulla collina, lavorarono fino di fronte alla porta delle Acque, verso oriente, e di fronte alla torre sporgente.</p>
<p class="C3 V27">Dopo di loro i Tecoiti ne restaurarono un'altra parte, di fronte alla grande torre sporgente e fino al muro della collina.</p>
<p class="C3 V28">I sacerdoti lavorarono alle riparazioni al di sopra della porta dei Cavalli, ciascuno di fronte alla propria casa.</p>
<p class="C3 V29">Dopo di loro Sadoc, figlio d'Immer, lavorò di fronte alla sua casa. Dopo di lui lavorò Semaia, figlio di Secania, guardiano della porta orientale.</p>
<p class="C3 V30">Dopo di lui Anania, figlio di Selemia, e Canun, sesto figlio di Salaf, restaurarono un'altra parte delle mura. Dopo di loro Mesullam, figlio di Berechia, lavorò di fronte alla sua camera.</p>
<p class="C3 V31">Dopo di lui Malchia, uno degli orefici, lavorò fino alle case dei Netinei e dei mercanti, di fronte alla porta di Ammifcad e fino al piano superiore dell'angolo.</p>
<p class="C3 V32">Gli orefici e i mercanti lavorarono alle riparazioni fra il piano superiore dell'angolo e la porta delle Pecore.</p>
<p class="C4 V1">Quando Samballat udì che noi costruivamo le mura, si adirò, s'indignò moltissimo, si fece beffe dei Giudei,</p>
<p class="C4 V2">e disse in presenza dei suoi fratelli e dei soldati di Samaria: «Che fanno questi Giudei indeboliti? Li lasceremo fare? Offriranno sacrifici? Finiranno in un giorno? Faranno forse rivivere delle pietre sepolte sotto mucchi di polvere e consumate dal fuoco?»</p>
<p class="C4 V3">Tobia l'Ammonita, che gli stava accanto, disse: «Costruiscano pure! Se una volpe ci salta sopra, farà crollare il loro muro di pietra!»</p>
<p class="C4 V4">Ascolta, o Dio nostro, come siamo disprezzati! Fa' che i loro oltraggi ricadano sul loro capo ed esponili al disprezzo in un paese di deportazione!</p>
<p class="C4 V5">Non perdonare la loro colpa, e non sia cancellato davanti a te il loro peccato; poiché hanno provocato la tua ira in presenza dei costruttori.</p>
<p class="C4 V6">Noi dunque ricostruimmo le mura, che furono dappertutto innalzate fino a metà altezza; e il popolo aveva preso a cuore il lavoro.</p>
<p class="C4 V7">Ma quando Samballat, Tobia, gli Arabi, gli Ammoniti e gli Asdodei udirono che la riparazione delle mura di Gerusalemme progrediva, e che le brecce cominciavano a chiudersi, si indignarono moltissimo,</p>
<p class="C4 V8">e tutti quanti assieme si accordarono di venire ad attaccare Gerusalemme e a crearvi del disordine.</p>
<p class="C4 V9">Allora noi pregammo il nostro Dio e mettemmo delle sentinelle di giorno e di notte per difenderci dai loro attacchi.</p>
<p class="C4 V10">Quelli di Giuda dicevano: «Le forze vengono meno ai portatori di pesi, e le macerie sono molte; noi non riusciremo a costruire le mura!»</p>
<p class="C4 V11">I nostri avversari dicevano: «Essi non sapranno e non vedranno nulla, finché non saremo piombati in mezzo a loro; allora li uccideremo, e faremo cessare i lavori».</p>
<p class="C4 V12">I Giudei però, che risiedevano vicino a loro, vennero dieci volte a riferirci questo, da tutti i luoghi da cui provenivano.</p>
<p class="C4 V13">Allora io disposi il popolo per famiglie, con le loro spade, le loro lance, i loro archi, nelle parti più basse del posto, dietro le mura, allo scoperto.</p>
<p class="C4 V14">Dopo aver bene esaminato ogni cosa, mi alzai e dissi ai notabili, ai magistrati e al resto del popolo: «Non li temete! Ricordatevi del Signore, grande e tremendo. Combattete per i vostri fratelli, per i vostri figli e figlie, per le vostre mogli e le vostre case!»</p>
<p class="C4 V15">Quando i nostri nemici si accorsero che eravamo al corrente dei loro piani, Dio rese vano il loro progetto, e noi tutti tornammo alle mura, ognuno al suo lavoro.</p>
<p class="C4 V16">Da quel giorno, la metà dei miei giovani lavorava, e l'altra metà stava armata di lance, di scudi, di archi e di corazze; e i capi stavano dietro a tutto il popolo di Giuda.</p>
<p class="C4 V17">Quelli che costruivano le mura e quelli che portavano o caricavano i pesi, con una mano lavoravano, e con l'altra tenevano la loro arma.</p>
<p class="C4 V18">E ognuno dei costruttori, durante il lavoro, portava la spada cinta ai fianchi. Il trombettiere stava accanto a me.</p>
<p class="C4 V19">Io dissi ai notabili, ai magistrati e al resto del popolo: «L'opera è grande ed estesa, e noi siamo sparsi sulle mura, e distanti l'uno dall'altro.</p>
<p class="C4 V20">Dovunque udrete il suono della tromba, là radunatevi con noi; il nostro Dio combatterà per noi».</p>
<p class="C4 V21">Così continuavamo i lavori, mentre la metà impugnava la lancia, dallo spuntar del giorno all'apparire delle stelle.</p>
<p class="C4 V22">Allo stesso tempo io dissi al popolo: «Ciascuno di voi con i suoi servi passi la notte a Gerusalemme, per far la guardia con noi durante la notte e riprendere il lavoro di giorno».</p>
<p class="C4 V23">Io poi, i miei fratelli, i miei giovani e gli uomini di guardia che mi seguivano, non ci spogliavamo; ognuno teneva le armi a portata di mano.</p>
<p class="C5 V1">Ci fu un grande lamento tra gli uomini del popolo e le loro mogli contro i Giudei loro fratelli.</p>
<p class="C5 V2">Alcuni dicevano: «Noi, i nostri figli e le nostre figlie siamo numerosi; dateci del grano perché possiamo mangiare e vivere!»</p>
<p class="C5 V3">Altri dicevano: «Impegniamo i nostri campi, le nostre vigne e le nostre case per assicurarci del grano durante la carestia!»</p>
<p class="C5 V4">Altri ancora dicevano: «Noi abbiamo preso del denaro ipotecando i nostri campi e le nostre vigne per pagare il tributo del re.</p>
<p class="C5 V5">Ora la nostra carne è come la carne dei nostri fratelli, i nostri figli sono come i loro figli; ed ecco che dobbiamo sottoporre i nostri figli e le nostre figlie alla schiavitù, e alcune delle nostre figlie sono già ridotte schiave; e noi non possiamo farci nulla, perché i nostri campi e le nostre vigne sono in mano d'altri».</p>
<p class="C5 V6">Quando udii i loro lamenti e queste parole, fui molto indignato.</p>
<p class="C5 V7">Dopo aver molto riflettuto, rimproverai aspramente i notabili e i magistrati, e dissi loro: «Come! Voi prestate a interesse ai vostri fratelli?» Convocai contro di loro una grande assemblea,</p>
<p class="C5 V8">e dissi loro: «Noi, secondo la nostra possibilità, abbiamo riscattato i nostri fratelli giudei che si erano venduti ai pagani; e voi stessi vendereste i vostri fratelli, ed è a noi che essi sarebbero venduti!» Allora quelli tacquero, e non seppero che rispondere.</p>
<p class="C5 V9">Dissi ancora: «Quello che voi fate non è ben fatto. Non dovreste piuttosto camminare nel timore del nostro Dio per non essere oltraggiati dai pagani nostri nemici?</p>
<p class="C5 V10">Anch'io, i miei fratelli e i miei servi abbiamo dato loro in prestito denaro e grano. Vi prego, condoniamo loro questo debito!</p>
<p class="C5 V11">Restituite oggi i loro campi, le loro vigne, i loro uliveti e le loro case, e la percentuale del denaro, del grano, del vino e dell'olio, che avete ottenuto da loro come interesse».</p>
<p class="C5 V12">Quelli risposero: «Restituiremo tutto, e non domanderemo loro più nulla; faremo come tu dici». Allora chiamai i sacerdoti, e in loro presenza li feci giurare che avrebbero mantenuto la promessa.</p>
<p class="C5 V13">Poi, agitando il mio mantello, dissi: «Così Dio scuota dalla sua casa e dai suoi beni chiunque non avrà mantenuto questa promessa, e sia egli scosso e resti senza nulla!» Tutta l'assemblea disse: «Amen!» Poi celebrarono il SIGNORE. E il popolo mantenne la promessa.</p>
<p class="C5 V14">Dal giorno in cui venni nominato governatore nel paese di Giuda, dal ventesimo anno fino al trentaduesimo anno del re Artaserse, per dodici anni, né io né i miei fratelli godemmo del compenso assegnato dal governatore.</p>
<p class="C5 V15">I governatori che mi avevano preceduto avevano gravato il popolo, ricevendone pane e vino, oltre a quaranta sicli d'argento; perfino i loro servi angariavano il popolo; ma io non ho fatto così, perché ho avuto timor di Dio.</p>
<p class="C5 V16">Anzi ho messo mano ai lavori di riparazione di queste mura, e non abbiamo comprato nessun campo, e tutta la mia gente si è raccolta là a lavorare.</p>
<p class="C5 V17">Avevo a tavola con me centocinquanta uomini, Giudei e magistrati, oltre a quelli che venivano a noi dalle nazioni circostanti.</p>
<p class="C5 V18">Ogni giorno venivano preparati per me un bue, sei montoni scelti e del pollame; e ogni dieci giorni si preparava grande abbondanza di vini di ogni qualità; tuttavia io non chiesi mai il compenso dovuto al governatore, perché il popolo era già gravato abbastanza a causa dei lavori.</p>
<p class="C5 V19">O mio Dio, ricòrdati - per farmi del bene - di tutto quello che ho fatto per questo popolo.</p>
<p class="C6 V1">Quando Samballat, Tobia e Ghesem, l'Arabo, e gli altri nostri nemici ebbero udito che avevo ricostruito le mura e che non c'era più rimasta nessuna breccia, sebbene allora non avessi ancora messo i battenti alle porte,</p>
<p class="C6 V2">Samballat e Ghesem mi mandarono a dire: «Vieni, e troviamoci assieme in uno dei villaggi della valle di Ono». Essi volevano farmi del male.</p>
<p class="C6 V3">Io mandai loro dei messaggeri per dire: «Io sto facendo un gran lavoro, e non posso scendere. Il lavoro rimarrebbe sospeso se io lo lasciassi per scendere da voi».</p>
<p class="C6 V4">Quattro volte essi mandarono a dirmi la stessa cosa, e io risposi loro allo stesso modo.</p>
<p class="C6 V5">Allora Samballat mi mandò a dire la stessa cosa una quinta volta per mezzo del suo servo che aveva in mano una lettera aperta,</p>
<p class="C6 V6">nella quale stava scritto: «Corre voce fra queste popolazioni, e Gasmu l'afferma, che tu e i Giudei meditate di ribellarvi; e che perciò tu ricostruisci le mura; e, stando a quel che si dice, tu dovresti diventare loro re,</p>
<p class="C6 V7">e avresti perfino costituito dei profeti per farti proclamare re di Giuda a Gerusalemme. Questi discorsi saranno riferiti al re. Vieni dunque, e parliamone assieme».</p>
<p class="C6 V8">Io gli feci rispondere: «Le cose non stanno come tu dici, ma sei tu che le inventi!»</p>
<p class="C6 V9">Tutta quella gente voleva impaurirci e diceva: «Perderanno il coraggio e il lavoro non si farà più». Ma ora, o Dio, fortificami!</p>
<p class="C6 V10">Io andai a casa di Semaia, figlio di Delaia, figlio di Metabeel. Or egli se ne stava rinchiuso là. E mi disse: «Troviamoci assieme nella casa di Dio, dentro il tempio; e chiudiamo le porte del tempio; perché essi verranno a ucciderti, e verranno a ucciderti di notte».</p>
<p class="C6 V11">Ma io risposi: «Un uomo come me si dà forse alla fuga? Un uomo come me potrebbe entrare nel tempio e vivere? No, io non vi entrerò».</p>
<p class="C6 V12">Io compresi che egli non era mandato da Dio, ma aveva pronunziato quella profezia contro di me, perché Tobia e Samballat lo avevano pagato.</p>
<p class="C6 V13">Lo avevano pagato per impaurirmi e spingermi ad agire a quel modo e a peccare, per avere un precedente che mi causasse una cattiva reputazione e il disonore.</p>
<p class="C6 V14">O mio Dio, ricòrdati di Tobia, di Samballat, e di queste loro opere! Ricòrdati anche della profetessa Noadia e degli altri profeti che hanno cercato di spaventarmi!</p>
<p class="C6 V15">Le mura furono portate a termine il venticinquesimo giorno di Elul, in cinquantadue giorni.</p>
<p class="C6 V16">E quando tutti i nostri nemici lo seppero, tutte le nazioni circostanti furono prese da timore, e provarono una grande umiliazione perché riconobbero che questa opera si era compiuta con l'aiuto del nostro Dio.</p>
<p class="C6 V17">In quei giorni, anche dei notabili di Giuda mandavano frequenti lettere a Tobia, e ne ricevevano da Tobia,</p>
<p class="C6 V18">poiché molti in Giuda gli erano legati per giuramento perché egli era genero di Secania figlio di Ara, e Iocanan, suo figlio, aveva sposato la figlia di Mesullam, figlio di Berechia.</p>
<p class="C6 V19">Essi dicevano bene di lui perfino in mia presenza, e gli riferivano le mie parole. E Tobia mandava lettere per impaurirmi.</p>
<p class="C7 V1">Quando le mura furono ricostruite e io ebbi messo a posto le porte, e i portinai, i cantori e i Leviti furono stabiliti nelle loro funzioni,</p>
<p class="C7 V2">diedi il comando di Gerusalemme ad Anania mio fratello, e ad Anania governatore della fortezza, perché era un uomo fedele e timorato di Dio più di tanti altri.</p>
<p class="C7 V3">E dissi loro: «Le porte di Gerusalemme non si aprano prima che il sole scotti; e mentre le guardie saranno ancora al loro posto, si chiudano e si sbarrino le porte; e si pongano a fare la guardia gli abitanti di Gerusalemme, ciascuno al suo turno e ciascuno davanti alla propria casa.</p>
<p class="C7 V4">La città era grande ed estesa; ma dentro c'era poca gente, e non si erano costruite case».</p>
<p class="C7 V5">Il mio Dio mi mise in cuore di radunare i notabili, i magistrati e il popolo, per farne il censimento. Trovai il registro genealogico di quelli che erano tornati dall'esilio la prima volta, e vi trovai scritto quanto segue:</p>
<p class="C7 V6">Questi sono quelli della provincia che tornarono dall'esilio; coloro che Nabucodonosor, re di Babilonia, aveva deportati, e che tornarono a Gerusalemme e in Giuda, ciascuno nella sua città.</p>
<p class="C7 V7">Essi tornarono con Zorobabele, Iesua, Neemia, Azaria, Raamia, Naamani, Mardocheo, Bilsan, Misperet, Bigvai, Neum e Baana. Censimento degli uomini del popolo d'Israele:</p>
<p class="C7 V8">Figli di Paros, duemilacentosettantadue.</p>
<p class="C7 V9">Figli di Sefatia, trecentosettantadue.</p>
<p class="C7 V10">Figli di Ara, seicentocinquantadue.</p>
<p class="C7 V11">Figli di Paat-Moab, dei figli di Iesua e di Ioab, duemilaottocentodiciotto.</p>
<p class="C7 V12">Figli di Elam, milleduecentocinquantaquattro.</p>
<p class="C7 V13">Figli di Zattu, ottocentoquarantacinque.</p>
<p class="C7 V14">Figli di Zaccai, settecentosessanta.</p>
<p class="C7 V15">Figli di Binnui, seicentoquarantotto.</p>
<p class="C7 V16">Figli di Bebai, seicentoventotto.</p>
<p class="C7 V17">Figli di Azgad, duemilatrecentoventidue.</p>
<p class="C7 V18">Figli di Adonicam, seicentosessantasette.</p>
<p class="C7 V19">Figli di Bigvai, duemilasessantasette.</p>
<p class="C7 V20">Figli di Adin, seicentocinquantacinque.</p>
<p class="C7 V21">Figli di Ater, della famiglia d'Ezechia, novantotto.</p>
<p class="C7 V22">Figli di Casum, trecentoventotto.</p>
<p class="C7 V23">Figli di Bezai, trecentoventiquattro.</p>
<p class="C7 V24">Figli di Carif, centododici.</p>
<p class="C7 V25">Figli di Gabaon, novantacinque.</p>
<p class="C7 V26">Uomini di Betlemme e di Netofa, centottantotto.</p>
<p class="C7 V27">Uomini di Anatot, centoventotto.</p>
<p class="C7 V28">Uomini di Bet-Azmavet, quarantadue.</p>
<p class="C7 V29">Uomini di Chiriat-Iearim, di Chefira e di Beerot, settecentoquarantatré.</p>
<p class="C7 V30">Uomini di Rama e di Gheba, seicentoventuno.</p>
<p class="C7 V31">Uomini di Micmas, centoventidue.</p>
<p class="C7 V32">Uomini di Betel e di Ai, centoventitré.</p>
<p class="C7 V33">Uomini dell'altro Nebo, cinquantadue.</p>
<p class="C7 V34">Figli dell'altro Elam, milleduecentocinquantaquattro.</p>
<p class="C7 V35">Figli di Carim, trecentoventi.</p>
<p class="C7 V36">Figli di Gerico, trecentoquarantacinque.</p>
<p class="C7 V37">Figli di Lod, di Cadid e di Ono, settecentoventuno.</p>
<p class="C7 V38">Figli di Senaa, tremilanovecentotrenta.</p>
<p class="C7 V39">Sacerdoti: figli di Iedaia, della casa di Iesua, novecentossessantatré.</p>
<p class="C7 V40">Figli di Immer, millecinquantadue.</p>
<p class="C7 V41">Figli di Pascur, milleduecentoquarantasette.</p>
<p class="C7 V42">Figli di Carim, millediciassette.</p>
<p class="C7 V43">Leviti: figli di Iesua e di Cadmiel, dei figli di Odeva, settantaquattro.</p>
<p class="C7 V44">Cantori: figli di Asaf, centoquarantotto.</p>
<p class="C7 V45">Portinai: figli di Sallum, figli di Ater, figli di Talmon, figli di Accub, figli di Catita, figli di Sobai, centotrentotto.</p>
<p class="C7 V46">Netinei: figli di Sica, figli di Casufa, figli di Tabbaot,</p>
<p class="C7 V47">figli di Cheros, figli di Sia, figli di Padon,</p>
<p class="C7 V48">figli di Lebana, figli di Agaba, figli di Salmai,</p>
<p class="C7 V49">figli di Anan, figli di Ghiddel, figli di Gaar,</p>
<p class="C7 V50">figli di Reaia, figli di Resin, figli di Necoda,</p>
<p class="C7 V51">figli di Gazzam, figli di Uzza, figli di Pasea,</p>
<p class="C7 V52">figli di Besai, figli di Meunim, figli di Nefiscesim,</p>
<p class="C7 V53">figli di Bacbuc, figli di Acufa, figli di Carur,</p>
<p class="C7 V54">figli di Bazlit, figli di Meida, figli di Carsa,</p>
<p class="C7 V55">figli di Barco, figli di Sisera, figli di Tema,</p>
<p class="C7 V56">figli di Nesia, figli di Catifa.</p>
<p class="C7 V57">Figli dei servi di Salomone: figli di Sotai, figli di Soferet, figli di Perida,</p>
<p class="C7 V58">figli di Iala, figli di Darcon, figli di Ghiddel,</p>
<p class="C7 V59">figli di Sefatia, figli di Cattil, figli di Pocheret-Asebaim, figli di Amon.</p>
<p class="C7 V60">Totale dei Netinei e dei figli dei servi di Salomone, trecentonovantadue.</p>
<p class="C7 V61">Ed ecco quelli che tornarono da Tel-Mela, da Tel-Arsa, da Cherub-Addon e da Immer, e che non avevano potuto stabilire la loro genealogia patriarcale per dimostrare che erano Israeliti:</p>
<p class="C7 V62">figli di Delalia, figli di Tobia, figli di Necoda, seicentoquarantadue.</p>
<p class="C7 V63">Tra i sacerdoti: figli di Cabaia, figli di Accos, figli di Barzillai, il quale aveva sposato una delle figlie di Barzillai, il Galaadita, e fu chiamato con il loro nome.</p>
<p class="C7 V64">Questi cercarono i loro titoli genealogici, ma non li trovarono, e furono perciò esclusi, come impuri, dal sacerdozio;</p>
<p class="C7 V65">e il governatore disse loro di non mangiare offerte sacre finché non si presentasse un sacerdote per consultare Dio per mezzo degli urim e dei tummim.</p>
<p class="C7 V66">La comunità tutta insieme comprendeva quaranta-due-mila-tre-cento-sessanta persone,</p>
<p class="C7 V67">senza contare i loro servi e le loro serve, che ammontavano a settemilatrecentotrentasette. Avevano pure duecentoquarantacinque cantanti, maschi e femmine.</p>
<p class="C7 V68">Avevano settecentotrentasei cavalli, duecentoquarantacinque muli,</p>
<p class="C7 V69">quattrocentotrentacinque cammelli, seimilasettecentoventi asini.</p>
<p class="C7 V70">Alcuni dei capi famiglia offrirono dei doni per l'opera. Il governatore diede al tesoro mille dracme d'oro, cinquanta coppe, cinquecentotrenta vesti sacerdotali.</p>
<p class="C7 V71">Tra i capi famiglia ce ne furono che diedero al tesoro dell'opera ventimila dracme d'oro e duemiladuecento mine d'argento.</p>
<p class="C7 V72">Il resto del popolo diede ventimila dracme d'oro, duemila mine d'argento e sessantasette vesti sacerdotali.</p>
<p class="C7 V73">I sacerdoti, i Leviti, i portinai, i cantori, la gente del popolo, i Netinei e tutti gli Israeliti si stabilirono nelle loro città. Quando giunse il settimo mese, i figli d'Israele erano stabiliti nelle loro città.</p>
<p class="C8 V1">Tutto il popolo si radunò come un sol uomo sulla piazza che è davanti alla porta delle Acque, e disse a Esdra, lo scriba, che portasse il libro della legge di Mosè che il SIGNORE aveva data a Israele.</p>
<p class="C8 V2">Il primo giorno del settimo mese, il sacerdote Esdra portò la legge davanti all'assemblea, composta di uomini, di donne e di tutti quelli che erano in grado di capire.</p>
<p class="C8 V3">Egli lesse il libro sulla piazza che è davanti alla porta delle Acque, dalla mattina presto fino a mezzogiorno, in presenza degli uomini, delle donne, e di quelli che erano in grado di capire; e tutto il popolo tendeva l'orecchio, per sentire il libro della legge.</p>
<p class="C8 V4">Esdra, lo scriba, stava sopra un palco di legno, che era stato fatto apposta; accanto a lui stavano, a destra, Mattitia, Sema, Anania, Uria, Chilchia e Maaseia; a sinistra, Pedaia, Misael, Malchia, Casum, Casbaddana, Zaccaria e Mesullam.</p>
<p class="C8 V5">Esdra aprì il libro in presenza di tutto il popolo, poiché stava nel posto più elevato; e, appena aperto il libro, tutto il popolo si alzò in piedi.</p>
<p class="C8 V6">Esdra benedisse il SIGNORE, Dio grande, e tutto il popolo rispose: «Amen, amen», alzando le mani; e s'inchinarono, e si prostrarono con la faccia a terra davanti al SIGNORE.</p>
<p class="C8 V7">Iesua, Bani, Serebia, Iamin, Accub, Sabbetai, Odia, Maaseia, Chelita, Azaria, Iozabad, Anan, Pelaia e gli altri Leviti spiegavano la legge al popolo, e tutti stavano in piedi al loro posto.</p>
<p class="C8 V8">Essi leggevano nel libro della legge di Dio in modo comprensibile; ne davano il senso, per far capire al popolo quello che leggevano.</p>
<p class="C8 V9">Neemia, che era il governatore, Esdra, sacerdote e scriba, e i Leviti, che insegnavano, dissero a tutto il popolo: «Questo giorno è consacrato al SIGNORE vostro Dio; non siate tristi e non piangete!» Tutto il popolo infatti piangeva, ascoltando le parole della legge.</p>
<p class="C8 V10">Poi Neemia disse loro: «Andate, mangiate cibi grassi e bevete bevande dolci, e mandate delle porzioni a quelli che non hanno preparato nulla per loro; perché questo giorno è consacrato al nostro Signore; non siate tristi; perché la gioia del SIGNORE è la vostra forza».</p>
<p class="C8 V11">I Leviti calmavano tutto il popolo, dicendo: «Tacete, perché questo giorno è santo; non siate tristi!»</p>
<p class="C8 V12">Tutto il popolo se ne andò a mangiare, a bere, a mandare porzioni ai poveri, e a fare gran festa, perché avevano capito le parole che erano state loro spiegate.</p>
<p class="C8 V13">Il secondo giorno, i capi famiglia di tutto il popolo, i sacerdoti e i Leviti si radunarono presso Esdra, lo scriba, per esaminare le parole della legge.</p>
<p class="C8 V14">Trovarono scritto nella legge, che il SIGNORE aveva data per mezzo di Mosè, che i figli d'Israele dovevano abitare in capanne durante la festa del settimo mese,</p>
<p class="C8 V15">e che in tutte le loro città e in Gerusalemme si doveva pubblicare questo bando: «Andate al monte, a cercare rami d'olivo, rami d'olivastro, di mirto, di palma e di alberi ombrosi, per fare delle capanne, come sta scritto».</p>
<p class="C8 V16">Allora il popolo andò fuori, portò i rami, e ciascuno fece la sua capanna sul tetto della propria casa, nel proprio cortile, nei cortili della casa di Dio, sulla piazza davanti alla porta delle Acque, e sulla piazza davanti alla porta di Efraim.</p>
<p class="C8 V17">Così tutta l'assemblea di quanti erano tornati dall'esilio si fece delle capanne, e abitò nelle capanne. Dal tempo di Giosuè, figlio di Nun, fino a quel giorno, i figli d'Israele non avevano più fatto così. E ci fu grandissima gioia.</p>
<p class="C8 V18">Fu letto un brano della legge di Dio ogni giorno, dal primo all'ultimo; la festa durò sette giorni, e l'ottavo si tenne una solenne assemblea, com'è prescritto.</p>
<p class="C9 V1">Il ventiquattresimo giorno dello stesso mese, i figli di Israele si radunarono, vestiti di sacco e coperti di polvere, per celebrare un digiuno.</p>
<p class="C9 V2">Quelli che appartenevano alla discendenza d'Israele si separarono da tutti gli stranieri, si presentarono davanti a Dio, e confessarono i loro peccati e le iniquità dei loro padri.</p>
<p class="C9 V3">Si alzarono in piedi nel posto dove si trovavano, e ascoltarono la lettura del libro della legge del SIGNORE loro Dio, per un quarto della giornata; e per un altro quarto essi fecero la confessione dei peccati, e si prostrarono davanti al SIGNORE loro Dio.</p>
<p class="C9 V4">Iesua, Bani, Cadmiel, Sebania, Bunni, Serebia, Bunni e Chenani salirono sulla tribuna dei Leviti e invocarono ad alta voce il SIGNORE loro Dio.</p>
<p class="C9 V5">I Leviti Iesua, Cadmiel, Bani, Casabneia, Serebia, Odia, Sebania e Petaia dissero: «Alzatevi e benedite il SIGNORE vostro Dio, di eternità in eternità!» Si benedica il tuo nome glorioso, che è esaltato al di sopra di ogni benedizione e di ogni lode!</p>
<p class="C9 V6">Tu, tu solo sei il SIGNORE! Tu hai fatto i cieli, i cieli dei cieli e tutto il loro esercito, la terra e tutto ciò che è sopra di essa, i mari e tutto ciò che è in essi, e tu fai vivere tutte queste cose, e l'esercito dei cieli ti adora.</p>
<p class="C9 V7">Sei tu il SIGNORE Dio che hai scelto Abramo, lo hai fatto uscire da Ur dei Caldei, e gli hai dato il nome di Abraamo;</p>
<p class="C9 V8">tu hai trovato il suo cuore fedele davanti a te, e hai concluso un patto con lui, promettendogli di dare alla sua discendenza il paese dei Cananei, degli Ittiti, degli Amorei, dei Ferezei, dei Gebusei e dei Ghirgasei; tu hai mantenuto la tua parola, perché sei giusto.</p>
<p class="C9 V9">Tu hai visto l'afflizione dei nostri padri in Egitto e hai udito il loro grido presso il mar rosso.</p>
<p class="C9 V10">Hai operato miracoli e prodigi contro il faraone, contro tutti i suoi servi, contro tutto il popolo del suo paese, perché sapevi che essi avevano trattato i nostri padri con prepotenza. Così ti sei fatto un nome come quello che hai in questo giorno.</p>
<p class="C9 V11">Hai aperto il mare davanti a loro, ed essi sono passati in mezzo al mare all'asciutto; tu hai gettato nell'abisso quelli che li inseguivano, come una pietra in fondo ad acque vorticose.</p>
<p class="C9 V12">Di giorno li guidavi con una colonna di nuvola, e di notte con una colonna di fuoco per illuminare loro il cammino da percorrere.</p>
<p class="C9 V13">Sei sceso sul monte Sinai e hai parlato con loro dal cielo dando loro prescrizioni giuste e leggi di verità, buoni precetti e buoni comandamenti.</p>
<p class="C9 V14">Hai fatto loro conoscere il tuo santo sabato, e hai dato loro comandamenti, precetti e una legge per mezzo di Mosè, tuo servo.</p>
<p class="C9 V15">Davi loro pane dal cielo quand'erano affamati, e facevi scaturire acqua dalla roccia quand'erano assetati, e hai detto loro che andassero a prendere possesso del paese che avevi giurato di dar loro.</p>
<p class="C9 V16">Ma i nostri padri si sono comportati con superbia, irrigidendo i loro colli, e non ubbidendo ai tuoi comandamenti.</p>
<p class="C9 V17">Hanno rifiutato di ubbidire, e non si sono ricordati delle meraviglie da te fatte in loro favore; e hanno irrigidito i loro colli e, nella loro ribellione, si son voluti dare un capo per tornare alla loro schiavitù. Ma tu sei un Dio pronto a perdonare, misericordioso, pieno di compassione, lento all'ira e di gran bontà, e non li hai abbandonati.</p>
<p class="C9 V18">Anche quando si erano fatti un vitello di metallo fuso, dicendo: "Ecco il tuo Dio che ti ha fatto uscire dall'Egitto!" E ti avevano oltraggiato gravemente,</p>
<p class="C9 V19">tu, nella tua immensa misericordia, non li hai abbandonati nel deserto: la colonna di nuvola che stava su di loro non cessava di guidarli durante il giorno, lungo il loro viaggio, e la colonna di fuoco non cessava di illuminare loro il cammino da percorrere di notte.</p>
<p class="C9 V20">Hai dato loro il tuo buono spirito per istruirli, e non hai rifiutato la tua manna alle loro bocche, e hai dato loro acqua quando erano assetati.</p>
<p class="C9 V21">Per quarant'anni li hai sostentati nel deserto, e non è mancato loro nulla; i loro vestiti non si sono logorati e i loro piedi non si sono gonfiati.</p>
<p class="C9 V22">Hai dato loro regni e popoli, li hai divisi fra loro definendone i confini; essi hanno posseduto il paese di Sicon, cioè il paese del re di Chesbon, e il paese di Og re di Basan.</p>
<p class="C9 V23">Hai moltiplicato i loro figli come le stelle del cielo, e li hai introdotti nel paese in cui avevi promesso ai loro padri di farli entrare per possederlo.</p>
<p class="C9 V24">I loro figli vi sono entrati e hanno preso possesso del paese; tu hai umiliato davanti a loro i Cananei che abitavano il paese, e li hai consegnati nelle loro mani con i loro re e con i popoli del paese, perché li trattassero come volevano.</p>
<p class="C9 V25">Essi sono diventati padroni di città fortificate e di una terra fertile, hanno posseduto case piene d'ogni bene, cisterne già scavate, vigne, oliveti, alberi fruttiferi in abbondanza; hanno mangiato, si sono saziati, sono ingrassati e sono vissuti in delizie, per la tua gran bontà.</p>
<p class="C9 V26">Ma essi hanno disubbidito, si sono ribellati contro di te, si sono gettati la tua legge dietro le spalle, hanno ucciso i tuoi profeti che li scongiuravano di tornare a te, e ti hanno oltraggiato gravemente.</p>
<p class="C9 V27">Perciò tu li hai messi in mano ai loro nemici, che li hanno oppressi; ma al tempo della loro afflizione essi hanno gridato a te, e tu li hai esauditi dal cielo; e, nella tua immensa misericordia, hai dato loro dei liberatori, che li hanno salvati dalle mani dei loro nemici.</p>
<p class="C9 V28">Ma, quando erano in pace, ricominciavano a fare il male davanti a te; perciò tu li abbandonavi nelle mani dei loro nemici, che diventavano loro dominatori; poi, quando ricominciavano a gridare a te, tu li esaudivi dal cielo; e così, nella tua misericordia, più volte li hai salvati.</p>
<p class="C9 V29">Tu li scongiuravi per farli tornare alla tua legge; ma essi si inorgoglivano e non ubbidivano ai tuoi comandamenti, peccavano contro le tue prescrizioni che fanno vivere chi le mette in pratica. La loro spalla rifiutava il giogo, essi irrigidivano i loro colli e non volevano ubbidire.</p>
<p class="C9 V30">Hai avuto pazienza con loro molti anni, mentre li avvertivi per mezzo del tuo spirito e per bocca dei tuoi profeti; ma essi non vollero dare ascolto, e tu li hai messi in mano ai popoli dei paesi stranieri.</p>
<p class="C9 V31">Però, nella tua immensa compassione, tu non li hai sterminati del tutto, e non li hai abbandonati, perché sei un Dio clemente e misericordioso.</p>
<p class="C9 V32">Ora dunque, o Dio nostro, Dio grande, potente e tremendo, che mantieni il patto e agisci con misericordia, non ti sembrino poca cosa tutte queste afflizioni che sono piombate addosso a noi, ai nostri re, ai nostri capi, ai nostri sacerdoti, ai nostri profeti, ai nostri padri, a tutto il tuo popolo, dal tempo dei re d'Assiria fino a oggi.</p>
<p class="C9 V33">Tu sei stato giusto in tutto quello che ci è accaduto, poiché tu hai agito fedelmente, mentre noi abbiamo agito da malvagi.</p>
<p class="C9 V34">I nostri re, i nostri capi, i nostri sacerdoti, i nostri padri non hanno messo in pratica la tua legge e non hanno ubbidito né ai comandamenti né alle esortazioni con cui tu li scongiuravi.</p>
<p class="C9 V35">Ma proprio mentre godevano del loro regno, dei grandi benefici che tu largivi loro e del vasto e fertile paese che tu avevi messo a loro disposizione, essi non ti hanno servito e non hanno abbandonato le loro opere malvagie.</p>
<p class="C9 V36">E oggi eccoci schiavi! Eccoci schiavi nel paese che tu hai dato ai nostri padri, perché ne mangiassero i frutti e ne godessero i beni.</p>
<p class="C9 V37">Esso moltiplica i suoi prodotti per i re ai quali tu ci hai sottoposti a causa dei nostri peccati, e che dispongono dei nostri corpi e del nostro bestiame a loro piacere; e noi siamo in grande angoscia».</p>
<p class="C9 V38">A motivo di tutto questo, noi abbiamo fatto un patto stabile, lo abbiamo messo per iscritto; e i nostri capi, i nostri Leviti e i nostri sacerdoti vi hanno applicato il loro sigillo.</p>
<p class="C10 V1">Ad applicare il loro sigillo sono stati: Neemia, il governatore, figlio di Acalia, e Sedechia,</p>
<p class="C10 V2">Seraia, Azaria, Geremia,</p>
<p class="C10 V3">Pascur, Amaria, Malchia,</p>
<p class="C10 V4">Cattus, Sebania, Malluc,</p>
<p class="C10 V5">Carim, Meremot, Obadia,</p>
<p class="C10 V6">Daniele, Ghinneton, Baruc,</p>
<p class="C10 V7">Mesullam, Abiia, Miiamin,</p>
<p class="C10 V8">Maazia, Bilgai, Semaia. Questi erano i sacerdoti.</p>
<p class="C10 V9">Leviti: Iesua, figlio di Azania, Binnui dei figli di Chenadad, Cadmiel,</p>
<p class="C10 V10">e i loro fratelli Sebania, Odia, Chelita, Pelaia, Anan,</p>
<p class="C10 V11">Mica, Reob, Casabia,</p>
<p class="C10 V12">Zaccur, Serebia, Sebania,</p>
<p class="C10 V13">Odia, Bani, Beninu.</p>
<p class="C10 V14">Capi del popolo: Paros, Paat-Moab, Elam, Zattu, Bani,</p>
<p class="C10 V15">Bunni, Azgad, Bebai,</p>
<p class="C10 V16">Adonia, Bigvai, Adin,</p>
<p class="C10 V17">Ater, Ezechia, Azzur,</p>
<p class="C10 V18">Odia, Casum, Besai,</p>
<p class="C10 V19">Carif, Anatot, Nebai,</p>
<p class="C10 V20">Magpias, Mesullam, Chezir,</p>
<p class="C10 V21">Mesezabeel, Sadoc,</p>
<p class="C10 V22">Iaddua, Pelatia, Anan, Anania,</p>
<p class="C10 V23">Osea, Anania, Cassub,</p>
<p class="C10 V24">Alloches, Pila, Sobec,</p>
<p class="C10 V25">Reum, Casabna, Maaseia,</p>
<p class="C10 V26">Achia, Canan, Anan,</p>
<p class="C10 V27">Malluc, Carim, Baana.</p>
<p class="C10 V28">Il resto del popolo, i sacerdoti, i Leviti, i portinai, i cantori, i Netinei e tutti quelli che si erano separati dai popoli dei paesi stranieri per aderire alla legge di Dio, le loro mogli, i loro figli e le loro figlie, tutti quelli che avevano discernimento e intelligenza,</p>
<p class="C10 V29">si sono uniti ai loro fratelli più ragguardevoli, e si sono impegnati con esecrazioni e giuramenti a camminare nella legge di Dio data mediante Mosè servo di Dio, a osservare e mettere in pratica tutti i comandamenti del SIGNORE nostro Dio, le sue prescrizioni e le sue leggi,</p>
<p class="C10 V30">a non dare le nostre figlie ai popoli del paese e a non prendere le loro figlie per i nostri figli,</p>
<p class="C10 V31">a non comprare nulla in giorno di sabato o in altro giorno di festa, dai popoli che portassero a vendere in giorno di sabato merci o derrate di qualsiasi genere, a lasciare riposare la terra ogni settimo anno, e a rimettere ogni debito.</p>
<p class="C10 V32">Ci siamo anche imposti per legge di dare ogni anno il terzo di un siclo per il servizio della casa del nostro Dio,</p>
<p class="C10 V33">per i pani della presentazione, per l'offerta continua, per l'olocausto continuo dei sabati, dei noviluni, delle feste, per le cose consacrate, per i sacrifici espiatori in favore d'Israele, e per tutta l'opera della casa del nostro Dio.</p>
<p class="C10 V34">Noi, sacerdoti, Leviti e popolo, abbiamo stabilito per sorteggio quando ognuna delle nostre famiglie deve portare alla casa di Dio, nei tempi stabiliti, ogni anno, un contributo di legna da bruciare sull'altare del SIGNORE nostro Dio, come sta scritto nella legge;</p>
<p class="C10 V35">e ci siamo impegnati a portare ogni anno nella casa del SIGNORE le primizie del nostro suolo e le primizie dei frutti di tutti gli alberi,</p>
<p class="C10 V36">e così pure i primogeniti dei nostri figli e del nostro bestiame secondo quanto sta scritto nella legge, e i primogeniti delle nostre mandrie e delle nostre greggi per presentarli nella casa del nostro Dio ai sacerdoti che fanno il servizio nella casa del nostro Dio.</p>
<p class="C10 V37">Ci siamo anche impegnati a portare ai sacerdoti nei magazzini della casa del nostro Dio, la nostra prima farina, le nostre offerte, le primizie dei frutti di tutti gli alberi, del vino e dell'olio, e di dare la decima delle rendite del nostro suolo ai Leviti, i quali devono prelevare essi stessi queste decime in tutti i luoghi da noi coltivati.</p>
<p class="C10 V38">Un sacerdote, figlio di Aaronne, sarà con i Leviti quando preleveranno le decime; e i Leviti porteranno la decima della decima alla casa del nostro Dio nelle stanze usate come magazzino,</p>
<p class="C10 V39">perché in quelle stanze i figli d'Israele e i figli di Levi devono portare l'offerta di frumento, di vino e d'olio; là sono gli utensili del santuario, i sacerdoti che fanno il servizio, i portinai e i cantori. Noi ci siamo così impegnati a non trascurare la casa del nostro Dio.</p>
<p class="C11 V1">I capi del popolo si stabilirono a Gerusalemme; il resto del popolo ne estrasse a sorte uno su dieci perché venisse ad abitare Gerusalemme, la città santa; gli altri nove dovevano rimanere nelle altre città.</p>
<p class="C11 V2">Il popolo benedisse tutti quelli che si offrirono volenterosamente di abitare a Gerusalemme.</p>
<p class="C11 V3">Questi sono i capi della provincia che si stabilirono a Gerusalemme e nelle città di Giuda; ognuno si stabilì nella sua proprietà e nella sua città: Israeliti, sacerdoti, Leviti, Netinei, e figli dei servi di Salomone.</p>
<p class="C11 V4">A Gerusalemme dunque si stabilirono dei figli di Giuda e dei figli di Beniamino. Dei figli di Giuda: Ataia, figlio di Uzzia, figlio di Zaccaria, figlio di Amaria, figlio di Sefatia, figlio di Maalaleel, dei figli di Perez,</p>
<p class="C11 V5">e Maaseia, figlio di Baruc, figlio di Col-Oze, figlio di Azaia, figlio di Adaia, figlio di Ioiarib, figlio di Zaccaria, figlio del Silonita.</p>
<p class="C11 V6">Totale dei figli di Perez che si stabilirono a Gerusalemme: quattrocentosessantotto uomini validi.</p>
<p class="C11 V7">Dei figli di Beniamino, questi: Sallu, figlio di Mesullam, figlio di Ioed, figlio di Pedaia, figlio di Colaia, figlio di Maaseia, figlio d'Itiel, figlio d'Isaia;</p>
<p class="C11 V8">e dopo di lui, Gabbai, Sallai: in tutto novecentoventotto.</p>
<p class="C11 V9">Gioele, figlio di Zicri, era loro capo, e Giuda figlio di Assenua, era il secondo capo della città.</p>
<p class="C11 V10">Dei sacerdoti: Iedaia, figlio di Ioiarib, Iachin,</p>
<p class="C11 V11">Seraia, figlio di Chilchia, figlio di Mesullam, figlio di Sadoc, figlio di Meraiot, figlio di Aitub, preposto alla casa di Dio,</p>
<p class="C11 V12">e i loro fratelli addetti al servizio del tempio, in numero di ottocentoventidue; e Adaia, figlio di Ieroam, figlio di Pelalia, figlio di Amsi, figlio di Zaccaria, figlio di Pascur, figlio di Malchia,</p>
<p class="C11 V13">e i suoi fratelli, capi delle case patriarcali, in numero di duecentoquarantadue; e Amassai, figlio d'Azareel, figlio d'Azai, figlio di Mesillemot, figlio d'Immer,</p>
<p class="C11 V14">e i loro fratelli, uomini valorosi, in numero di centoventotto. Zabdiel, figlio di Ghedolim, era loro capo.</p>
<p class="C11 V15">Dei Leviti: Semaia, figlio di Cassub, figlio di Azricam, figlio di Casabia, figlio di Bunni;</p>
<p class="C11 V16">Sabbetai e Iozabad, due fra i capi dei Leviti addetti al servizio esterno del tempio di Dio,</p>
<p class="C11 V17">e Mattania, figlio di Mica, figlio di Zabdi, figlio d'Asaf, il capo cantore che intonava i canti di lode al momento della preghiera, Bacbuchia, che gli veniva secondo tra i suoi fratelli, e Abda figlio di Sammua, figlio di Galal, figlio di Iedutun.</p>
<p class="C11 V18">Totale dei Leviti nella città santa: duecentottantaquattro.</p>
<p class="C11 V19">I portinai: Accub, Talmon, e i loro fratelli, custodi delle porte, centosettantadue.</p>
<p class="C11 V20">Il resto d'Israele, con i sacerdoti e i Leviti, si stabilirono in tutte le città di Giuda, ciascuno nella sua proprietà.</p>
<p class="C11 V21">I Netinei si stabilirono sulla collina, e Sica e Ghispa erano a capo dei Netinei.</p>
<p class="C11 V22">Il capo dei Leviti a Gerusalemme era Uzzi, figlio di Bani, figlio di Casabia, figlio di Matania, figlio di Mica, dei figli d'Asaf, che erano i cantori addetti al servizio della casa di Dio;</p>
<p class="C11 V23">perché c'era un ordine del re che concerneva i cantori, e c'era un compenso assicurato loro giorno per giorno.</p>
<p class="C11 V24">E Petaia, figlio di Mesezabeel, dei figli di Zerac, figlio di Giuda, era commissario del re per tutti gli affari del popolo.</p>
<p class="C11 V25">Quanto ai villaggi con le loro campagne, alcuni dei figli di Giuda si stabilirono in Chiriat-Arba e nei villaggi circostanti, in Dibon e nei villaggi circostanti, in Iecabseel e nei villaggi circostanti,</p>
<p class="C11 V26">in Iesua, in Molada, in Bet-Palet,</p>
<p class="C11 V27">in Asar-Sual, in Beer-Seba e nei villaggi circostanti,</p>
<p class="C11 V28">in Siclag, in Mecona e nei villaggi circostanti,</p>
<p class="C11 V29">in En-Rimmon, in Sora, in Iarmut,</p>
<p class="C11 V30">in Zanoa, in Adullam e nei loro villaggi, in Lachis e nelle sue campagne, in Azeca e nei villaggi circostanti. Si stabilirono da Beer-Seba fino alla valle di Innom.</p>
<p class="C11 V31">I figli di Beniamino si stabilirono da Gheba in là, a Micmas, ad Aia, a Betel e nei villaggi circostanti,</p>
<p class="C11 V32">ad Anatot, a Nob, ad Anania,</p>
<p class="C11 V33">ad Asor, a Rama, a Ghittaim,</p>
<p class="C11 V34">a Cadid, a Seboim, a Neballat,</p>
<p class="C11 V35">a Lod e a Ono, valle degli artigiani.</p>
<p class="C11 V36">Alcune classi dei Leviti appartenenti a Giuda furono unite a Beniamino.</p>
<p class="C12 V1">Questi sono i sacerdoti e i Leviti che tornarono con Zorobabel, figlio di Sealtiel, e con Iesua: Seraia, Geremia, Esdra,</p>
<p class="C12 V2">Amaria, Malluc, Cattus,</p>
<p class="C12 V3">Secania, Reum, Meremot,</p>
<p class="C12 V4">Iddo, Ghinnetoi, Abiia,</p>
<p class="C12 V5">Miiamin, Maadia, Bilga,</p>
<p class="C12 V6">Semaia, Ioiarib, Iedaia,</p>
<p class="C12 V7">Sallu, Amoc, Chilchia, Iedaia. Questi erano i capi dei sacerdoti e dei loro fratelli al tempo di Iesua.</p>
<p class="C12 V8">Leviti: Iesua, Binnui, Cadmiel, Serebia, Giuda, Mattania, che dirigeva con i suoi fratelli i canti di lode.</p>
<p class="C12 V9">Bacbuchia e Unni, loro fratelli, si alternavano con loro secondo il loro turno.</p>
<p class="C12 V10">Iesua generò Ioiachim; Ioiachim generò Eliasib; Eliasib generò Ioiada,</p>
<p class="C12 V11">Ioiada generò Ionatan; Ionatan generò Iaddua.</p>
<p class="C12 V12">Ecco quali erano, al tempo di Ioiachim, i capi di famiglie sacerdotali: della famiglia di Seraia, Meraia; di quella di Geremia, Anania;</p>
<p class="C12 V13">di quella d'Esdra, Mesullam; di quella d'Amaria, Ioanan;</p>
<p class="C12 V14">di quella di Melicu, Ionatan; di quella di Sebania, Giuseppe;</p>
<p class="C12 V15">di quella di Carim, Adna; di quella di Meraiot, Chelcai;</p>
<p class="C12 V16">di quella di Iddo, Zaccaria; di quella di Ghinneton, Mesullam;</p>
<p class="C12 V17">di quella d'Abiia, Zicri; di quella di Miniamin e di Moadia, Piltai;</p>
<p class="C12 V18">di quella di Bilga, Sammua; di quella di Semaia, Ionatan;</p>
<p class="C12 V19">di quella di Ioiarib, Mattenai; di quella di Iedaia, Uzzi;</p>
<p class="C12 V20">di quella di Sallai, Callai; di quella di Amoc, Eber;</p>
<p class="C12 V21">di quella di Chilchia, Casabia; di quella di Iedaia, Netaneel.</p>
<p class="C12 V22">Quanto ai Leviti, i capi famiglia furono iscritti al tempo di Eliasib, di Ioiada, di Ioanan e di Iaddua; e i sacerdoti, sotto il regno di Dario, il Persiano.</p>
<p class="C12 V23">I capi delle famiglie levitiche furono iscritti nel libro delle Cronache fino al tempo di Ioanan, figlio di Eliascib.</p>
<p class="C12 V24">I capi dei Leviti erano: Casabia, Serebia, Iesua, figlio di Cadmiel; e i loro fratelli si alternavano con loro per lodare e celebrare il SIGNORE, secondo l'ordine di Davide, uomo di Dio, per gruppi, secondo il loro turno.</p>
<p class="C12 V25">Mattania, Bacbuchia, Obadia, Mesullam, Talmon, Accub erano portinai, e facevano la guardia ai magazzini che stavano alle porte.</p>
<p class="C12 V26">Questi vivevano al tempo di Ioiachim, figlio di Iesua, figlio di Iosadac e al tempo di Neemia, il governatore, e di Esdra, sacerdote e scriba.</p>
<p class="C12 V27">Per l'inaugurazione delle mura di Gerusalemme si mandarono a cercare i Leviti da tutti i luoghi dove si trovavano, per farli venire a Gerusalemme allo scopo di fare l'inaugurazione con gioia, con lodi e canti e suono di cembali, saltèri e cetre.</p>
<p class="C12 V28">I figli dei cantori si radunarono dai dintorni di Gerusalemme, dai villaggi dei Netofatiti,</p>
<p class="C12 V29">da Bet-Ghilgal e dal territorio di Gheba e d'Azmavet; poiché i cantori si erano costruiti dei villaggi nei dintorni di Gerusalemme.</p>
<p class="C12 V30">I sacerdoti e i Leviti si purificarono e purificarono il popolo, le porte e le mura.</p>
<p class="C12 V31">Poi feci salire sulle mura i capi di Giuda, e formai due grandi cori con i relativi cortei. Il primo si incamminò dal lato destro, sulle mura, verso la porta del Letame;</p>
<p class="C12 V32">e dietro questo coro camminavano Osaia, la metà dei capi di Giuda,</p>
<p class="C12 V33">Azaria, Esdra, Mesullam,</p>
<p class="C12 V34">Giuda, Beniamino, Semaia, Geremia,</p>
<p class="C12 V35">dei figli dei sacerdoti con le trombe; Zaccaria, figlio di Ionatan, figlio di Semaia, figlio di Mattania, figlio di Micaia, figlio di Zaccur, figlio di Asaf,</p>
<p class="C12 V36">e i suoi fratelli Semaia, Azareel, Milalai, Ghilalai, Maai, Netaneel, Giuda, Canani, con gli strumenti musicali di Davide, uomo di Dio. Esdra, lo scriba, camminava alla loro testa.</p>
<p class="C12 V37">Alla porta della Sorgente, di fronte a loro, salirono per la scalinata della città di Davide, per la salita delle mura, al di sopra della casa di Davide, e giunsero alla porta delle Acque, a oriente.</p>
<p class="C12 V38">Il secondo coro si incamminò nel senso opposto; e io gli andavo dietro, con l'altra metà del popolo, sopra le mura. Passando al di sopra della torre dei Forni, esso andò fino alle mura larghe;</p>
<p class="C12 V39">poi al di sopra della porta di Efraim, della porta Vecchia, della porta dei Pesci, della torre di Cananeel, della torre di Mea, fino alla porta delle Pecore; e il coro si fermò alla porta della Prigione.</p>
<p class="C12 V40">I due cori si fermarono nel tempio di Dio; e così feci io, con la metà dei magistrati che erano con me,</p>
<p class="C12 V41">e i sacerdoti Eliachim, Maaseia, Miniamin, Micaia, Elioenai, Zaccaria, Anania con le trombe,</p>
<p class="C12 V42">e Maaseia, Semaia, Eleazar, Uzzi, Ioanan, Malchia, Elam, Ezer. E i cantori fecero risonare forte le loro voci, diretti da Izraia.</p>
<p class="C12 V43">In quel giorno il popolo offrì numerosi sacrifici, e si rallegrò perché Dio gli aveva concesso una gran gioia. Anche le donne e i bambini si rallegrarono; e la gioia di Gerusalemme si sentiva da lontano.</p>
<p class="C12 V44">In quel tempo alcuni uomini furono nominati sorveglianti delle stanze che servivano da magazzini delle offerte, delle primizie e delle decime: dai campi intorno alle città dovevano raccogliere nei magazzini le parti assegnate dalla legge ai sacerdoti e ai Leviti; poiché i Giudei erano contenti di vedere i sacerdoti e i Leviti ai loro posti.</p>
<p class="C12 V45">E questi compivano tutto ciò che riguardava il servizio del loro Dio e le purificazioni; come facevano, dal canto loro, i cantori e i portinai secondo l'ordine di Davide e di Salomone suo figlio.</p>
<p class="C12 V46">Anticamente infatti, al tempo di Davide e di Asaf, c'erano alcuni capi dei cantori e dei canti di lode e di ringraziamento a Dio.</p>
<p class="C12 V47">Tutto Israele, al tempo di Zorobabel e di Neemia, dava giorno per giorno le porzioni assegnate ai cantori e ai portinai; dava ai Leviti le cose consacrate, e i Leviti davano ai figli di Aaronne le cose consacrate che spettavano loro.</p>
<p class="C13 V1">In quel tempo si lesse in presenza del popolo il libro di Mosè, e vi si trovò scritto che l'Ammonita e il Moabita non debbono mai entrare nell'assemblea di Dio,</p>
<p class="C13 V2">perché non erano venuti incontro ai figli d'Israele con pane e acqua, e perché avevano comprato a loro danno Balaam, perché li maledicesse; ma il nostro Dio convertì la maledizione in benedizione.</p>
<p class="C13 V3">Quando il popolo udì la legge, separò da Israele tutti gli stranieri.</p>
<p class="C13 V4">Prima di questo, il sacerdote Eliasib, responsabile delle camere del tempio del nostro Dio e parente di Tobia,</p>
<p class="C13 V5">aveva messo a disposizione di quest'ultimo una camera grande là dove, prima di allora si riponevano le offerte, l'incenso, gli utensili, la decima del grano, del vino e dell'olio, tutto ciò che spettava per legge ai Leviti, ai cantori, ai portinai, e la parte che se ne prelevava per i sacerdoti.</p>
<p class="C13 V6">Ma quando si faceva tutto questo, io non ero a Gerusalemme; perché l'anno trentaduesimo di Artaserse, re di Babilonia, ero tornato presso il re; e dopo qualche tempo, avendo ottenuto un congedo dal re,</p>
<p class="C13 V7">tornai a Gerusalemme, e mi accorsi del male che Eliasib aveva fatto per amore di Tobia, mettendo a sua disposizione una camera nei cortili della casa di Dio.</p>
<p class="C13 V8">La cosa mi dispiacque molto, e feci gettare fuori dalla camera tutte le masserizie appartenenti a Tobia.</p>
<p class="C13 V9">Poi ordinai che si purificassero quelle camere, e vi feci ricollocare gli utensili della casa di Dio, le offerte e l'incenso.</p>
<p class="C13 V10">Seppi pure che le porzioni dovute ai Leviti non erano state date, e che i Leviti e i cantori, incaricati del servizio, se ne erano fuggiti, ciascuno alla sua terra.</p>
<p class="C13 V11">Io ammonii i magistrati, e dissi loro: «Perché la casa di Dio è stata abbandonata?» Poi radunai i Leviti e i cantori e li ristabilii nei loro uffici.</p>
<p class="C13 V12">Allora tutto Giuda portò nei magazzini le decime del frumento, del vino e dell'olio.</p>
<p class="C13 V13">Affidai la sorveglianza dei magazzini al sacerdote Selemia, allo scriba Sadoc, e a Pedaia, uno dei Leviti; ai quali aggiunsi Anan figlio di Zaccur, figlio di Mattania, perché erano considerati uomini fedeli. Il loro compito era di fare le ripartizioni fra i loro fratelli.</p>
<p class="C13 V14">Ricòrdati per questo di me, o Dio mio, e non cancellare quello che ho compiuto fedelmente per la casa del mio Dio e per il suo servizio!</p>
<p class="C13 V15">In quei giorni osservai in Giuda alcune persone intente a pigiare l'uva in giorno di sabato, altre a portare, caricandolo sugli asini, grano e anche vino, uva, fichi, e ogni sorta di cose, che facevano giungere a Gerusalemme in giorno di sabato. Io li rimproverai a motivo del giorno in cui vendevano le loro derrate.</p>
<p class="C13 V16">C'erano anche persone di Tiro, stabilite a Gerusalemme, che portavano del pesce e ogni sorta di cose, e le vendevano ai figli di Giuda in giorno di sabato, e a Gerusalemme.</p>
<p class="C13 V17">Allora rimproverai i notabili di Giuda, e dissi loro: «Che significa questa cattiva azione che fate, profanando il giorno del sabato?</p>
<p class="C13 V18">I nostri padri non fecero proprio così? Il nostro Dio fece, per questo, piombare su di noi e su questa città tutti questi mali. E voi accrescete l'ira ardente contro Israele, profanando il sabato!»</p>
<p class="C13 V19">Non appena le porte di Gerusalemme cominciarono a essere nell'ombra, prima del sabato, ordinai che queste fossero chiuse, e che non si riaprissero fino a dopo il sabato; e collocai alcuni dei miei servi alle porte, affinché nessun carico entrasse in città durante il sabato.</p>
<p class="C13 V20">Così i mercanti e i venditori di merci di ogni genere una o due volte passarono la notte fuori di Gerusalemme.</p>
<p class="C13 V21">Allora li rimproverai, e dissi loro: «Perché passate la notte davanti alle mura? Se lo rifate, vi farò arrestare». Da quel momento non vennero più di sabato.</p>
<p class="C13 V22">Ordinai anche ai Leviti di purificarsi e venire a custodire le porte per santificare il giorno del sabato. Anche per questo ricòrdati di me, o mio Dio, e abbi pietà di me secondo la grandezza della tua misericordia!</p>
<p class="C13 V23">In quei giorni vidi pure dei Giudei che avevano sposato donne di Asdod, di Ammon e di Moab.</p>
<p class="C13 V24">La metà dei loro figli parlava l'asdodeo, ma non sapeva parlare la lingua dei Giudei; conosceva soltanto la lingua di questo o quest'altro popolo.</p>
<p class="C13 V25">Li rimproverai, li maledissi, ne picchiai alcuni, strappai loro i capelli, e li feci giurare nel nome di Dio che non avrebbero dato le loro figlie ai figli di costoro, e non avrebbero preso le figlie di quelli per i loro figli né per sé stessi.</p>
<p class="C13 V26">E dissi: «Salomone, re d'Israele, non peccò forse proprio in questo? Eppure, fra le molte nazioni, non ci fu re simile a lui; era amato dal suo Dio, e Dio lo aveva fatto re di tutto Israele; tuttavia le donne straniere fecero peccare anche lui.</p>
<p class="C13 V27">Allora dovremmo forse permettervi di commettere un male altrettanto grande, e così divenire infedeli al nostro Dio, prendendo mogli straniere?»</p>
<p class="C13 V28">Uno dei figli di Ioiada, figlio di Eliasib, il sommo sacerdote, era genero di Samballat, il Coronita; e io lo cacciai via da me.</p>
<p class="C13 V29">Ricòrdati di loro, o mio Dio, poiché hanno contaminato il sacerdozio e il patto dei sacerdoti e dei Leviti!</p>
<p class="C13 V30">Così purificai il popolo da ogni elemento straniero, e ristabilii i vari servizi dei sacerdoti e dei Leviti, assegnando a ciascuno il suo lavoro.</p>
<p class="C13 V31">Diedi anche disposizioni circa l'offerta della legna ai tempi stabiliti, e circa le primizie. Ricòrdati di me, mio Dio, per farmi del bene!</p>
</div>
</div>
<div class="edizione LECTIO">
<div class="libro Nee">
<p class="CCAPITOLO VVERSO">TESTO</p>
</div>
</div>
</div>
</body>
</html>
