<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Os</div>
<div class="edizione CEI2008">
<div class="libro Os">
<p class="CCAPITOLO VVERSO">TESTO</p>
<p class="C1 V1">Parola del Signore rivolta a Osea, figlio di Beerì, al tempo di Ozia, di Iotam, di Acaz, di Ezechia, re di Giuda, e al tempo di Geroboamo, figlio di Ioas, re d’Israele.</p>
<p class="C1 V2">Quando il Signore cominciò a parlare a Osea, gli disse: «Va’, prenditi in moglie una prostituta, genera figli di prostituzione, poiché il paese non fa che prostituirsi allontanandosi dal Signore».</p>
<p class="C1 V3">Egli andò a prendere Gomer, figlia di Diblàim: ella concepì e gli partorì un figlio.</p>
<p class="C1 V4">E il Signore disse a Osea: «Chiamalo Izreèl, perché tra poco punirò la casa di Ieu per il sangue sparso a Izreèl e porrò fine al regno della casa d’Israele.</p>
<p class="C1 V5">In quel giorno io spezzerò l’arco d’Israele nella valle di Izreèl».</p>
<p class="C1 V6">La donna concepì di nuovo e partorì una figlia e il Signore disse a Osea: «Chiamala Non-amata, perché non amerò più la casa d’Israele, non li perdonerò più.</p>
<p class="C1 V7">Invece io amerò la casa di Giuda e li salverò nel Signore, loro Dio; non li salverò con l’arco, con la spada, con la guerra, né con cavalli o cavalieri».</p>
<p class="C1 V8">Quando ebbe svezzato Non-amata, Gomer concepì e partorì un figlio.</p>
<p class="C1 V9">E il Signore disse a Osea: «Chiamalo Non-popolo-mio, perché voi non siete popolo mio e io per voi non sono. </p>
<p class="C2 V1">Il numero degli Israeliti sarà come la sabbia del mare, che non si può misurare né contare. E avverrà che invece di dire loro: “Voi non siete popolo mio”, si dirà loro: “Siete figli del Dio vivente”.</p>
<p class="C2 V2">I figli di Giuda e i figli d’Israele si riuniranno insieme, si daranno un unico capo e saliranno dalla terra, perché grande sarà il giorno di Izreèl!</p>
<p class="C2 V3">Dite ai vostri fratelli: “Popolo mio”, e alle vostre sorelle: “Amata”.</p>
<p class="C2 V4">Accusate vostra madre, accusatela, perché lei non è più mia moglie e io non sono più suo marito! Si tolga dalla faccia i segni delle sue prostituzioni e i segni del suo adulterio dal suo petto;</p>
<p class="C2 V5">altrimenti la spoglierò tutta nuda e la renderò simile a quando nacque, e la ridurrò a un deserto, come una terra arida, e la farò morire di sete.</p>
<p class="C2 V6">I suoi figli non li amerò, perché sono figli di prostituzione.</p>
<p class="C2 V7">La loro madre, infatti, si è prostituita, la loro genitrice si è coperta di vergogna, perché ha detto: “Seguirò i miei amanti, che mi danno il mio pane e la mia acqua, la mia lana, il mio lino, il mio olio e le mie bevande”.</p>
<p class="C2 V8">Perciò ecco, ti chiuderò la strada con spine, la sbarrerò con barriere e non ritroverà i suoi sentieri.</p>
<p class="C2 V9">Inseguirà i suoi amanti, ma non li raggiungerà, li cercherà senza trovarli. Allora dirà: “Ritornerò al mio marito di prima, perché stavo meglio di adesso”.</p>
<p class="C2 V10">Non capì che io le davo grano, vino nuovo e olio, e la coprivo d’argento e d’oro, che hanno usato per Baal.</p>
<p class="C2 V11">Perciò anch’io tornerò a riprendere il mio grano, a suo tempo, il mio vino nuovo nella sua stagione; porterò via la mia lana e il mio lino, che dovevano coprire le sue nudità.</p>
<p class="C2 V12">Scoprirò allora le sue vergogne agli occhi dei suoi amanti e nessuno la toglierà dalle mie mani.</p>
<p class="C2 V13">Farò cessare tutte le sue gioie, le feste, i noviluni, i sabati, tutte le sue assemblee solenni.</p>
<p class="C2 V14">Devasterò le sue viti e i suoi fichi, di cui ella diceva: “Ecco il dono che mi hanno dato i miei amanti”. Li ridurrò a una sterpaglia e a un pascolo di animali selvatici.</p>
<p class="C2 V15">La punirò per i giorni dedicati ai Baal, quando bruciava loro i profumi, si adornava di anelli e di collane e seguiva i suoi amanti, mentre dimenticava me! Oracolo del Signore.</p>
<p class="C2 V16">Perciò, ecco, io la sedurrò, la condurrò nel deserto e parlerò al suo cuore.</p>
<p class="C2 V17">Le renderò le sue vigne e trasformerò la valle di Acor in porta di speranza. Là mi risponderà come nei giorni della sua giovinezza, come quando uscì dal paese d’Egitto.</p>
<p class="C2 V18">E avverrà, in quel giorno – oracolo del Signore – mi chiamerai: “Marito mio”, e non mi chiamerai più: “Baal, mio padrone”.</p>
<p class="C2 V19">Le toglierò dalla bocca i nomi dei Baal e non saranno più chiamati per nome.</p>
<p class="C2 V20">In quel tempo farò per loro un’alleanza con gli animali selvatici e gli uccelli del cielo e i rettili del suolo; arco e spada e guerra eliminerò dal paese, e li farò riposare tranquilli.</p>
<p class="C2 V21">Ti farò mia sposa per sempre, ti farò mia sposa nella giustizia e nel diritto, nell’amore e nella benevolenza,</p>
<p class="C2 V22">ti farò mia sposa nella fedeltà e tu conoscerai il Signore.</p>
<p class="C2 V23">E avverrà, in quel giorno – oracolo del Signore – io risponderò al cielo ed esso risponderà alla terra;</p>
<p class="C2 V24">la terra risponderà al grano, al vino nuovo e all’olio e questi risponderanno a Izreèl.</p>
<p class="C2 V25">Io li seminerò di nuovo per me nel paese e amerò Non-amata, e a Non-popolo-mio dirò: “Popolo mio”, ed egli mi dirà: “Dio mio”». </p>
<p class="C3 V1">Il Signore mi disse: «Va’ ancora, ama la tua donna: è amata dal marito ed è adultera, come il Signore ama i figli d’Israele ed essi si rivolgono ad altri dèi e amano le schiacciate d’uva».</p>
<p class="C3 V2">Io me l’acquistai per quindici pezzi d’argento e un homer e mezzo d’orzo</p>
<p class="C3 V3">e le dissi: «Per molti giorni starai con me, non ti prostituirai e non sarai di alcun uomo; così anch’io mi comporterò con te».</p>
<p class="C3 V4">Poiché per molti giorni staranno i figli d’Israele senza re e senza capo, senza sacrificio e senza stele, senza efod e senza terafìm.</p>
<p class="C3 V5">Poi torneranno i figli d’Israele, e cercheranno il Signore, loro Dio, e Davide, loro re, e trepidi si volgeranno al Signore e ai suoi beni, alla fine dei giorni. </p>
<p class="C4 V1">«Ascoltate la parola del Signore, o figli d’Israele, perché il Signore è in causa con gli abitanti del paese. Non c’è infatti sincerità né amore, né conoscenza di Dio nel paese.</p>
<p class="C4 V2">Si spergiura, si dice il falso, si uccide, si ruba, si commette adulterio, tutto questo dilaga e si versa sangue su sangue.</p>
<p class="C4 V3">Per questo è in lutto il paese e chiunque vi abita langue, insieme con gli animali selvatici e con gli uccelli del cielo; persino i pesci del mare periscono.</p>
<p class="C4 V4">Ma nessuno accusi, nessuno contesti; contro di te, sacerdote, muovo l’accusa.</p>
<p class="C4 V5">Tu inciampi di giorno e anche il profeta con te inciampa di notte e farò perire tua madre.</p>
<p class="C4 V6">Perisce il mio popolo per mancanza di conoscenza. Poiché tu rifiuti la conoscenza, rifiuterò te come mio sacerdote; hai dimenticato la legge del tuo Dio e anch’io dimenticherò i tuoi figli.</p>
<p class="C4 V7">Tutti hanno peccato contro di me; cambierò la loro gloria in ignominia.</p>
<p class="C4 V8">Essi si nutrono del peccato del mio popolo e sono avidi della sua iniquità.</p>
<p class="C4 V9">Il popolo e il sacerdote avranno la stessa sorte; li punirò per la loro condotta e li ripagherò secondo le loro azioni.</p>
<p class="C4 V10">Mangeranno, ma non si sazieranno, si prostituiranno, ma non aumenteranno, perché hanno abbandonato il Signore per darsi</p>
<p class="C4 V11">alla prostituzione. Il vino vecchio e quello nuovo tolgono il senno.</p>
<p class="C4 V12">Il mio popolo consulta il suo pezzo di legno e il suo bastone gli dà il responso, poiché uno spirito di prostituzione li svia e si prostituiscono, allontanandosi dal loro Dio.</p>
<p class="C4 V13">Sulla cima dei monti fanno sacrifici e sui colli bruciano incensi sotto la quercia, i pioppi e i terebinti, perché buona è la loro ombra. Perciò si prostituiscono le vostre figlie e le vostre nuore commettono adulterio.</p>
<p class="C4 V14">Non punirò le vostre figlie se si prostituiscono, né le vostre nuore se commettono adulterio; poiché essi stessi si appartano con le prostitute e con le prostitute sacre offrono sacrifici. Un popolo, che non comprende, va in rovina!</p>
<p class="C4 V15">Se ti prostituisci tu, Israele, non si renda colpevole Giuda. Non andate a Gàlgala, non salite a Bet-Aven, non giurate per il Signore vivente.</p>
<p class="C4 V16">E poiché come giovenca ribelle si ribella Israele, forse potrà pascolarlo il Signore come agnello in luoghi aperti?</p>
<p class="C4 V17">Èfraim si è alleato agli idoli:</p>
<p class="C4 V18">dopo essersi ubriacati si sono dati alla prostituzione, hanno preferito il disonore alla loro gloria.</p>
<p class="C4 V19">Un vento li travolgerà con le sue ali e si vergogneranno dei loro sacrifici. </p>
<p class="C5 V1">Ascoltate questo, o sacerdoti, state attenti, casa d’Israele, o casa del re, porgete l’orecchio, perché a voi toccava esercitare la giustizia; voi foste infatti un laccio a Mispa, una rete tesa sul Tabor</p>
<p class="C5 V2">e una fossa profonda a Sittìm. Ma io correggerò tutti costoro.</p>
<p class="C5 V3">Io conosco Èfraim e non mi è ignoto Israele. Ti sei prostituito, Èfraim! Si è reso impuro Israele.</p>
<p class="C5 V4">Le loro azioni non permettono di fare ritorno al loro Dio, perché uno spirito di prostituzione è fra loro e non conoscono il Signore.</p>
<p class="C5 V5">L’arroganza d’Israele testimonia contro di lui, Israele ed Èfraim inciamperanno per le loro colpe e Giuda inciamperà con loro.</p>
<p class="C5 V6">Con le loro greggi e i loro armenti andranno in cerca del Signore, ma non lo troveranno: egli si è allontanato da loro.</p>
<p class="C5 V7">Sono stati infedeli verso il Signore, generando figli bastardi: la nuova luna li divorerà insieme con i loro campi.</p>
<p class="C5 V8">Suonate il corno a Gàbaa e la tromba a Rama, date l’allarme a Bet-Aven, all’erta, Beniamino!</p>
<p class="C5 V9">Èfraim sarà devastato nel giorno del castigo: per le tribù d’Israele annuncio una cosa sicura.</p>
<p class="C5 V10">I capi di Giuda sono diventati come quelli che spostano i confini e su di loro come acqua verserò la mia ira.</p>
<p class="C5 V11">Èfraim è schiacciato dal giudizio, da quando ha cominciato a inseguire il nulla.</p>
<p class="C5 V12">Ma io sarò come una tignola per Èfraim, e come un tarlo per la casa di Giuda.</p>
<p class="C5 V13">Èfraim ha visto la sua infermità e Giuda la sua piaga. Èfraim è ricorso all’Assiria e Giuda si è rivolto al gran re; ma egli non potrà curarvi, non guarirà la vostra piaga,</p>
<p class="C5 V14">perché io sarò come un leone per Èfraim, come un leoncello per la casa di Giuda. Io li sbranerò e me ne andrò, porterò via la preda e nessuno me la toglierà.</p>
<p class="C5 V15">Me ne ritornerò alla mia dimora, finché non sconteranno la pena e cercheranno il mio volto, e ricorreranno a me nella loro angoscia. </p>
<p class="C6 V1">“Venite, ritorniamo al Signore: egli ci ha straziato ed egli ci guarirà. Egli ci ha percosso ed egli ci fascerà.</p>
<p class="C6 V2">Dopo due giorni ci ridarà la vita e il terzo ci farà rialzare, e noi vivremo alla sua presenza.</p>
<p class="C6 V3">Affrettiamoci a conoscere il Signore, la sua venuta è sicura come l’aurora. Verrà a noi come la pioggia d’autunno, come la pioggia di primavera che feconda la terra”.</p>
<p class="C6 V4">Che dovrò fare per te, Èfraim, che dovrò fare per te, Giuda? Il vostro amore è come una nube del mattino, come la rugiada che all’alba svanisce.</p>
<p class="C6 V5">Per questo li ho abbattuti per mezzo dei profeti, li ho uccisi con le parole della mia bocca e il mio giudizio sorge come la luce:</p>
<p class="C6 V6">poiché voglio l’amore e non il sacrificio, la conoscenza di Dio più degli olocausti.</p>
<p class="C6 V7">Ma essi come Adamo hanno violato l’alleanza; ecco, così mi hanno tradito.</p>
<p class="C6 V8">Gàlaad è una città di malfattori, macchiata di sangue.</p>
<p class="C6 V9">Come banditi in agguato una ciurma di sacerdoti assale e uccide sulla strada di Sichem, commette scelleratezze.</p>
<p class="C6 V10">Orribili cose ho visto a Betel; là si è prostituito Èfraim, si è reso immondo Israele.</p>
<p class="C6 V11">Anche a te, Giuda, io riserbo una mietitura, quando ristabilirò la sorte del mio popolo. </p>
<p class="C7 V1">Mentre sto per guarire Israele, si scopre l’iniquità di Èfraim e la malvagità di Samaria, perché si pratica la menzogna: il ladro entra nelle case e fuori saccheggia il brigante.</p>
<p class="C7 V2">Non pensano, dunque, che io ricordo tutte le loro malvagità? Ora sono circondati dalle loro azioni: esse stanno davanti a me.</p>
<p class="C7 V3">Con la loro malvagità rallegrano il re, rallegrano i capi con le loro falsità.</p>
<p class="C7 V4">Sono tutti adùlteri, ardono come un forno in cui il fornaio non attizza più il fuoco, in attesa che la pasta preparata lieviti.</p>
<p class="C7 V5">Nel giorno della festa del nostro re sommergono i capi in fiumi di vino, fino a far sì che egli si comprometta con i ribelli.</p>
<p class="C7 V6">Perché il loro intimo è come un forno, pieno di trame è il loro cuore, tutta la notte sonnecchia il loro furore e al mattino divampa come fiamma.</p>
<p class="C7 V7">Tutti ardono come un forno e divorano i loro governanti. Così sono caduti tutti i loro sovrani e nessuno si preoccupa di ricorrere a me.</p>
<p class="C7 V8">Èfraim si mescola con le genti, Èfraim è come una focaccia non rivoltata.</p>
<p class="C7 V9">Gli stranieri divorano la sua forza ed egli non se ne accorge; la canizie gli ricopre la testa ed egli non se ne accorge.</p>
<p class="C7 V10">L’arroganza d’Israele testimonia contro di loro; non ritornano al Signore, loro Dio, e, malgrado tutto, non lo ricercano.</p>
<p class="C7 V11">Èfraim è come un’ingenua colomba, priva d’intelligenza; ora i suoi abitanti domandano aiuto all’Egitto, ora invece corrono verso l’Assiria.</p>
<p class="C7 V12">Dovunque si rivolgeranno stenderò la mia rete contro di loro e li abbatterò come gli uccelli dell’aria, li punirò non appena li udrò riunirsi.</p>
<p class="C7 V13">Disgrazia per loro, perché si sono allontanati da me! Distruzione per loro, perché hanno agito male contro di me! Li volevo salvare, ma essi hanno proferito menzogne contro di me.</p>
<p class="C7 V14">Non gridano a me con il loro cuore quando gridano sui loro giacigli. Si fanno incisioni per il grano e il vino nuovo e intanto si ribellano contro di me.</p>
<p class="C7 V15">Eppure io ho addestrato il loro braccio, ma essi hanno tramato il male contro di me.</p>
<p class="C7 V16">Si sono rivolti, ma non a colui che è in alto, sono stati come un arco fallace. I loro capi cadranno di spada per l’insolenza della loro lingua e nella terra d’Egitto rideranno di loro. </p>
<p class="C8 V1">Da’ fiato al corno! Come un’aquila piomba sulla casa del Signore la sciagura perché hanno trasgredito la mia alleanza e rigettato la mia legge.</p>
<p class="C8 V2">Essi gridano verso di me: “Noi, Israele, riconosciamo te nostro Dio!”.</p>
<p class="C8 V3">Ma Israele ha rigettato il bene: il nemico lo perseguiterà.</p>
<p class="C8 V4">Hanno creato dei re che io non ho designati; hanno scelto capi a mia insaputa. Con il loro argento e il loro oro si sono fatti idoli, ma per loro rovina.</p>
<p class="C8 V5">Ripudio il tuo vitello, o Samaria! La mia ira divampa contro di loro; fino a quando non si potranno purificare?</p>
<p class="C8 V6">Viene da Israele il vitello di Samaria, è opera di artigiano, non è un dio: sarà ridotto in frantumi.</p>
<p class="C8 V7">E poiché hanno seminato vento, raccoglieranno tempesta. Il loro grano sarà senza spiga, se germoglia non darà farina e, se ne produce, la divoreranno gli stranieri.</p>
<p class="C8 V8">Israele è stato inghiottito: si trova ora in mezzo alle nazioni come un oggetto senza valore.</p>
<p class="C8 V9">Essi sono saliti fino ad Assur, sono come un asino selvatico, che si aggira solitario; Èfraim si è acquistato degli amanti.</p>
<p class="C8 V10">Se ne acquistino pure fra le nazioni, io li metterò insieme e cominceranno a diminuire sotto il peso del re e dei prìncipi.</p>
<p class="C8 V11">Èfraim ha moltiplicato gli altari, ma gli altari sono diventati per lui un’occasione di peccato.</p>
<p class="C8 V12">Ho scritto numerose leggi per lui, ma esse sono considerate come qualcosa di estraneo.</p>
<p class="C8 V13">Offrono sacrifici e ne mangiano le carni, ma il Signore non li gradisce; ora ricorda la loro iniquità, chiede conto dei loro peccati: dovranno tornare in Egitto.</p>
<p class="C8 V14">Israele ha dimenticato il suo creatore, si è costruito palazzi; Giuda ha moltiplicato le sue città fortificate. Ma io appiccherò il fuoco alle loro città e divorerà i loro palazzi. </p>
<p class="C9 V1">Israele, non rallegrarti fino all’esultanza come gli altri popoli, perché hai praticato la prostituzione, abbandonando il tuo Dio, hai amato il compenso della tua prostituzione su tutte le aie per il grano.</p>
<p class="C9 V2">L’aia e il tino non li nutriranno e il vino nuovo verrà loro a mancare.</p>
<p class="C9 V3">Non potranno restare nella terra del Signore, ma Èfraim ritornerà in Egitto e in Assiria mangeranno cibi impuri.</p>
<p class="C9 V4">Non faranno più libagioni di vino al Signore, non gli saranno graditi i loro sacrifici, saranno per loro come pane di lutto: quanti ne mangiano diventano impuri. Il loro pane sarà tutto per loro, ma non entrerà nella casa del Signore.</p>
<p class="C9 V5">Che cosa farete nei giorni delle solennità, nei giorni della festa del Signore?</p>
<p class="C9 V6">Ecco, sono sfuggiti alla rovina, l’Egitto li accoglierà, Menfi sarà la loro tomba. I loro tesori d’argento passeranno alle ortiche e nelle loro tende cresceranno i cardi.</p>
<p class="C9 V7">Sono venuti i giorni del castigo, sono giunti i giorni del rendiconto, Israele lo sappia! Il profeta diventa pazzo, l’uomo ispirato vaneggia a causa delle tue molte iniquità, per la gravità del tuo affronto.</p>
<p class="C9 V8">Sentinella di Èfraim è il profeta con il suo Dio; ma un laccio gli è teso su tutti i sentieri, ostilità fin nella casa del suo Dio.</p>
<p class="C9 V9">Sono corrotti fino in fondo, come ai giorni di Gàbaa; ma egli si ricorderà della loro iniquità, chiederà conto dei loro peccati.</p>
<p class="C9 V10">Trovai Israele come uva nel deserto, ebbi riguardo per i vostri padri, come per i primi fichi quando iniziano a maturare; ma essi, appena arrivati a Baal-Peor, si consacrarono a quell’infamia e divennero una cosa abominevole, come ciò che essi amavano.</p>
<p class="C9 V11">La gloria di Èfraim volerà via come un uccello, non più nascite né gravidanze né concepimenti.</p>
<p class="C9 V12">Anche se allevano figli, io li eliminerò dagli uomini; guai a loro, se io li abbandono.</p>
<p class="C9 V13">Èfraim, lo vedo come un palma piantata in luoghi verdeggianti. Èfraim tuttavia condurrà i figli al macello.</p>
<p class="C9 V14">“Signore, da’ loro. Che cosa darai?”. Un grembo infecondo e un seno arido!</p>
<p class="C9 V15">Tutta la loro perversità si è manifestata a Gàlgala, è là che ho preso a odiarli. Per la malvagità delle loro azioni li scaccerò dalla mia casa, non avrò più amore per loro; tutti i loro capi sono ribelli.</p>
<p class="C9 V16">Èfraim è stato percosso, la loro radice è inaridita, non daranno più frutto. Anche se generano, farò perire i cari frutti del loro grembo».</p>
<p class="C9 V17">Il mio Dio li respingerà, perché non gli hanno obbedito; andranno raminghi fra le nazioni. </p>
<p class="C10 V1">Vite rigogliosa era Israele, che dava sempre il suo frutto; ma più abbondante era il suo frutto, più moltiplicava gli altari; più ricca era la terra, più belle faceva le sue stele.</p>
<p class="C10 V2">Il loro cuore è falso; orbene, sconteranno la pena! Egli stesso demolirà i loro altari, distruggerà le loro stele.</p>
<p class="C10 V3">Allora diranno: «Non abbiamo più re, perché non rispettiamo il Signore. Ma anche il re, che cosa potrebbe fare per noi?».</p>
<p class="C10 V4">Dicono parole vane, giurano il falso, concludono alleanze: il diritto fiorisce come pianta velenosa nei solchi dei campi.</p>
<p class="C10 V5">Gli abitanti di Samaria trepidano per il vitello di Bet-Aven; è in lutto il suo popolo e i suoi sacerdoti ne fanno lamento, perché la sua gloria sta per andarsene.</p>
<p class="C10 V6">Sarà portato anch’esso in Assiria come offerta al gran re. Èfraim ne avrà vergogna, Israele arrossirà per i suoi intrighi.</p>
<p class="C10 V7">Perirà Samaria con il suo re, come un fuscello sull’acqua.</p>
<p class="C10 V8">Le alture dell’iniquità, peccato d’Israele, saranno distrutte, spine e cardi cresceranno sui loro altari; diranno ai monti: «Copriteci» e ai colli: «Cadete su di noi».</p>
<p class="C10 V9">Fin dai giorni di Gàbaa tu hai peccato, Israele. Là si fermarono, e la battaglia non li raggiungerà forse a Gàbaa contro i figli dell’iniquità?</p>
<p class="C10 V10">«Io voglio colpirli: si raduneranno i popoli contro di loro, perché sono attaccati alla loro duplice colpa.</p>
<p class="C10 V11">Èfraim è una giovenca addestrata, cui piace trebbiare il grano. Ma io farò pesare il giogo sul suo bel collo; attaccherò Èfraim all’aratro e Giacobbe all’erpice.</p>
<p class="C10 V12">Seminate per voi secondo giustizia e mieterete secondo bontà; dissodatevi un campo nuovo, perché è tempo di cercare il Signore, finché egli venga e diffonda su di voi la giustizia.</p>
<p class="C10 V13">Avete arato empietà e mietuto ingiustizia, avete mangiato il frutto della menzogna. Poiché hai riposto fiducia nella tua forza e nella moltitudine dei tuoi guerrieri,</p>
<p class="C10 V14">un rumore di guerra si alzerà contro il tuo popolo e tutte le tue fortezze saranno distrutte. Come Salmàn devastò Bet-Arbèl nel giorno della battaglia in cui la madre fu sfracellata sui figli,</p>
<p class="C10 V15">così sarà fatto a te, casa d’Israele, per la tua enorme malvagità. All’alba sarà la fine del re d’Israele. </p>
<p class="C11 V1">Quando Israele era fanciullo, io l’ho amato e dall’Egitto ho chiamato mio figlio.</p>
<p class="C11 V2">Ma più li chiamavo, più si allontanavano da me; immolavano vittime ai Baal, agli idoli bruciavano incensi.</p>
<p class="C11 V3">A Èfraim io insegnavo a camminare tenendolo per mano, ma essi non compresero che avevo cura di loro.</p>
<p class="C11 V4">Io li traevo con legami di bontà, con vincoli d’amore, ero per loro come chi solleva un bimbo alla sua guancia, mi chinavo su di lui per dargli da mangiare.</p>
<p class="C11 V5">Non ritornerà al paese d’Egitto, ma Assur sarà il suo re, perché non hanno voluto convertirsi.</p>
<p class="C11 V6">La spada farà strage nelle loro città, spaccherà la spranga di difesa, l’annienterà al di là dei loro progetti.</p>
<p class="C11 V7">Il mio popolo è duro a convertirsi: chiamato a guardare in alto, nessuno sa sollevare lo sguardo.</p>
<p class="C11 V8">Come potrei abbandonarti, Èfraim, come consegnarti ad altri, Israele? Come potrei trattarti al pari di Adma, ridurti allo stato di Seboìm? Il mio cuore si commuove dentro di me, il mio intimo freme di compassione.</p>
<p class="C11 V9">Non darò sfogo all’ardore della mia ira, non tornerò a distruggere Èfraim, perché sono Dio e non uomo; sono il Santo in mezzo a te e non verrò da te nella mia ira.</p>
<p class="C11 V10">Seguiranno il Signore ed egli ruggirà come un leone: quando ruggirà, accorreranno i suoi figli dall’occidente,</p>
<p class="C11 V11">accorreranno come uccelli dall’Egitto, come colombe dall’Assiria e li farò abitare nelle loro case. Oracolo del Signore. </p>
<p class="C12 V1">Èfraim mi raggira con menzogne e la casa d’Israele con frode. Ma Giuda è ancora con Dio e resta fedele al Santo».</p>
<p class="C12 V2">Èfraim si pasce di vento e insegue il vento d’oriente, ogni giorno moltiplica menzogne e violenze; fanno alleanze con l’Assiria e portano olio in Egitto.</p>
<p class="C12 V3">Il Signore è in causa con Giuda e punirà Giacobbe per la sua condotta, lo ripagherà secondo le sue azioni.</p>
<p class="C12 V4">Egli nel grembo materno soppiantò il fratello e da adulto lottò con Dio,</p>
<p class="C12 V5">lottò con l’angelo e vinse, pianse e domandò grazia. Lo ritrovò a Betel e là gli parlò.</p>
<p class="C12 V6">Signore, Dio degli eserciti, Signore è il nome con cui celebrarlo.</p>
<p class="C12 V7">Tu ritorna al tuo Dio, osserva la bontà e la giustizia e poni sempre nel tuo Dio la tua speranza.</p>
<p class="C12 V8">Canaan tiene in mano bilance false, ama frodare.</p>
<p class="C12 V9">Èfraim ha detto: «Sono ricco, mi sono fatto una fortuna; malgrado tutti i miei guadagni, non troveranno in me una colpa che sia peccato».</p>
<p class="C12 V10">«Eppure io sono il Signore, tuo Dio, fin dal paese d’Egitto. Ti farò ancora abitare sotto le tende, come ai giorni dell’incontro nel deserto.</p>
<p class="C12 V11">Io parlerò ai profeti, moltiplicherò le visioni e per mezzo dei profeti parlerò con parabole».</p>
<p class="C12 V12">Se Gàlaad è una iniquità, i suoi abitanti non sono che menzogna; in Gàlgala si sacrifica ai tori, perciò i loro altari saranno come mucchi di pietre nei solchi dei campi.</p>
<p class="C12 V13">Giacobbe fuggì nella regione di Aram, Israele prestò servizio per una donna e per una donna fece il guardiano di bestiame.</p>
<p class="C12 V14">Per mezzo di un profeta il Signore fece uscire Israele dall’Egitto, e per mezzo di un profeta lo custodì.</p>
<p class="C12 V15">Èfraim provocò Dio amaramente, il Signore gli farà ricadere addosso il sangue versato e lo ripagherà della sua offesa. </p>
<p class="C13 V1">Quando Èfraim parlava, incuteva terrore, era un principe in Israele. Ma si è reso colpevole con Baal ed è decaduto.</p>
<p class="C13 V2">Tuttavia continuano a peccare e con il loro argento si sono fatti statue fuse, idoli di loro invenzione, tutti lavori di artigiani. Dicono: «Offrite loro sacrifici» e mandano baci ai vitelli.</p>
<p class="C13 V3">Perciò saranno come nube del mattino, come rugiada che all’alba svanisce, come pula lanciata lontano dall’aia, come fumo che esce dalla finestra.</p>
<p class="C13 V4">«Eppure io sono il Signore, tuo Dio, fin dal paese d’Egitto, non devi conoscere altro Dio fuori di me, non c’è salvatore fuori di me.</p>
<p class="C13 V5">Io ti ho protetto nel deserto, in quella terra ardente.</p>
<p class="C13 V6">Io li ho fatti pascolare, si sono saziati e il loro cuore si è inorgoglito, per questo mi hanno dimenticato.</p>
<p class="C13 V7">Perciò io sarò per loro come un leone, come un leopardo li spierò per la via,</p>
<p class="C13 V8">li assalirò come un’orsa privata dei figli, spezzerò la corazza del loro cuore, li divorerò come una leonessa; li sbraneranno le bestie selvatiche.</p>
<p class="C13 V9">Israele, tu sei rovinata e solo io ti posso aiutare!</p>
<p class="C13 V10">Dov’è ora il tuo re, che ti possa salvare? Dove sono i capi in tutte le tue città e i governanti di cui dicevi: “Dammi un re e dei capi”?</p>
<p class="C13 V11">Ti ho dato un re nella mia ira e con sdegno te lo riprendo.</p>
<p class="C13 V12">L’iniquità di Èfraim è chiusa in luogo sicuro, il suo peccato è ben custodito.</p>
<p class="C13 V13">I dolori di partoriente lo sorprenderanno, ma egli è figlio privo di senno, non si presenterà a suo tempo pronto a uscire dal seno materno.</p>
<p class="C13 V14">Li strapperò di mano agli inferi, li riscatterò dalla morte? Dov’è, o morte, la tua peste? Dov’è, o inferi, il vostro sterminio? La compassione è nascosta ai miei occhi».</p>
<p class="C13 V15">Èfraim prosperi pure in mezzo ai fratelli: verrà il vento d’oriente, si alzerà dal deserto il vento del Signore e farà inaridire le sue sorgenti, farà prosciugare le sue fonti, distruggerà il tesoro e ogni oggetto prezioso. </p>
<p class="C14 V1">Samaria sconterà la sua pena, perché si è ribellata al suo Dio. Periranno di spada, saranno sfracellati i bambini; le donne incinte sventrate.</p>
<p class="C14 V2">Torna dunque, Israele, al Signore, tuo Dio, poiché hai inciampato nella tua iniquità.</p>
<p class="C14 V3">Preparate le parole da dire e tornate al Signore; ditegli: «Togli ogni iniquità, accetta ciò che è bene: non offerta di tori immolati, ma la lode delle nostre labbra.</p>
<p class="C14 V4">Assur non ci salverà, non cavalcheremo più su cavalli, né chiameremo più “dio nostro” l’opera delle nostre mani, perché presso di te l’orfano trova misericordia». </p>
<p class="C14 V5">«Io li guarirò dalla loro infedeltà, li amerò profondamente, poiché la mia ira si è allontanata da loro.</p>
<p class="C14 V6">Sarò come rugiada per Israele; fiorirà come un giglio e metterà radici come un albero del Libano,</p>
<p class="C14 V7">si spanderanno i suoi germogli e avrà la bellezza dell’olivo e la fragranza del Libano.</p>
<p class="C14 V8">Ritorneranno a sedersi alla mia ombra, faranno rivivere il grano, fioriranno come le vigne, saranno famosi come il vino del Libano.</p>
<p class="C14 V9">Che ho ancora in comune con gli idoli, o Èfraim? Io l’esaudisco e veglio su di lui; io sono come un cipresso sempre verde, il tuo frutto è opera mia».</p>
<p class="C14 V10">Chi è saggio comprenda queste cose, chi ha intelligenza le comprenda; poiché rette sono le vie del Signore, i giusti camminano in esse, mentre i malvagi v’inciampano.   </p>
</div>
</div>
<div class="edizione CEI1974">
<div class="libro Os">
<p class="CCAPITOLO VVERSO">TESTO</p>
<p class="C1 V1">Parola del Signore rivolta a Osea figlio di Beerì, al tempo di Ozia, di Iotam, di Acaz, di Ezechia, re di Giuda, e al tempo di Geroboàmo figlio di Ioas, re d'Israele.</p>
<p class="C1 V2">Quando il Signore cominciò a parlare a Osea, gli disse: «Va', prenditi in moglie una prostituta e abbi figli di prostituzione, poiché il paese non fa che prostituirsi allontanandosi dal Signore».</p>
<p class="C1 V3">Egli andò a prendere Gomer, figlia di Diblàim: essa concepì e gli partorì un figlio.</p>
<p class="C1 V4">E il Signore disse a Osea: «Chiamalo Izreèl, perché tra poco vendicherò il sangue di Izreèl sulla casa di Ieu e porrò fine al regno della casa d'Israele.</p>
<p class="C1 V5">In quel giorno io spezzerò l'arco d'Israele nella valle di Izreèl».</p>
<p class="C1 V6">La donna concepì di nuovo e partorì una figlia e il Signore disse a Osea: «Chiamala Non-amata, perché non amerò più la casa d'Israele, non ne avrò più compassione.</p>
<p class="C1 V7">Invece io amerò la casa di Giuda e saranno salvati dal Signore loro Dio; non li salverò con l'arco, con la spada, con la guerra, né con cavalli o cavalieri».</p>
<p class="C1 V8">Dopo aver divezzato Non-amata, Gomer concepì e partorì un figlio.</p>
<p class="C1 V9">E il Signore disse a Osea: «Chiamalo Non-mio-popolo, perché voi non siete mio popolo e io non esisto per voi».</p>
<p class="C2 V1">Il numero degli Israeliti sarà come la sabbia del mare, che non si può misurare né contare. Invece di sentirsi dire: «Non siete mio popolo», saranno chiamati figli del Dio vivente.</p>
<p class="C2 V2">I figli di Giuda e i figli d'Israele si riuniranno insieme, si daranno un unico capo e saliranno dal proprio territorio, perché grande sarà il giorno di Izreèl!</p>
<p class="C2 V3">Dite ai vostri fratelli: «Popolo mio» e alle vostre sorelle: «Amata».</p>
<p class="C2 V4">Accusate vostra madre, accusatela, perché essa non è più mia moglie e io non sono più suo marito! Si tolga dalla faccia i segni delle sue prostituzioni e i segni del suo adulterio dal suo petto;</p>
<p class="C2 V5">altrimenti la spoglierò tutta nuda e la renderò come quando nacque e la ridurrò a un deserto, come una terra arida, e la farò morire di sete.</p>
<p class="C2 V6">I suoi figli non li amerò, perché sono figli di prostituzione.</p>
<p class="C2 V7">La loro madre si è prostituita, la loro genitrice si è coperta di vergogna. Essa ha detto: «Seguirò i miei amanti, che mi danno il mio pane e la mia acqua, la mia lana, il mio lino, il mio olio e le mie bevande».</p>
<p class="C2 V8">Perciò ecco, ti sbarrerò la strada di spine e ne cingerò il recinto di barriere e non ritroverà i suoi sentieri.</p>
<p class="C2 V9">Inseguirà i suoi amanti, ma non li raggiungerà, li cercherà senza trovarli. Allora dirà: «Ritornerò al mio marito di prima perché ero più felice di ora».</p>
<p class="C2 V10">Non capì che io le davo grano, vino nuovo e olio e le prodigavo l'argento e l'oro che hanno usato per Baal.</p>
<p class="C2 V11">Perciò anch'io tornerò a riprendere il mio grano, a suo tempo, il mio vino nuovo nella sua stagione; ritirerò la lana e il lino che dovevan coprire le sue nudità.</p>
<p class="C2 V12">Scoprirò allora le sue vergogne agli occhi dei suoi amanti e nessuno la toglierà dalle mie mani.</p>
<p class="C2 V13">Farò cessare tutte le sue gioie, le feste, i noviluni, i sabati, tutte le sue solennità.</p>
<p class="C2 V14">Devasterò le sue viti e i suoi fichi, di cui essa diceva: «Ecco il dono che mi han dato i miei amanti». La ridurrò a una sterpaglia e a un pascolo di animali selvatici.</p>
<p class="C2 V15">Le farò scontare i giorni dei Baal, quando bruciava loro i profumi, si adornava di anelli e di collane e seguiva i suoi amanti mentre dimenticava me! - Oracolo del Signore.</p>
<p class="C2 V16">Perciò, ecco, la attirerò a me, la condurrò nel deserto e parlerò al suo cuore.</p>
<p class="C2 V17">Le renderò le sue vigne e trasformerò la valle di Acòr in porta di speranza. Là canterà come nei giorni della sua giovinezza, come quando uscì dal paese d'Egitto.</p>
<p class="C2 V18">E avverrà in quel giorno - oracolo del Signore - mi chiamerai: Marito mio, e non mi chiamerai più: Mio padrone.</p>
<p class="C2 V19">Le toglierò dalla bocca i nomi dei Baal, che non saranno più ricordati.</p>
<p class="C2 V20">In quel tempo farò per loro un'alleanza con le bestie della terra e gli uccelli del cielo e con i rettili del suolo; arco e spada e guerra eliminerò dal paese; e li farò riposare tranquilli.</p>
<p class="C2 V21">Ti farò mia sposa per sempre, ti farò mia sposa nella giustizia e nel diritto, nella benevolenza e nell'amore,</p>
<p class="C2 V22">ti fidanzerò con me nella fedeltà e tu conoscerai il Signore.</p>
<p class="C2 V23">E avverrà in quel giorno - oracolo del Signore - io risponderò al cielo ed esso risponderà alla terra;</p>
<p class="C2 V24">la terra risponderà con il grano, il vino nuovo e l'olio e questi risponderanno a Izreèl.</p>
<p class="C2 V25">Io li seminerò di nuovo per me nel paese e amerò Non-amata; e a Non-mio-popolo dirò: Popolo mio, ed egli mi dirà: Mio Dio.</p>
<p class="C3 V1">Il Signore mi disse ancora: «Va', ama una donna che è amata da un altro ed è adultera; come il Signore ama gli Israeliti ed essi si rivolgono ad altri dèi e amano le schiacciate d'uva».</p>
<p class="C3 V2">Io me l'acquistai per quindici pezzi d'argento e una misura e mezza d'orzo</p>
<p class="C3 V3">e le dissi: «Per lunghi giorni starai calma con me; non ti prostituirai e non sarai di alcun uomo; così anch'io mi comporterò con te.</p>
<p class="C3 V4">Poiché per lunghi giorni staranno gli Israeliti senza re e senza capo, senza sacrificio e senza stele, senza efod e senza terafim.</p>
<p class="C3 V5">Poi torneranno gli Israeliti e cercheranno il Signore loro Dio, e Davide loro re e trepidi si volgeranno al Signore e ai suoi beni, alla fine dei giorni».</p>
<p class="C4 V1">Ascoltate la parola del Signore, o Israeliti, poiché il Signore ha un processo con gli abitanti del paese. Non c'è infatti sincerità né amore del prossimo, né conoscenza di Dio nel paese.</p>
<p class="C4 V2">Si giura, si mentisce, si uccide, si ruba, si commette adulterio, si fa strage e si versa sangue su sangue.</p>
<p class="C4 V3">Per questo è in lutto il paese e chiunque vi abita langue insieme con gli animali della terra e con gli uccelli del cielo; perfino i pesci del mare periranno.</p>
<p class="C4 V4">Ma nessuno accusi, nessuno contesti; contro di te, sacerdote, muovo l'accusa.</p>
<p class="C4 V5">Tu inciampi di giorno e il profeta con te inciampa di notte e fai perire tua madre.</p>
<p class="C4 V6">Perisce il mio popolo per mancanza di conoscenza. Poiché tu rifiuti la conoscenza, rifiuterò te come mio sacerdote; hai dimenticato la legge del tuo Dio e io dimenticherò i tuoi figli.</p>
<p class="C4 V7">Tutti hanno peccato contro di me; cambierò la loro gloria in vituperio.</p>
<p class="C4 V8">Essi si nutrono del peccato del mio popolo e sono avidi della sua iniquità.</p>
<p class="C4 V9">Il popolo e il sacerdote avranno la stessa sorte; li punirò per la loro condotta, e li retribuirò dei loro misfatti.</p>
<p class="C4 V10">Mangeranno, ma non si sazieranno, si prostituiranno, ma non avranno prole, perché hanno abbandonato il Signore per darsi alla prostituzione.</p>
<p class="C4 V11">Il vino e il mosto tolgono il senno.</p>
<p class="C4 V12">Il mio popolo consulta il suo pezzo di legno e il suo bastone gli dà il responso, poiché uno spirito di prostituzione li svia e si prostituiscono, allontanandosi dal loro Dio.</p>
<p class="C4 V13">Sulla cima dei monti fanno sacrifici e sui colli bruciano incensi sotto la quercia, i pioppi e i terebinti, perché buona è la loro ombra. Perciò si prostituiscono le vostre figlie e le vostre nuore commettono adulterio.</p>
<p class="C4 V14">Non punirò le vostre figlie se si prostituiscono, né le vostre nuore se commettono adulterio; poiché essi stessi si appartano con le prostitute e con le prostitute sacre offrono sacrifici; un popolo, che non comprende, va a precipizio.</p>
<p class="C4 V15">Se ti prostituisci tu, Israele, non si renda colpevole Giuda. Non andate a Gàlgala, non salite a Bet-Avèn, non giurate per il Signore vivente.</p>
<p class="C4 V16">E poiché come giovenca ribelle si ribella Israele, forse potrà pascolarlo il Signore come agnello in luoghi aperti?</p>
<p class="C4 V17">Si è alleato agli idoli Efraim,</p>
<p class="C4 V18">si accompagna ai beoni; si son dati alla prostituzione, han preferito il disonore alla loro gloria.</p>
<p class="C4 V19">Un vento li travolgerà con le sue ali e si vergogneranno dei loro sacrifici.</p>
<p class="C5 V1">Ascoltate questo, o sacerdoti, state attenti, gente d'Israele, o casa del re, porgete l'orecchio, poiché contro di voi si fa il giudizio. Voi foste infatti un laccio in Mizpà, una rete tesa sul Tabor</p>
<p class="C5 V2">e una fossa profonda a Sittìm; ma io sarò una frusta per tutti costoro.</p>
<p class="C5 V3">Io conosco Efraim e non mi è ignoto Israele. Ti sei prostituito, Efraim! Si è contaminato Israele.</p>
<p class="C5 V4">Non dispongono le loro opere per far ritorno al loro Dio, poiché uno spirito di prostituzione è fra loro e non conoscono il Signore.</p>
<p class="C5 V5">L'arroganza d'Israele testimonia contro di lui, Israele ed Efraim cadranno per le loro colpe e Giuda soccomberà con loro.</p>
<p class="C5 V6">Con i loro greggi e i loro armenti andranno in cerca del Signore, ma non lo troveranno: egli si è allontanato da loro.</p>
<p class="C5 V7">Sono stati sleali verso il Signore, generando figli bastardi: un conquistatore li divorerà insieme con i loro campi.</p>
<p class="C5 V8">Suonate il corno in Gàbaa e la tromba in Rama, date l'allarme a Bet-Avèn, all'erta, Beniamino!</p>
<p class="C5 V9">Efraim sarà devastato nel giorno del castigo: per le tribù d'Israele annunzio una cosa sicura.</p>
<p class="C5 V10">I capi di Giuda sono diventati come quelli che spostano i confini e su di essi come acqua verserò la mia ira.</p>
<p class="C5 V11">Efraim è un oppressore, un violatore del diritto, ha cominciato a inseguire le vanità.</p>
<p class="C5 V12">Ma io sarò come una tignola per Efraim e come un tarlo per la casa di Giuda.</p>
<p class="C5 V13">Efraim ha visto la sua infermità e Giuda la sua piaga. Efraim è ricorso all'Assiria e Giuda si è rivolto al gran re; ma egli non potrà curarvi, non guarirà la vostra piaga,</p>
<p class="C5 V14">perché io sarò come un leone per Efraim, come un leoncello per la casa di Giuda. Io farò strage e me ne andrò, porterò via la preda e nessuno me la toglierà.</p>
<p class="C5 V15">Me ne ritornerò alla mia dimora finché non avranno espiato e cercheranno il mio volto, e ricorreranno a me nella loro angoscia.</p>
<p class="C6 V1">«Venite, ritorniamo al Signore: egli ci ha straziato ed egli ci guarirà. Egli ci ha percosso ed egli ci fascerà.</p>
<p class="C6 V2">Dopo due giorni ci ridarà la vita e il terzo ci farà rialzare e noi vivremo alla sua presenza.</p>
<p class="C6 V3">Affrettiamoci a conoscere il Signore, la sua venuta è sicura come l'aurora. Verrà a noi come la pioggia di autunno, come la pioggia di primavera, che feconda la terra».</p>
<p class="C6 V4">Che dovrò fare per te, Efraim, che dovrò fare per te, Giuda? Il vostro amore è come una nube del mattino, come la rugiada che all'alba svanisce.</p>
<p class="C6 V5">Per questo li ho colpiti per mezzo dei profeti, li ho uccisi con le parole della mia bocca e il mio giudizio sorge come la luce:</p>
<p class="C6 V6">poiché voglio l'amore e non il sacrificio, la conoscenza di Dio più degli olocausti.</p>
<p class="C6 V7">Ma essi come Adamo hanno violato l'alleanza, ecco dove mi hanno tradito.</p>
<p class="C6 V8">Gàlaad è una città di malfattori, macchiata di sangue.</p>
<p class="C6 V9">Come banditi in agguato una ciurma di sacerdoti assale sulla strada di Sichem, commette scelleratezze.</p>
<p class="C6 V10">Orribili cose ho visto in Betel; là si è prostituito Efraim, si è contaminato Israele.</p>
<p class="C6 V11">Anche a te, Giuda, io riserbo una mietitura, quando ristabilirò il mio popolo.</p>
<p class="C7 V1">Mentre sto per guarire Israele, si scopre l'iniquità di Efraim e la malvagità di Samaria, poiché si pratica la menzogna: il ladro entra nelle case e fuori saccheggia il brigante.</p>
<p class="C7 V2">Non pensano dunque che io ricordo tutte le loro malvagità? Ora sono circondati dalle loro azioni: esse stanno davanti a me.</p>
<p class="C7 V3">Con la loro malvagità rallegrano il re, rallegrano i capi con le loro finzioni.</p>
<p class="C7 V4">Tutti bruciano d'ira, ardono come un forno quando il fornaio cessa di rattizzare il fuoco, dopo che, preparata la pasta, aspetta che sia lievitata.</p>
<p class="C7 V5">Nel giorno del nostro re i capi lo sommergono negli ardori del vino, ed egli si compromette con i ribelli.</p>
<p class="C7 V6">Il loro cuore è un forno nelle loro trame, tutta la notte sonnecchia il loro furore e la mattina divampa come fiamma.</p>
<p class="C7 V7">Tutti ardono come un forno e divorano i loro governanti. Così sono caduti tutti i loro sovrani e nessuno si preoccupa di ricorrere a me.</p>
<p class="C7 V8">Efraim si mescola con le genti, Efraim è come una focaccia non rivoltata.</p>
<p class="C7 V9">Gli stranieri divorano la sua forza ed egli non se ne accorge; la canizie gli ricopre la testa ed egli non se ne accorge.</p>
<p class="C7 V10">L'arroganza d'Israele testimonia contro di loro, non ritornano al Signore loro Dio e, malgrado tutto, non lo ricercano.</p>
<p class="C7 V11">Efraim è come un'ingenua colomba, priva d'intelligenza; ora chiamano l'Egitto, ora invece l'Assiria.</p>
<p class="C7 V12">Dovunque si rivolgeranno stenderò la mia rete contro di loro e li abbatterò come gli uccelli dell'aria, li punirò nelle loro assemblee.</p>
<p class="C7 V13">Guai a costoro, ormai lontani da me! Distruzione per loro, perché hanno agito male contro di me! Li volevo salvare, ma essi hanno proferito menzogne contro di me.</p>
<p class="C7 V14">Non gridano a me con il loro cuore quando gridano sui loro giacigli. Si fanno incisioni per il grano e il mosto e intanto si ribellano contro di me.</p>
<p class="C7 V15">Eppure io ho rafforzato il loro braccio, ma essi hanno tramato il male contro di me.</p>
<p class="C7 V16">Si sono rivolti ma non a colui che è in alto, sono stati come un arco fallace. I loro capi cadranno di spada per l'insolenza della loro lingua e nell'Egitto rideranno di loro.</p>
<p class="C8 V1">Da' fiato alla tromba! Come un'aquila sulla casa del Signore... perché hanno trasgredito la mia alleanza e rigettato la mia legge.</p>
<p class="C8 V2">Essi gridano verso di me: «Noi ti riconosciamo Dio d'Israele!».</p>
<p class="C8 V3">Ma Israele ha rigettato il bene: il nemico lo perseguiterà.</p>
<p class="C8 V4">Hanno creato dei re che io non ho designati; hanno scelto capi a mia insaputa. Con il loro argento e il loro oro si sono fatti idoli ma per loro rovina.</p>
<p class="C8 V5">Ripudio il tuo vitello, o Samaria! La mia ira divampa contro di loro; fino a quando non si potranno purificare</p>
<p class="C8 V6">i figli di Israele? Esso è opera di un artigiano, esso non è un dio: sarà ridotto in frantumi il vitello di Samaria.</p>
<p class="C8 V7">E poiché hanno seminato vento raccoglieranno tempesta. Il loro grano sarà senza spiga, se germoglia non darà farina, e se ne produce, la divoreranno gli stranieri.</p>
<p class="C8 V8">Israele è stato inghiottito: si trova ora in mezzo alle nazioni come un vaso spregevole.</p>
<p class="C8 V9">Essi sono saliti fino ad Assur, asino selvaggio, che si aggira solitario; Efraim si è acquistato degli amanti.</p>
<p class="C8 V10">Se ne acquistino pure fra le nazioni, io li metterò insieme e fra poco cesseranno di eleggersi re e governanti.</p>
<p class="C8 V11">Efraim ha moltiplicato gli altari, ma gli altari sono diventati per lui un'occasione di peccato.</p>
<p class="C8 V12">Ho scritto numerose leggi per lui, ma esse son considerate come una cosa straniera.</p>
<p class="C8 V13">Essi offrono sacrifici e ne mangiano le carni, ma il Signore non li gradisce; si ricorderà della loro iniquità e punirà i loro peccati: dovranno tornare in Egitto.</p>
<p class="C8 V14">Israele ha dimenticato il suo creatore, si è costruito palazzi; Giuda ha moltiplicato le sue fortezze. Ma io manderò il fuoco sulle loro città e divorerà le loro cittadelle.</p>
<p class="C9 V1">Non darti alla gioia, Israele, non far festa con gli altri popoli, perché hai praticato la prostituzione, abbandonando il tuo Dio, hai amato il prezzo della prostituzione su tutte le aie da grano.</p>
<p class="C9 V2">L'aia e il tino non li nutriranno e il vino nuovo verrà loro a mancare.</p>
<p class="C9 V3">Non potranno restare nella terra del Signore, ma Efraim ritornerà in Egitto e in Assiria mangeranno cibi immondi.</p>
<p class="C9 V4">Non faranno più libazioni di vino al Signore, i loro sacrifici non gli saranno graditi. Pane di lutto sarà il loro pane, coloro che ne mangiano diventano immondi. Il loro pane sarà tutto per loro, ma non entrerà nella casa del Signore.</p>
<p class="C9 V5">Che farete nei giorni delle solennità, nei giorni della festa del Signore?</p>
<p class="C9 V6">Ecco sono sfuggiti alla rovina, l'Egitto li accoglierà, Menfi sarà la loro tomba. I loro tesori d'argento passeranno alle ortiche e nelle loro tende cresceranno i pruni.</p>
<p class="C9 V7">Sono venuti i giorni del castigo, sono giunti i giorni del rendiconto, - Israele lo sappia: un pazzo è il profeta, l'uomo ispirato vaneggia - a causa delle tue molte iniquità, per la gravità del tuo affronto.</p>
<p class="C9 V8">Sentinella di Efraim è il profeta con il suo Dio; ma un laccio gli è teso su tutti i sentieri, ostilità fin nella casa del suo Dio.</p>
<p class="C9 V9">Sono corrotti fino in fondo, come ai giorni di Gàbaa: ma egli si ricorderà della loro iniquità, farà il conto dei loro peccati.</p>
<p class="C9 V10">Trovai Israele come uva nel deserto, riguardai i vostri padri come fichi primaticci al loro inizio; ma essi appena arrivati a Baal-Peòr si consacrarono a quell'infamia e divennero abominevoli come ciò che essi amavano.</p>
<p class="C9 V11">La gloria di Efraim volerà via come un uccello, non più nascite, né gravidanze, né concepimenti.</p>
<p class="C9 V12">Anche se allevano figli, io li eliminerò dagli uomini; guai a loro, se io li abbandono.</p>
<p class="C9 V13">Efraim, lo vedo, ha fatto dei figli una preda su luoghi verdeggianti. Efraim tuttavia condurrà i figli al macello.</p>
<p class="C9 V14">Signore, da' loro... Che darai? Un grembo infecondo e un seno arido!</p>
<p class="C9 V15">Tutta la loro malizia s'è manifestata a Gàlgala, è là che ho preso a odiarli. Per i loro misfatti li scaccerò dalla mia casa, non avrò più amore per loro; tutti i loro capi sono ribelli.</p>
<p class="C9 V16">Efraim è stato percosso, la loro radice è inaridita, non daranno più frutto. Anche se generano, farò perire i cari frutti del loro grembo.</p>
<p class="C9 V17">Il mio Dio li rigetterà perché non gli hanno obbedito; andranno raminghi fra le nazioni.</p>
<p class="C10 V1">Rigogliosa vite era Israele, che dava frutto abbondante; ma più abbondante era il suo frutto, più moltiplicava gli altari; più ricca era la terra, più belle faceva le sue stele.</p>
<p class="C10 V2">Il loro cuore è falso; orbene, sconteranno la pena! Egli stesso demolirà i loro altari, distruggerà le loro stele.</p>
<p class="C10 V3">Allora diranno: «Non abbiamo più re, perché non temiamo il Signore. Ma anche il re che potrebbe fare per noi?».</p>
<p class="C10 V4">Dicono parole vane, giurano il falso, concludono alleanze: la giustizia fiorisce come cicuta nei solchi dei campi.</p>
<p class="C10 V5">Gli abitanti di Samaria trepidano per il vitello di Bet-Avèn, ne fa lutto il suo popolo e i suoi sacerdoti ne fanno lamento, perché la sua gloria sta per andarsene.</p>
<p class="C10 V6">Sarà portato anch'esso in Assiria come offerta al gran re. Efraim ne avrà vergogna, Israele arrossirà del suo consiglio.</p>
<p class="C10 V7">Perirà il re di Samaria come un fuscello sull'acqua.</p>
<p class="C10 V8">Le alture dell'iniquità, peccato d'Israele, saranno distrutte, spine e rovi cresceranno sui loro altari; diranno ai monti: «Copriteci» e ai colli: «Cadete su di noi».</p>
<p class="C10 V9">Fin dai giorni di Gàbaa tu hai peccato, Israele. Là si fermarono, e la battaglia non li raggiungerà forse in Gàbaa contro i figli dell'iniquità?</p>
<p class="C10 V10">Io verrò a colpirli: si raduneranno i popoli contro di loro perché sono attaccati alla loro duplice colpa.</p>
<p class="C10 V11">Efraim è una giovenca addestrata cui piace trebbiare il grano. Ma io farò pesare il giogo sul suo bel collo; attaccherò Efraim all'aratro e Giacobbe all'erpice.</p>
<p class="C10 V12">Seminate per voi secondo giustizia e mieterete secondo bontà; dissodatevi un campo nuovo, perché è tempo di cercare il Signore, finché egli venga e diffonda su di voi la giustizia.</p>
<p class="C10 V13">Avete arato empietà e mietuto ingiustizia, avete mangiato il frutto della menzogna. Poiché hai riposto fiducia nei tuoi carri e nella moltitudine dei tuoi guerrieri,</p>
<p class="C10 V14">un rumore di guerra si alzerà contro le tue città e tutte le tue fortezze saranno distrutte. Come Salmàn devastò Bet-Arbèl nel giorno della battaglia in cui la madre fu sfracellata sui figli,</p>
<p class="C10 V15">così sarà fatto a te, gente d'Israele, per l'enormità della tua malizia. All'alba sarà la fine del re d'Israele.</p>
<p class="C11 V1">Quando Israele era giovinetto, io l'ho amato e dall'Egitto ho chiamato mio figlio.</p>
<p class="C11 V2">Ma più li chiamavo, più si allontanavano da me; immolavano vittime ai Baal, agli idoli bruciavano incensi.</p>
<p class="C11 V3">Ad Efraim io insegnavo a camminare tenendolo per mano, ma essi non compresero che avevo cura di loro.</p>
<p class="C11 V4">Io li traevo con legami di bontà, con vincoli d'amore; ero per loro come chi solleva un bimbo alla sua guancia; mi chinavo su di lui per dargli da mangiare.</p>
<p class="C11 V5">Ritornerà al paese d'Egitto, Assur sarà il suo re, perché non hanno voluto convertirsi.</p>
<p class="C11 V6">La spada farà strage nelle loro città, sterminerà i loro figli, demolirà le loro fortezze.</p>
<p class="C11 V7">Il mio popolo è duro a convertirsi: chiamato a guardare in alto nessuno sa sollevare lo sguardo.</p>
<p class="C11 V8">Come potrei abbandonarti, Efraim, come consegnarti ad altri, Israele? Come potrei trattarti al pari di Admà, ridurti allo stato di Zeboìm? Il mio cuore si commuove dentro di me, il mio intimo freme di compassione.</p>
<p class="C11 V9">Non darò sfogo all'ardore della mia ira, non tornerò a distruggere Efraim, perché sono Dio e non uomo; sono il Santo in mezzo a te e non verrò nella mia ira.</p>
<p class="C11 V10">Seguiranno il Signore ed egli ruggirà come un leone: quando ruggirà, accorreranno i suoi figli dall'occidente,</p>
<p class="C11 V11">accorreranno come uccelli dall'Egitto, come colombe dall'Assiria e li farò abitare nelle loro case. Oracolo del Signore.</p>
<p class="C12 V1">Efraim mi raggira con menzogne e la casa d'Israele con frode. Giuda è ribelle a Dio, al Santo fedele.</p>
<p class="C12 V2">Efraim si pasce di vento e insegue il vento d'oriente; ogni giorno moltiplica menzogne e violenze; fanno alleanze con l'Assiria e portano olio in Egitto.</p>
<p class="C12 V3">Il Signore è in lite con Giuda e tratterà Giacobbe secondo la sua condotta, lo ripagherà secondo le sue azioni.</p>
<p class="C12 V4">Egli nel grembo materno soppiantò il fratello e da adulto lottò con Dio,</p>
<p class="C12 V5">lottò con l'angelo e vinse, pianse e domandò grazia. Ritrovò Dio in Betel e là gli parlò.</p>
<p class="C12 V6">«Signore, Dio degli eserciti, Signore» è il suo nome.</p>
<p class="C12 V7">Tu ritorna al tuo Dio, osserva la bontà e la giustizia e nel tuo Dio poni la tua speranza, sempre.</p>
<p class="C12 V8">Canaan tiene in mano bilance false, ama frodare.</p>
<p class="C12 V9">Efraim ha detto: «Sono ricco, mi son fatto una fortuna; malgrado tutti i miei guadagni non troveranno motivo di peccato per me».</p>
<p class="C12 V10">Eppure io sono il Signore tuo Dio fin dal paese d'Egitto. Ti farò ancora abitare sotto le tende come ai giorni del convegno.</p>
<p class="C12 V11">Io parlerò ai profeti, moltiplicherò le visioni e per mezzo dei profeti parlerò con parabole.</p>
<p class="C12 V12">Se Gàlaad è una colpa, essi non sono che menzogna; in Gàlgala si sacrifica ai tori, perciò i loro altari saranno come mucchi di pietre nei solchi dei campi.</p>
<p class="C12 V13">Giacobbe fuggì nella regione di Aram, Israele prestò servizio per una donna e per una moglie fece il guardiano di bestiame.</p>
<p class="C12 V14">Per mezzo di un profeta il Signore fece uscire Israele dall'Egitto e per mezzo di un profeta lo custodì.</p>
<p class="C12 V15">Efraim provocò Dio amaramente, il Signore gli farà cadere addosso il sangue versato e lo ripagherà del suo vituperio.</p>
<p class="C13 V1">Quando Efraim parlava, incuteva terrore, era un principe in Israele. Ma si è reso colpevole con Baal ed è decaduto.</p>
<p class="C13 V2">Tuttavia continuano a peccare e con il loro argento si sono fatti statue fuse, idoli di loro invenzione, tutti lavori di artigiani. Dicono: «Offri loro sacrifici» e mandano baci ai vitelli.</p>
<p class="C13 V3">Perciò saranno come nube del mattino, come rugiada che all'alba svanisce, come pula lanciata lontano dall'aia, come fumo che esce dalla finestra.</p>
<p class="C13 V4">Eppure io sono il Signore tuo Dio fin dal paese d'Egitto, non devi conoscere altro Dio fuori di me, non c'è salvatore fuori di me.</p>
<p class="C13 V5">Io ti ho protetto nel deserto, in quell'arida terra.</p>
<p class="C13 V6">Nel loro pascolo si sono saziati, si sono saziati e il loro cuore si è inorgoglito, per questo mi hanno dimenticato.</p>
<p class="C13 V7">Perciò io sarò per loro come un leone, come un leopardo li spierò per la via,</p>
<p class="C13 V8">li assalirò come un'orsa privata dei figli, spezzerò l'involucro del loro cuore, li divorerò come una leonessa; li sbraneranno le bestie selvatiche.</p>
<p class="C13 V9">Io ti distruggerò, Israele, e chi potrà venirti in aiuto?</p>
<p class="C13 V10">Dov'è ora il tuo re, che ti possa salvare? Dove sono i capi in tutte le tue città e i governanti di cui dicevi: «Dammi un re e dei capi»?</p>
<p class="C13 V11">Ti ho dato un re nella mia ira e con sdegno te lo riprendo.</p>
<p class="C13 V12">L'iniquità di Efraim è chiusa in luogo sicuro, il suo peccato è ben custodito.</p>
<p class="C13 V13">Dolori di partoriente lo sorprenderanno, ma egli è figlio privo di senno, poiché non si presenta a suo tempo all'uscire dal seno materno.</p>
<p class="C13 V14">Li strapperò di mano agli inferi, li riscatterò dalla morte? Dov'è, o morte, la tua peste? Dov'è, o inferi, il vostro sterminio? La compassione è nascosta ai miei occhi.</p>
<p class="C13 V15">Efraim prosperi pure in mezzo ai fratelli: verrà il vento d'oriente, si alzerà dal deserto il soffio del Signore e farà inaridire le sue sorgenti, farà seccare le sue fonti, distruggerà il tesoro di tutti i vasi preziosi.</p>
<p class="C14 V1">Samaria espierà, perché si è ribellata al suo Dio. Periranno di spada, saranno sfracellati i bambini; le donne incinte sventrate.</p>
<p class="C14 V2">Torna dunque, Israele, al Signore tuo Dio, poiché hai inciampato nella tua iniquità.</p>
<p class="C14 V3">Preparate le parole da dire e tornate al Signore; ditegli: «Togli ogni iniquità: accetta ciò che è bene e ti offriremo il frutto delle nostre labbra.</p>
<p class="C14 V4">Assur non ci salverà, non cavalcheremo più su cavalli, né chiameremo più dio nostro l'opera delle nostre mani, poiché presso di te l'orfano trova misericordia».</p>
<p class="C14 V5">Io li guarirò dalla loro infedeltà, li amerò di vero cuore, poiché la mia ira si è allontanata da loro.</p>
<p class="C14 V6">Sarò come rugiada per Israele; esso fiorirà come un giglio e metterà radici come un albero del Libano,</p>
<p class="C14 V7">si spanderanno i suoi germogli e avrà la bellezza dell'olivo e la fragranza del Libano.</p>
<p class="C14 V8">Ritorneranno a sedersi alla mia ombra, faranno rivivere il grano, coltiveranno le vigne, famose come il vino del Libano.</p>
<p class="C14 V9">Efraim, che ha ancora in comune con gl'idoli? Io l'esaudisco e veglio su di lui; io sono come un cipresso sempre verde, grazie a me si trova frutto.</p>
<p class="C14 V10">Chi è saggio comprenda queste cose, chi ha intelligenza le comprenda; poiché rette sono le vie del Signore, i giusti camminano in esse, mentre i malvagi v'inciampano.</p>
</div>
</div>
<div class="edizione DIODATI">
<div class="libro Os">
<p class="CCAPITOLO VVERSO">TESTO</p>
<p class="C1 V1">La parola dell'Eterno che fu rivolta a Osea, figlio di Beeri, ai giorni di Uzziah, di Jotham, di Achaz e di Ezechia, re di Giuda, ai giorni di Geroboamo, figlio di Joas, re d'Israele.</p>
<p class="C1 V2">Quando l'Eterno iniziò a parlare a Osea, l'Eterno disse ad Osea: «Va' prenditi in moglie una prostituta e abbi figli di prostituzione, perché il paese si prostituisce, allontanandosi dall'Eterno».</p>
<p class="C1 V3">Così egli andò e prese Gomer, figlia di Diblaim, ed essa concepí e gli partorí un figlio.</p>
<p class="C1 V4">Allora l'Eterno gli disse: «Chiamalo Jezreel, perché fra un po' di tempo vendicherò il sangue sparso a Jezreel sulla casa di Jehu e porrò fine al regno della casa d'Israele.</p>
<p class="C1 V5">In quel giorno avverrà che io spezzerò l'arco d'Israele nella valle di Jezreel».</p>
<p class="C1 V6">Ella concepí nuovamente e partorí una figlia. Allora l'Eterno disse a Osea: «Chiamala Lo-ruhamah, perché non avrò piú compassione della casa d'Israele, ma li porterò via interamente.</p>
<p class="C1 V7">Avrò invece compassione della casa di Giuda e li salverò mediante l'Eterno, il loro DIO, non li salverò con l'arco né con la spada o la battaglia, né con i cavalli o i cavalieri».</p>
<p class="C1 V8">Quando ebbe divezzato Lo-ruhamah, ella concepí e partorí un figlio.</p>
<p class="C1 V9">Allora l'Eterno disse a Osea: «Chiamalo Lo-ammi, perché voi non siete mio popolo e io non sono vostro Dio.</p>
<p class="C1 V10">Tuttavia il numero dei figli d'Israele sarà come la sabbia del mare, che non si può misurare né contare. E avverrà che invece di essere detto loro: «Voi non siete mio popolo» sarà loro detto: «Siete figli del Dio vivente»</p>
<p class="C1 V11">Quindi i figli di Giuda e i figli d'Israele si riuniranno insieme nomineranno per se stessi un unico capo e saliranno fuori dal paese, perché grande sarà il giorno di Jezreel».</p>
<p class="C2 V1">«Dite ai vostri fratelli: «Ammi» e alle vostre sorelle «Ruhamah».</p>
<p class="C2 V2">Protestate con vostra madre protestate, perché essa non è mia moglie e io non sono suo marito. Allontani dalla sua faccia le sue prostituzioni e i suoi adulteri di mezzo alle sue mammelle;</p>
<p class="C2 V3">altrimenti la spoglierò nuda e la renderò come il giorno della sua nascita; la ridurrò a un deserto, la renderò come una terra arida e la farò morire di sete.</p>
<p class="C2 V4">Non avrò compassione dei suoi figli, perché sono figli di prostituzione.</p>
<p class="C2 V5">La loro madre infatti si è prostituita, colei che li ha concepiti si è comportata in modo vergognoso, perché ha detto: «Andrò dietro ai miei amanti, che mi danno il mio pane e la mia acqua, la mia lana e il mio lino, il mio olio e la mia bevanda»</p>
<p class="C2 V6">Perciò ecco, ti ostruirò la via con spine, la rinchiuderò con un muro, e cosí non troverà piú i suoi sentieri.</p>
<p class="C2 V7">Correrà dietro ai suoi amanti, ma non li raggiungerà; li cercherà, ma non li troverà. Allora dirà: «Ritornerò al mio primo marito, perché per me era meglio allora che adesso».</p>
<p class="C2 V8">Essa non riconobbe che io le davo grano, mosto e olio e accrescevo il suo argento e oro, che essi offrivano a Baal</p>
<p class="C2 V9">Perciò io riprenderò il mio grano a suo tempo e il mio mosto nella sua stagione, e le sottrarrò la mia lana e il mio lino, che servivano a coprire la sua nudità.</p>
<p class="C2 V10">Ora scoprirò le sue vergogne agli occhi dei suoi amanti e nessuno la salverà dalla mia mano.</p>
<p class="C2 V11">Farò pure cessare tutte le sue gioie, le sue feste, i suoi noviluni, i suoi sabati, e tutte le sue solennità.</p>
<p class="C2 V12">Devasterò quindi le sue viti e i suoi fichi, di cui essa diceva: «Questi sono i miei regali che mi hanno dato i miei amanti». Cosí li ridurrò a una boscaglia e le bestie dei campi li divoreranno.</p>
<p class="C2 V13">La punirò quindi per i giorni dei Baal, quando bruciava loro incenso, si ornava di orecchini e di gioielli e andava dietro ai suoi amanti, ma dimenticava me», dice l'Eterno.</p>
<p class="C2 V14">«Perciò, ecco, io l'attirerò, la condurrò nel deserto e parlerò al suo cuore.</p>
<p class="C2 V15">Allora le darò le sue vigne e la valle di Akor come porta di speranza; là ella canterà come ai giorni della sua giovinezza, come quando uscí fuori dal paese d'Egitto.</p>
<p class="C2 V16">In quel giorno avverrà, dice l'Eterno, che tu mi chiamerai: «Marito mio», e non mi chiamerai piú: «Mio Baal».</p>
<p class="C2 V17">Toglierò dalla sua bocca i nomi dei Baal e non si ricorderanno piú del loro nome.</p>
<p class="C2 V18">In quel giorno io farò per loro un patto con le bestie dei campi, con gli uccelli del cielo e i rettili della terra. Spezzerò l'arco, la spada e la guerra eliminandoli dalla terra e li farò riposare al sicuro.</p>
<p class="C2 V19">Ti fidanzerò a me per l'eternità; sí, ti fidanzerò a me in giustizia, in equità, in benignità e in compassioni.</p>
<p class="C2 V20">Ti fidanzerò a me in fedeltà, e tu conoscerai l'Eterno.</p>
<p class="C2 V21">In quel giorno avverrà che io risponderò», dice l'Eterno. «Risponderò al cielo ed esso risponderà alla terra;</p>
<p class="C2 V22">e la terra risponderà con il grano, il mosto e l'olio, e questi risponderanno a Jezreel.</p>
<p class="C2 V23">Io la seminerò per me sulla terra e avrò compassione di Lo-ruhamah; e dirò a Lo-ammi: «Tu sei il popolo mio» ed egli mi risponderà: «Tu sei i mio DIO»».</p>
<p class="C3 V1">L'Eterno mi disse ancora: «Va' ama una donna amata da un amante e adultera, come l'Eterno ama i figli d'Israele, benché essi si volgano ad altri dèi e amino le schiacciate d'uva».</p>
<p class="C3 V2">Cosí io me la comprai per quindici sicli d'argento e per un homer e mezzo di orzo,</p>
<p class="C3 V3">e le dissi: «Tu starai con me molti giorni, non ti prostituirai e non sarai di alcun uomo; io farò lo stesso con te».</p>
<p class="C3 V4">Poiché i figli d'Israele staranno per molti giorni senza re, senza capo, senza sacrificio e senza colonna sacra, senza efod e senza idoli domestici.</p>
<p class="C3 V5">Poi i figli d'Israele torneranno a cercare l'Eterno, il loro DIO, e Davide, loro re, e si volgeranno tremanti all'Eterno e alla sua bontà negli ultimi giorni.</p>
<p class="C4 V1">Ascoltate la parola dell'Eterno, o figli d'Israele, perché l'Eterno ha una contesa con gli abitanti del paese: «Non c'è infatti né verità né misericordia né conoscenza di DIO nel paese.</p>
<p class="C4 V2">Non si fa che spergiurare, mentire, uccidere, rubare, commettere adulterio, rompere ogni restrizione e versare sangue su sangue.</p>
<p class="C4 V3">Per questo il paese sarà in lutto e tutti i suoi abitanti languiranno, insieme alle bestie dei campi e agli uccelli del cielo anche i pesci del mare saranno eliminati.</p>
<p class="C4 V4">Tuttavia nessuno contenda, nessuno rimproveri un altro, perché il tuo popolo è come quelli che contendono col sacerdote.</p>
<p class="C4 V5">Perciò tu cadrai di giorno e anche il profeta cadrà con te di notte; e io distruggerò tua madre.</p>
<p class="C4 V6">Il mio popolo perisce per mancanza di conoscenza. Poiché tu hai rifiutato la conoscenza, anch'io ti rifiuterò come mio sacerdote; poiché tu hai dimenticato la legge del tuo DIO, anch'io dimenticherò i tuoi figli.</p>
<p class="C4 V7">Piú si sono moltiplicati, piú hanno peccato contro di me; cambierò la loro gloria in vituperio.</p>
<p class="C4 V8">Si nutrono del peccato del mio popolo e attaccano il loro cuore alla sua iniquità.</p>
<p class="C4 V9">Come del popolo cosí sarà del sacerdote: li punirò per la loro condotta e li ripagherò delle loro azioni.</p>
<p class="C4 V10">Mangeranno, ma non si sazieranno; si prostituiranno, ma non cresceranno; perché hanno smesso di ascoltare l'Eterno.</p>
<p class="C4 V11">Prostituzione, vino e mosto tolgono il senno.</p>
<p class="C4 V12">Il mio popolo consulta i suoi idoli di legno e il suo bastone gli dà istruzioni; poiché lo spirito di prostituzione li svia, ed essi si prostituiscono, sottraendosi al suo DIO.</p>
<p class="C4 V13">Sacrificano sulle cime dei monti bruciano incenso, sui colli, sotto la quercia, il pioppo e il terebinto, perché la loro ombra è piacevole. Perciò le vostre figlie si prostituiscono e le vostre nuore commettono adulterio.</p>
<p class="C4 V14">Non punirò le vostre figlie se si prostituiscono, né le vostre nuore se commettono adulterio, perché essi stessi si appartano con le prostitute e offrono sacrifici con le prostitute dei templi; perciò la gente che non ha intendimento perirà.</p>
<p class="C4 V15">Benché tu, Israele, ti prostituisci, Giuda non si renda colpevole. Non andate a Ghilgal, non salite a Beth-Aven e non giurate dicendo: «Come l'Eterno vive».</p>
<p class="C4 V16">Poiché Israele è ostinato come una giovenca ostinata, ora l'Eterno lo pascerà come un agnello in un luogo spazioso</p>
<p class="C4 V17">Efraim, si è unito a idoli, lascialo.</p>
<p class="C4 V18">Persino quando le loro baldorie sono finite, commettono continuamente prostituzione, i loro capi amano ardentemente il disonore.</p>
<p class="C4 V19">Il vento li ha legati alle sue ali ed essi avranno vergogna dei loro sacrifici».</p>
<p class="C5 V1">«Ascoltate questo, o sacerdoti, prestate attenzione voi della casa d'Israele, porgete l'orecchio, o casa del re, perché questo giudizio è contro di voi. Voi infatti siete stati un laccio a Mitspah e una rete tesa sul Tabor.</p>
<p class="C5 V2">Quelli che si sviano sono caduti profondamente nel massacro, ma io li castigherò tutti.</p>
<p class="C5 V3">Io conosco Efraim, e Israele non mi è affatto nascosto: ora, o Efraim, ti sei prostituito; Israele si è contaminato.</p>
<p class="C5 V4">Le loro azioni non permettono loro di tornare al loro DIO, perché lo spirito di prostituzione è in mezzo a loro e non conoscono l'Eterno.</p>
<p class="C5 V5">Ma l'orgoglio d'Israele testimonia contro di lui; perciò Israele ed Efraim cadranno per la loro iniquità e con loro cadrà anche Giuda.</p>
<p class="C5 V6">Con le loro greggi e con le loro mandrie andranno in cerca dell'Eterno, ma non lo troveranno; egli si è ritirato da loro.</p>
<p class="C5 V7">Hanno agito con inganno contro l'Eterno, perché hanno generato dei figli di adulterio, ora un solo mese divorerà loro e il loro paese.</p>
<p class="C5 V8">Suonate il corno in Ghibeah, suonate la tromba in Ramah, date l'allarme a Beth-aven; il nemico è alle tue spalle, o Beniamino.</p>
<p class="C5 V9">Efraim sarà devastato nel giorno della punizione; fra le tribú d'Israele io faccio conoscere una cosa certa.</p>
<p class="C5 V10">I capi di Giuda sono come quelli che spostano i confini; io riverserò la mia ira su di loro come acqua.</p>
<p class="C5 V11">Efraim è oppresso e frantumato nel giudizio, perché ha deliberatamente seguito precetti umani.</p>
<p class="C5 V12">Perciò io sarò per Efraim come una tarma e per la casa di Giuda come la carie.</p>
<p class="C5 V13">Quando Efraim ha veduto la sua infermità e Giuda la sua ferita, Efraim è andato in Assiria e ha mandato messaggeri al re Jareb, tuttavia egli non può guarirvi né curarvi la piaga.</p>
<p class="C5 V14">Poiché io sarò per Efraim come un leone e per la casa di Giuda come un leoncello; io, io stesso dilanierò e me ne andrò; porterò via la preda e nessuno me la strapperà.</p>
<p class="C5 V15">Me ne ritornerò al mio luogo, finché non si riconosceranno colpevoli e cercheranno la mia faccia, nella loro avversità mi cercheranno con diligenza».</p>
<p class="C6 V1">Venite, ritorniamo all'Eterno, perché egli ha lacerato, ma ci guarirà; ha percosso, ma ci fascerà.</p>
<p class="C6 V2">Dopo due giorni ci ridarà la vita, il terzo giorno ci farà risorgere e noi vivremo alla sua presenza.</p>
<p class="C6 V3">Conosciamo l'Eterno, sforziamoci di conoscerlo; il suo levarsi è certo come l'aurora. Egli verrà a noi come la pioggia, come l'ultima e la prima pioggia, alla terra.</p>
<p class="C6 V4">«Che cosa devo fare con te, o Efraim? Che cosa devo fare con te, o Giuda? Il vostro amore è come una nuvola mattutina, come la rugiada che al mattino presto scompare.</p>
<p class="C6 V5">Per questo li ho tagliati per mezzo dei profeti, li ho uccisi con le parole della mia bocca e i miei giudizi su di voi sono come la luce che si sprigiona.</p>
<p class="C6 V6">Poiché io desidero la misericordia e non i sacrifici, e la conoscenza di DIO piú degli olocausti.</p>
<p class="C6 V7">Ma, come Adamo, essi hanno trasgredito il patto, hanno agito con inganno verso di me.</p>
<p class="C6 V8">Galaad è una città di malfattori e macchiata di sangue.</p>
<p class="C6 V9">Come le bande di briganti stanno in agguato per un uomo, cosí una ciurma di sacerdoti massacra sulla via di Sichem, commette scelleratezze.</p>
<p class="C6 V10">Nella casa d'Israele ho visto una cosa orrenda: là si prostituisce Efraim, là Israele si contamina.</p>
<p class="C6 V11">Anche per te, o Giuda, è riserbata una messe, quando ricondurrò dalla cattività il mio popolo».</p>
<p class="C7 V1">«Quando avrei voluto guarire Israele, allora si è scoperta l'iniquità di Efraim e la malvagità di Samaria, perché praticano la falsità: il ladro entra, una banda di briganti fa incursioni fuori.</p>
<p class="C7 V2">Essi non considerano dentro di loro che io ricordo tutta la loro malvagità. Ora le loro azioni li circondano da ogni lato; esse stanno davanti alla mia faccia.</p>
<p class="C7 V3">Con le loro malvagità rallegrano il re e i capi con le loro menzogne.</p>
<p class="C7 V4">Sono tutti degli adulteri, come un forno riscaldato dal fornaio, che cessa di attizzare il fuoco dopo aver impastato la farina finché sia lievitata.</p>
<p class="C7 V5">Nel giorno del nostro re i capi lo hanno fatto ammalare con il calore del vino il re ha steso la mano agli schernitori.</p>
<p class="C7 V6">Mentre stanno in agguato, essi preparano il loro cuore come un forno; il loro fornaio dorme tutta la notte, e al mattino il forno arde come un fuoco divampante.</p>
<p class="C7 V7">Tutti sono ardenti come un forno e divorano i loro giudici; tutti i loro re sono caduti, ma nessuno di loro mi invoca.</p>
<p class="C7 V8">Efraim si mescola con i popoli, Efraim è una focaccia non rivoltata.</p>
<p class="C7 V9">Gli stranieri divorano la sua forza, ma egli non se ne accorge; sí, ha dei capelli grigi sparsi qua e là, ma non se ne accorge.</p>
<p class="C7 V10">L'orgoglio d'Israele testimonia contro di lui, ma essi non tornano all'Eterno, il loro DIO, né lo cercano nonostante tutto questo.</p>
<p class="C7 V11">Efraim è una colomba stupida, senza intendimento; essi invocano l'Egitto, vanno in Assiria.</p>
<p class="C7 V12">Mentre andranno, stenderò su di loro la mia rete e li farò cadere come gli uccelli del cielo; li castigherò, come è stato annunciato alla loro assemblea.</p>
<p class="C7 V13">Guai a loro, perché si sono allontanati da me! Distruzione per loro, perché si sono ribellati, contro di me! Io vorrei riscattarli, ma essi dicono menzogne contro di me.</p>
<p class="C7 V14">Essi non gridano a me con il loro cuore, ma si lamentano sui loro letti. Si radunano insieme per il grano e il vino e si ribellano contro di me.</p>
<p class="C7 V15">Anche se li ho castigati e ho fortificato le loro braccia, essi macchinano del male contro di me.</p>
<p class="C7 V16">Essi tornano, ma non all'Altissimo; sono come un arco fallace; i loro capi cadranno di spada per il furore della loro lingua; questo tornerà a loro derisione nel paese d'Egitto».</p>
<p class="C8 V1">«Da' fiato alla tromba! Il nemico piomberà sulla casa dell'Eterno come un'aquila, perché hanno violato il mio patto e hanno trasgredito la mia legge.</p>
<p class="C8 V2">Israele griderà a me: «Mio DIO, noi ti conosciamo!».</p>
<p class="C8 V3">Israele ha rigettato il bene, il nemico lo inseguirà.</p>
<p class="C8 V4">Hanno fatto dei re, ma non secondo il mio volere; hanno designato capi, ma a mia insaputa; con il loro argento e il loro oro si sono fatti idoli, perché fossero distrutti.</p>
<p class="C8 V5">Egli ha rigettato il tuo vitello, o Samaria. La mia ira è accesa contro di loro. Fino a quando saranno incapaci di purità?</p>
<p class="C8 V6">Anche questo vitello viene da Israele; un artigiano l'ha fatto e non è un dio perciò il vitello di Samaria sarà ridotto in frantumi.</p>
<p class="C8 V7">Poiché seminano vento, raccoglieranno tempesta. Lo stelo di grano non metterà germogli e non produrrà farina; e se mai ne producesse, gli stranieri la divorerebbero.</p>
<p class="C8 V8">Israele è divorato, essi sono diventati fra le nazioni come un vaso spregevole.</p>
<p class="C8 V9">Poiché sono saliti in Assiria, come un asino selvaggio che si apparta solitario. Efraim si è procurato amanti con regali.</p>
<p class="C8 V10">Benché si siano procurati amanti fra le nazioni, ora io li radunerò e inizieranno a diminuire sotto il peso del re dei principi.</p>
<p class="C8 V11">Poiché Efraim ha moltiplicato gli altari per peccare, essi sono divenuti per lui altari di peccato.</p>
<p class="C8 V12">Ho scritto per lui le grandi cose della mia legge, ma sono state considerate una cosa strana.</p>
<p class="C8 V13">Quanto ai sacrifici che mi offrono, essi sacrificano carne e la mangiano ma l'Eterno non li gradisce. Ora egli si ricorderà della loro iniquità e punirà i loro peccati: essi ritorneranno in Egitto.</p>
<p class="C8 V14">Israele ha dimenticato colui che l'ha fatto e ha costruito palazzi; Giuda ha moltiplicato le città fortificate; ma io manderò il fuoco sulle sue città, che divorerà le sue cittadelle».</p>
<p class="C9 V1">Non rallegrarti, o Israele, per esultare come gli altri popoli, perché ti sei prostituito, allontanandoti dal tuo DIO; hai amato il salario della prostituta su tutte le aie di grano.</p>
<p class="C9 V2">L'aia e il torchio non li nutriranno e il mosto li lascerà delusi.</p>
<p class="C9 V3">Essi non abiteranno nel paese dell'Eterno, ma Efraim ritornerà in Egitto e in Assiria mangeranno cibi impuri.</p>
<p class="C9 V4">Non faranno piú libazioni di vino all'Eterno e i loro sacrifici non gli saranno graditi Saranno per loro come un cibo di lutto; chiunque ne mangerà sarà contaminato, perché il loro pane sarà per sostenere la loro vita, non entrerà nella casa dell'Eterno.</p>
<p class="C9 V5">Che cosa farete nei giorni delle solennità e nei giorni di festa dell'Eterno?</p>
<p class="C9 V6">Poiché ecco, anche se sono sfuggiti alla distruzione, l'Egitto li radunerà insieme, Mof, li seppellirà, le loro cose preziose d'argento le possederanno le ortiche, e nelle loro tende cresceranno le spine.</p>
<p class="C9 V7">Sono giunti i giorni della punizione, sono giunti i giorni della retribuzione; Israele lo saprà. Il profeta è uno stolto, l'uomo spirituale farnetica a causa della grandezza della tua iniquità e della grandezza della tua ostilità.</p>
<p class="C9 V8">La sentinella di Efraim è col mio DIO, ma il profeta è un laccio di uccellatore in tutte le sue vie, c'è ostilità nella casa del suo DIO.</p>
<p class="C9 V9">Essi si sono profondamente corrotti come ai giorni di Ghibeah; ma egli si ricorderà della loro iniquità, punirà i loro peccati.</p>
<p class="C9 V10">«Io trovai Israele come uve nel deserto, vidi i vostri padri come i fichi primaticci su un fico al suo inizio. Ma giunti a Baal-peor, Si votarono all'ignominia e divennero spregevoli come ciò che amavano.</p>
<p class="C9 V11">La gloria di Efraim volerà via come un uccello: non piú nascita né gravidanza, né concepimento.</p>
<p class="C9 V12">Anche se allevano i loro figli, io li priverò di essi, finché non rimanga piú alcun uomo; sí, guai ad essi quando mi allontanerò da loro!</p>
<p class="C9 V13">Efraim come guardando verso Tiro, è piantato in luogo gradevole; ma Efraim dovrà condurre i suoi figli a colui che li ucciderà».</p>
<p class="C9 V14">Da' loro, o Eterno... Che cosa darai loro? Da' loro un grembo che abortisce e mammelle asciutte.</p>
<p class="C9 V15">Tutta la loro malvagità è a Ghilgal; là infatti ho preso a odiarli. Per la malvagità delle loro azioni li scaccerò dalla mia casa, non li amerò piú; tutti i loro capi sono ribelli,</p>
<p class="C9 V16">Efraim è colpito, la sua radice è seccata; essi non faranno piú frutto. Sí, anche se dovessero avere figli, io farei morire i cari frutti del loro grembo.</p>
<p class="C9 V17">Il mio DIO li rigetterà, perché non l'hanno ascoltato; ed essi andranno errando fra le nazioni.</p>
<p class="C10 V1">Israele era una vigna lussureggiante, che dava frutto per se stesso, piú cresceva il suo frutto, piú moltiplicava gli altari; piú ricco era il suo paese, piú belle faceva le sue colonne sacre.</p>
<p class="C10 V2">Il loro cuore è diviso; ora ne porteranno la pena. Egli abbatterà i loro altari distruggerà le loro colonne sacre.</p>
<p class="C10 V3">Sí, ora diranno: «Non abbiamo piú re, perché non abbiamo temuto l'Eterno; ma anche il re che potrebbe fare per noi?».</p>
<p class="C10 V4">Dicono parole, giurando il falso nello stabilire il patto; perciò il castigo fiorisce come la cicuta nei solchi dei campi.</p>
<p class="C10 V5">Gli abitanti di Samaria avranno paura per il vitello di Beth-aven, perché per esso il suo popolo farà cordoglio e i suoi sacerdoti che si rallegravano su di esso tremeranno, perché la sua gloria si è allontanata da lui.</p>
<p class="C10 V6">L'idolo stesso sarà portato in Assiria, come un dono al re difensore. Efraim riceverà infamia e Israele, sarà svergognato per i suoi disegni.</p>
<p class="C10 V7">Quanto a Samaria, il suo re sarà annientato, come schiuma sull'acqua.</p>
<p class="C10 V8">Anche gli alti luoghi di Aven, il peccato d'Israele, saranno distrutti; spine e rovi cresceranno sui loro altari. Allora diranno ai monti: «Copriteci!», e ai colli: «Cadeteci addosso!».</p>
<p class="C10 V9">«Fin dai giorni di Ghibeah tu hai peccato, o Israele. Là si fermarono; in Ghibeah la battaglia contro i figli dell'iniquità non li raggiunse.</p>
<p class="C10 V10">Quando mi piacerà li castigherò; i popoli si raduneranno contro di loro, quando li legherò per le loro due iniquità.</p>
<p class="C10 V11">Efraim è una giovenca ben addestrata, a cui piace trebbiare il grano, ma io metterò il giogo sul suo bel collo; attaccherò Efraim all'aratro, Giuda arerà, Giacobbe, romperà le zolle».</p>
<p class="C10 V12">Seminate per voi secondo giustizia, mietete secondo misericordia, dissodate il vostro campo non coltivato, perché è tempo di cercare l'Eterno, finché egli venga e faccia piovere su di voi la giustizia.</p>
<p class="C10 V13">Voi avete arato la malvagità, avete mietuto l'iniquità avete mangiato il frutto della menzogna. Poiché hai confidato nelle tue vie, nella moltitudine dei tuoi prodi,</p>
<p class="C10 V14">un tumulto si leverà fra il tuo popolo e tutte le tue fortezze saranno devastate come Shalman devastò Beth-Arbel, nel giorno della battaglia, quando la madre fu sfracellata sui figli.</p>
<p class="C10 V15">Cosí sarà fatto di te, o Bethel, per la vostra immensa malvagità. Al mattino il re d'Israele sarà interamente distrutto.</p>
<p class="C11 V1">«Quando Israele era fanciullo, io l'amai e dall'Egitto chiamai mio figlio,</p>
<p class="C11 V2">Ma piú i profeti li hanno chiamati, piú si sono allontanati da loro, hanno sacrificato ai Baal, e hanno bruciato incenso, alle immagini scolpite.</p>
<p class="C11 V3">Io stesso insegnai ad Efraim a camminare, sostenendolo per le braccia; ma essi non compresero che io li guarivo.</p>
<p class="C11 V4">Io li attiravo con corde di umana gentilezza, con legami d'amore; ero per loro come chi solleva il giogo dal loro collo, e mi piegavo per dar loro da mangiare,</p>
<p class="C11 V5">Israele non ritornerà nel paese d'Egitto; ma l'Assiro sarà il suo re, perché hanno rifiutato di convertirsi.</p>
<p class="C11 V6">La spada si abbatterà sulle sue città, consumerà le sue sbarre e le divorerà per i loro malvagi disegni.</p>
<p class="C11 V7">Il mio popolo tende ad allontanarsi da me; malgrado invocano l'Altissimo, nessuno di essi lo esalta.</p>
<p class="C11 V8">Come potrei abbandonarti, o Efraim, o lasciarti in balia di altri, o Israele? Come potrei renderti come Admah, o ridurti come Tseboim? Il mio cuore si commuove dentro di me, le mie compassioni si infiammano tutte.</p>
<p class="C11 V9">Non darò sfogo alla mia ira ardente, non distruggerò Efraim di nuovo, perché sono Dio e non un uomo, il Santo in mezzo a te, e non verrò con ira.</p>
<p class="C11 V10">Essi seguiranno l'Eterno, che ruggirà come un leone; quando ruggirà i suoi figli accorreranno tremanti dall'ovest.</p>
<p class="C11 V11">Accorreranno tremanti come uccelli dall'Egitto e come colombe dal paese d'Assiria; e io li farò abitare nelle loro case», dice l'Eterno.</p>
<p class="C11 V12">(12:1) Efraim mi circonda di menzogne e la casa d'Israele, d'inganno. Anche Giuda è ancora insubordinato nei confronti di Dio e del Santo che è fedele.</p>
<p class="C12 V1">(12:2) Efraim si pasce di vento e va dietro al vento d'est; ogni giorno moltiplica menzogne e violenza; fanno alleanza con l'Assiria e portano olio in Egitto.</p>
<p class="C12 V2">(12:3) L'Eterno è pure in lite con Giuda e punirà Giacobbe per la sua condotta; lo ripagherà secondo le sue opere.</p>
<p class="C12 V3">(12:4) Nel grembo materno prese il fratello per il calcagno e nella sua forza lottò con DIO.</p>
<p class="C12 V4">(12:5) Si' lottò con l'Angelo e vinse, pianse e lo supplicò. Lo trovò a Bethel, e là egli parlò con noi,</p>
<p class="C12 V5">(12:6) cioè l'Eterno, il DIO degli eserciti, il cui nome è l'Eterno.</p>
<p class="C12 V6">(12:7) Tu perciò ritorna al tuo DIO, pratica la misericordia e la rettitudine e spera sempre nel tuo DIO.</p>
<p class="C12 V7">(12:8) Efraim è un mercante che tiene in mano bilance false e ama frodare.</p>
<p class="C12 V8">(12:9) Efraim dice: «Mi sono anche arricchito, mi sono procurato ricchezze; in tutte le mie fatiche non troveranno in me alcuna iniquità che sia peccato».</p>
<p class="C12 V9">(12:10) «Ma io sono l'Eterno, il tuo DIO, fin dal paese d'Egitto. Ti farò ancora abitare in tende come nei giorni di solennità.</p>
<p class="C12 V10">(12:11) Ho parlato ai profeti, ho moltiplicato le visioni e per mezzo dei profeti ho usato similitudini».</p>
<p class="C12 V11">(12:12) Se Galaad si dà all'idolatria, sarà certamente ridotto a un nulla. Poiché in Ghilgal, sacrificano tori, i loro altari saranno certamente come mucchi di pietre lungo i solchi dei campi.</p>
<p class="C12 V12">(12:13) Giacobbe fuggí nella pianura di Siria, e Israele serví per una moglie, per una moglie fece il guardiano di pecore.</p>
<p class="C12 V13">(12:14) Per mezzo di un profeta l'Eterno fece uscire Israele dall'Egitto, e Israele fu custodito da un profeta.</p>
<p class="C12 V14">(12:15) Efraim lo ha provocato amaramente ad ira, perciò il suo Signore gli farà ricadere addosso il sangue versato e farà tornare su di lui il suo vituperio.</p>
<p class="C13 V1">Quando Efraim parlava con tremore, innalzava se stesso in Israele, ma quando si rese colpevole con Baal, morí.</p>
<p class="C13 V2">Ora continuano a peccare, e col loro argento si sono fatte immagini fuse, idoli secondo il loro intendimento, tutti quanti opera d'artigiano. Di loro dicono: «Gli uomini che offrono i sacrifici bacino i vitelli».</p>
<p class="C13 V3">Peciò saranno come una nuvola mattutina, come la rugiada che al mattino presto scompare, come la pula portata via dall'aia da un turbine, come il fumo che esce dal comignolo.</p>
<p class="C13 V4">«Eppure io sono l'Eterno, il tuo DIO, fin dal paese d'Egitto; tu non devi riconoscere altro DIO fuori di me e non c'è altro Salvatore fuori di me.</p>
<p class="C13 V5">Io ti conobbi nel deserto, nella terra della grande aridità.</p>
<p class="C13 V6">Quando avevano pascolo, si saziavano; quando erano sazi, il loro cuore si inorgogliva; per questo mi hanno dimenticato.</p>
<p class="C13 V7">Cosí io sarò per loro come un leone, starò in agguato sulla strada come un leopardo;</p>
<p class="C13 V8">li affronterò come un'orsa privata dei suoi piccoli e squarcerò la loro cassa toracica; li divorerò come una leonessa, le belve dei campi li dilanieranno.</p>
<p class="C13 V9">Tu sei distrutto, o Israele, perché sei contro di me, contro il tuo aiuto.</p>
<p class="C13 V10">Dov'è ora il tuo re, che ti possa salvare in tutte le tue città? Dove sono i tuoi giudici di cui dicevi: «Dammi un re e dei capi».</p>
<p class="C13 V11">Ti ho dato un re nella mia ira e lo ripreso nel mio furore.</p>
<p class="C13 V12">L'iniquità di Efraim è legata in fascio, il suo peccato è tenuto nascosto.</p>
<p class="C13 V13">Dolori di donna partoriente verranno su di lui. E un figlio senza senno, perché non dovrebbe fermarsi a lungo nel luogo dove escono i bambini.</p>
<p class="C13 V14">Io li riscatterò dal potere dello Sceol, li redimerò dalla morte. O morte, io sarò la tua peste. O Sceol, io sarò la tua distruzione. Il pentimento è nascosto ai miei occhi.</p>
<p class="C13 V15">Anche se è fruttifero tra i suoi fratelli, verrà un vento d'est, si alzerà dal deserto il vento dell'Eterno, allora la sua sorgente inaridirà, la sua fonte seccherà. Egli deprederà il tesoro di ogni vaso prezioso.</p>
<p class="C13 V16">Samaria sarà desolata, perché si è ribellata, contro il suo DIO. Cadranno di spada, i loro bambini saranno sfracellati, e le loro donne incinte sventrate».</p>
<p class="C14 V1">O Israele, torna all'Eterno, il tuo DIO, perché sei caduto per la tua iniquità.</p>
<p class="C14 V2">Prendete con voi delle parole e tornate all'Eterno. Ditegli: «Togli via ogni iniquità e accetta ciò che è buono, e noi ti offriremo i sacrifici delle nostre labbra.</p>
<p class="C14 V3">L'Assiria non ci salverà, non cavalcheremo piú su cavalli e non diremo piú all'opera delle nostre mani: «Tu sei il nostro Dio», perché presso di te l'orfano trova misericordia».</p>
<p class="C14 V4">«Io guarirò il loro traviamento, li amerò grandemente, perché la mia ira si è ritirata da loro.</p>
<p class="C14 V5">Sarò come la rugiada per Israele; egli fiorirà come il giglio e affonderà le sue radici come i cedri del Libano.</p>
<p class="C14 V6">I suoi rami si estenderanno, la sua bellezza sarà come quella dell'ulivo, la sua fragranza come quella del Libano.</p>
<p class="C14 V7">Quelli che abitano alla sua ombra ritorneranno, rivivranno come il grano, fioriranno come la vite e saranno celebri come il vino del Libano.</p>
<p class="C14 V8">Efraim dirà: Che ho piú a che fare con gli idoli? Io lo esaudirò e mi prenderò cura di lui. Io sono come un verdeggiante cipresso; il tuo frutto viene da me».</p>
<p class="C14 V9">Chi è saggio faccia attenzione a queste cose. Chi ha intendimento le comprenda. Poiché le vie dell'Eterno sono diritte i giusti cammineranno per esse, ma i trasgressori vi cadranno.</p>
</div>
</div>
<div class="edizione RIVEDUTA">
<div class="libro Os">
<p class="CCAPITOLO VVERSO">TESTO</p>
<p class="C1 V1">Parola del SIGNORE rivolta a Osea, figlio di Beeri, al tempo di Uzzia, di Iotam, di Acaz, di Ezechia, re di Giuda, e al tempo di Geroboamo, figlio di Ioas, re d'Israele.</p>
<p class="C1 V2">Il SIGNORE cominciò a parlare a Osea e gli disse: «Va' , prenditi in moglie una prostituta e genera figli di prostituzione; perché il paese si prostituisce, abbandonando il SIGNORE».</p>
<p class="C1 V3">Egli andò e prese Gomer, figlia di Diblaim; lei concepì, e gli partorì un figlio.</p>
<p class="C1 V4">Il SIGNORE gli disse: «Chiamalo Izreel, perché tra poco io punirò la casa di Ieu per il sangue versato a Izreel e porrò fine al regno della casa d'Israele.</p>
<p class="C1 V5">Quel giorno avverrà che io spezzerò l'arco d'Israele nella valle di Izreel».</p>
<p class="C1 V6">Lei concepì di nuovo e partorì una figlia. Il SIGNORE disse a Osea: «Chiamala Lo-Ruama, perché io non avrò più compassione della casa d'Israele in modo da perdonarla.</p>
<p class="C1 V7">Ma avrò compassione della casa di Giuda; li salverò mediante il SIGNORE, il loro Dio; non li salverò con l'arco, né con spada, né con la guerra, né con cavalli, né con cavalieri».</p>
<p class="C1 V8">Quando lei ebbe divezzato Lo-Ruama, concepì e partorì un figlio.</p>
<p class="C1 V9">Il SIGNORE disse a Osea: «Chiamalo Lo-Ammi, perché voi non siete mio popolo e io non sarò per voi.</p>
<p class="C1 V10">«Tuttavia, il numero dei figli d'Israele sarà come la sabbia del mare, che non si può misurare né contare. Avverrà che invece di dir loro, come si diceva: "Voi non siete mio popolo", sarà loro detto: "Siete figli del Dio vivente".</p>
<p class="C1 V11">I figli di Giuda e i figli d'Israele si raduneranno, si daranno un unico capo e marceranno fuori dal paese; perché sarà grande il giorno di Izreel.</p>
<p class="C2 V1">Dite ai vostri fratelli: "Ammi!" e alle vostre sorelle: "Ruama!"</p>
<p class="C2 V2">Contestate vostra madre, contestatela! perché lei non è più mia moglie, e io non sono più suo marito! Tolga dalla sua faccia le sue prostituzioni, e i suoi adulteri dal suo petto;</p>
<p class="C2 V3">altrimenti, io la spoglierò nuda, la metterò com'era nel giorno che nacque, la renderò simile a un deserto, la ridurrò come una terra arida e la farò morir di sete.</p>
<p class="C2 V4">Non avrò pietà dei suoi figli, perché sono figli di prostituzione;</p>
<p class="C2 V5">perché la loro madre si è prostituita; colei che li ha concepiti ha fatto cose vergognose, poiché ha detto: "Seguirò i miei amanti, che mi danno il mio pane, la mia acqua, la mia lana, il mio lino, il mio olio e le mie bevande".</p>
<p class="C2 V6">Perciò, ecco, io ti sbarrerò la via con delle spine; la circonderò di un muro, così che non troverà più i suoi sentieri.</p>
<p class="C2 V7">Correrà dietro ai suoi amanti, ma non li raggiungerà; li cercherà, ma non li troverà. Allora dirà: "Tornerò al mio primo marito, perché allora stavo meglio d'adesso".</p>
<p class="C2 V8">Lei non si è resa conto che io le davo il grano, il vino, l'olio; io le prodigavo l'argento e l'oro, che essi hanno usato per Baal!</p>
<p class="C2 V9">Perciò io riprenderò il mio grano a suo tempo, e il mio vino nella sua stagione; le strapperò la mia lana e il mio lino, che servivano a coprire la sua nudità.</p>
<p class="C2 V10">Ora scoprirò la sua vergogna agli occhi dei suoi amanti, e nessuno la salverà dalla mia mano.</p>
<p class="C2 V11">Farò cessare tutte le sue gioie, le sue feste, i suoi noviluni, i suoi sabati e tutte le sue solennità.</p>
<p class="C2 V12">Devasterò le sue vigne e i suoi fichi, di cui diceva: "Sono il compenso che mi hanno dato i miei amanti". Io li ridurrò in un bosco e li divoreranno gli animali della campagna.</p>
<p class="C2 V13">La punirò a causa dei giorni dei Baal, quando bruciava loro incenso e, ornata dei suoi pendenti e dei suoi gioielli, seguiva i suoi amanti e dimenticava me», dice il SIGNORE.</p>
<p class="C2 V14">«Perciò, ecco, io l'attrarrò, la condurrò nel deserto e parlerò al suo cuore.</p>
<p class="C2 V15">Di là le darò le sue vigne e la valle d'Acor come porta di speranza; là mi risponderà come ai giorni della sua gioventù, come ai giorni che uscì dal paese d'Egitto.</p>
<p class="C2 V16">Quel giorno avverrà», dice il SIGNORE, «che tu mi chiamerai: "Marito mio!" e non mi chiamerai più: "Mio Baal!"</p>
<p class="C2 V17">Io toglierò dalla sua bocca i nomi dei Baal, e il loro nome non sarà più pronunciato.</p>
<p class="C2 V18">Quel giorno io farò per loro un patto con le bestie dei campi, con gli uccelli del cielo e con i rettili del suolo; spezzerò e allontanerò dal paese l'arco, la spada, la guerra, e li farò riposare al sicuro.</p>
<p class="C2 V19">Io ti fidanzerò a me per l'eternità; ti fidanzerò a me in giustizia e in equità, in benevolenza e in compassioni.</p>
<p class="C2 V20">Ti fidanzerò a me in fedeltà, e tu conoscerai il SIGNORE.</p>
<p class="C2 V21">Quel giorno avverrà che io ti risponderò», dice il SIGNORE: «risponderò al cielo, ed esso risponderà alla terra;</p>
<p class="C2 V22">la terra risponderà al grano, al vino, all'olio, e questi risponderanno a Izreel.</p>
<p class="C2 V23">Io lo seminerò per me in questa terra, e avrò compassione di Lo-Ruama; e dirò a Lo-Ammi: "Tu sei mio popolo!" ed egli mi risponderà: "Mio Dio!"»</p>
<p class="C3 V1">Il SIGNORE mi disse: «Va' ancora, ama una donna amata da un altro, e adultera; amala come il SIGNORE ama i figli d'Israele, i quali anche si volgono ad altri dèi e amano le schiacciate d'uva».</p>
<p class="C3 V2">Allora me la comprai per quindici sicli d'argento, per un omer d'orzo e un letec d'orzo,</p>
<p class="C3 V3">e le dissi: «Aspettami per parecchio tempo: non ti prostituire e non darti a nessun uomo; io farò lo stesso per te».</p>
<p class="C3 V4">I figli d'Israele infatti staranno per parecchio tempo senza re, senza capo, senza sacrificio e senza statua, senza efod e senza idoli domestici.</p>
<p class="C3 V5">Poi i figli d'Israele torneranno a cercare il SIGNORE, loro Dio, e Davide, loro re, e ricorreranno tremanti al SIGNORE e alla sua bontà, negli ultimi giorni.</p>
<p class="C4 V1">Ascoltate la parola del SIGNORE, o figli d'Israele. Il SIGNORE ha una contestazione con gli abitanti del paese, poiché non c'è verità, né misericordia, né conoscenza di Dio nel paese:</p>
<p class="C4 V2">«Si spergiura, si mente, si uccide, si ruba, si commette adulterio; si rompe ogni limite e si aggiunge sangue a sangue.</p>
<p class="C4 V3">Per questo il paese sarà in lutto, tutti quelli che lo abitano languiranno e con loro gli animali della campagna e gli uccelli del cielo; perfino i pesci del mare spariranno.</p>
<p class="C4 V4">Tuttavia nessuno contesti e nessuno rimproveri! poiché il tuo popolo è come quelli che litigano con il sacerdote.</p>
<p class="C4 V5">Perciò tu cadrai di giorno e anche il profeta cadrà con te di notte; e io distruggerò tua madre.</p>
<p class="C4 V6">Il mio popolo perisce per mancanza di conoscenza. Poiché tu hai rifiutato la conoscenza, anch'io rifiuterò di averti come mio sacerdote; poiché tu hai dimenticato la legge del tuo Dio, anch'io dimenticherò i tuoi figli.</p>
<p class="C4 V7">Più si sono moltiplicati, e più hanno peccato contro di me; io trasformerò la loro gloria in vergogna.</p>
<p class="C4 V8">Si nutrono dei peccati del mio popolo; il loro cuore è avido della sua malvagità.</p>
<p class="C4 V9">Perciò il sacerdote subirà la stessa sorte del popolo: io lo punirò per la sua condotta e lo ripagherò delle sue azioni.</p>
<p class="C4 V10">Mangeranno, ma non saranno saziati; si prostituiranno, ma non si moltiplicheranno, perché hanno abbandonato il servizio del SIGNORE.</p>
<p class="C4 V11">Prostituzione, vino e mosto tolgono il senno.</p>
<p class="C4 V12">Il mio popolo consulta il suo legno, e il suo bastone gli dà il responso; poiché lo spirito della prostituzione lo svia, esso si prostituisce, allontanandosi dal suo Dio.</p>
<p class="C4 V13">Sacrificano in cima ai monti, bruciano incenso sui colli sotto la quercia, il pioppo e il terebinto, perché la loro ombra è buona; perciò le vostre figlie si prostituiscono, e le vostre nuore commettono adulterio.</p>
<p class="C4 V14">Io non punirò le vostre figlie perché si prostituiscono, né le vostre nuore perché commettono adulterio; poiché essi stessi si appartano con le prostitute e sacrificano con donne impudiche; il popolo, che non ha discernimento, corre alla rovina.</p>
<p class="C4 V15"> Se tu, Israele, ti prostituisci, Giuda almeno non si renda colpevole! Non andate a Ghilgal, non salite a Bet-Aven, e non giurate dicendo: "Il SIGNORE vive!"</p>
<p class="C4 V16">Poiché Israele è ribelle come una vitella recalcitrante, ora il SIGNORE lo farà pascolare come un agnello in luogo spazioso.</p>
<p class="C4 V17">Efraim si è unito agli idoli; lascialo!</p>
<p class="C4 V18">Quando hanno finito di sbevazzare si danno alla prostituzione; i loro capi amano con passione l'infamia.</p>
<p class="C4 V19">Il vento si legherà Efraim alle proprie ali, ed essi avranno vergogna dei loro sacrifici.</p>
<p class="C5 V1">«Ascoltate questo, sacerdoti! State attenti, voi della casa d'Israele! Porgete l'orecchio, voi della casa del re! Questo giudizio è contro di voi, perché siete stati un laccio a Mispa, e una rete tesa sul Tabor.</p>
<p class="C5 V2">Con i loro sacrifici rendono più profonde le loro infedeltà, ma io li castigherò tutti.</p>
<p class="C5 V3">Io conosco Efraim, e Israele non mi è ignoto; poiché ora, o Efraim, tu ti sei prostituito, e Israele si è contaminato.</p>
<p class="C5 V4">Le loro azioni non permettono di tornare al loro Dio; perché lo spirito di prostituzione è in loro, e non conoscono il SIGNORE.</p>
<p class="C5 V5">Ma l'orgoglio d'Israele testimonia contro di lui. Israele ed Efraim cadranno per la loro malvagità; e anche Giuda cadrà con loro.</p>
<p class="C5 V6">Andranno con le loro greggi e con le loro mandrie in cerca del SIGNORE, ma non lo troveranno: egli si è ritirato da loro.</p>
<p class="C5 V7">Hanno agito perfidamente contro il SIGNORE; hanno generato figli bastardi, ma ora basterà un mese a divorarli con i loro beni.</p>
<p class="C5 V8">Sonate il corno a Ghibea, e la tromba a Rama! Date l'allarme a Bet-Aven! Ti sono alle spalle, Beniamino!</p>
<p class="C5 V9">Efraim sarà devastato nel giorno del castigo; io annunzio fra le tribù d'Israele una cosa certa.</p>
<p class="C5 V10">I capi di Giuda son come quelli che spostano i confini; io riverserò la mia ira su di loro come acqua.</p>
<p class="C5 V11">Efraim è oppresso, schiacciato nel suo diritto, perché ha seguito le prescrizioni che più gli piacevano;</p>
<p class="C5 V12">perciò io sono come una tignola per Efraim, e come un tarlo per la casa di Giuda.</p>
<p class="C5 V13">Quando Efraim ha visto il suo male e Giuda la sua piaga, Efraim è andato verso l'Assiria e ha mandato dei messaggeri a un re perché lo difendesse; ma questi non potrà guarirvi, né vi guarirà della vostra piaga.</p>
<p class="C5 V14">Perché io sarò per Efraim come un leone e per la casa di Giuda come un leoncello; io, io strapperò e me ne andrò; li porterò via, e non vi sarà chi li salvi.</p>
<p class="C5 V15">Io me n'andrò e tornerò al mio luogo, finch'essi non si riconoscan colpevoli, e cerchino la mia faccia; quando saranno nell'angoscia, ricorreranno a me».</p>
<p class="C6 V1">Diranno: «Venite, torniamo al SIGNORE, perché egli ha strappato, ma ci guarirà; ha percosso, ma ci fascerà.</p>
<p class="C6 V2">In due giorni ci ridarà la vita; il terzo giorno ci rimetterà in piedi, e noi vivremo alla sua presenza.</p>
<p class="C6 V3">Conosciamo il SIGNORE, sforziamoci di conoscerlo! La sua venuta è certa, come quella dell'aurora; egli verrà a noi come la pioggia, come la pioggia di primavera che annaffia la terra».</p>
<p class="C6 V4">«Che ti farò, o Efraim? Che ti farò, o Giuda? La vostra bontà è come una nuvola del mattino, come la rugiada del mattino, che presto scompare.</p>
<p class="C6 V5">Per questo li faccio a pezzi mediante i profeti, li uccido con le parole della mia bocca, e il mio giudizio verrà fuori come la luce.</p>
<p class="C6 V6">Poiché io desidero bontà, non sacrifici, e la conoscenza di Dio più degli olocausti.</p>
<p class="C6 V7">Ma essi come Adamo, hanno trasgredito il patto, si sono comportati perfidamente verso di me.</p>
<p class="C6 V8">Galaad è una città di malfattori, è piena di tracce di sangue.</p>
<p class="C6 V9">Come una banda di briganti attende in agguato la gente, così fa la congrega dei sacerdoti: assassinano sulla via di Sichem, commettono scelleratezze.</p>
<p class="C6 V10">Nella casa d'Israele ho visto cose orribili: là si è prostituito Efraim! là Israele si contamina.</p>
<p class="C6 V11">A te pure, o Giuda, una mietitura è assegnata, quando io ricondurrò dall'esilio il mio popolo.</p>
<p class="C7 V1">«Quando ho voluto guarire Israele, allora si è scoperta l'iniquità di Efraim e la malvagità di Samaria; poiché praticano la falsità; il ladro entra, e i briganti scorrazzano fuori.</p>
<p class="C7 V2">Non dicono in cuor loro che io ricordo tutta la loro malvagità. Ora le loro azioni li circondano; esse sono davanti a me.</p>
<p class="C7 V3">Essi rallegrano il re con la loro malvagità, e i prìncipi con le loro menzogne.</p>
<p class="C7 V4">Sono tutti degli adùlteri; sono ardenti come un forno scaldato dal fornaio, quando smette d'attizzare il fuoco, dopo che ha impastato la pasta e aspetta che sia lievitata.</p>
<p class="C7 V5">Nel giorno del nostro re, i prìncipi si sono ammalati a forza di scaldarsi con il vino; il re stende la mano ai buffoni.</p>
<p class="C7 V6">Nelle loro insidie, essi rendono il loro cuore simile a un forno; il loro fornaio dorme tutta la notte e la mattina il forno arde come un fuoco divampante.</p>
<p class="C7 V7">Tutti sono ardenti come un forno e divorano i loro governanti; tutti i loro re cadono, non ce n'è uno tra di loro che gridi a me.</p>
<p class="C7 V8">Efraim si mescola con i popoli, Efraim è una focaccia non rivoltata.</p>
<p class="C7 V9">Gli stranieri divorano la sua forza, ed egli non ci pensa; capelli bianchi gli appaiono qua e là sul capo, ed egli non se ne accorge.</p>
<p class="C7 V10">L'orgoglio d'Israele testimonia contro di lui, ma essi non tornano al SIGNORE loro Dio e non lo cercano, nonostante tutto questo.</p>
<p class="C7 V11">Efraim è come una colomba stupida e senza giudizio; essi invocano l'Egitto, vanno in Assiria.</p>
<p class="C7 V12">Mentre andranno, io stenderò su di loro la mia rete; ve li farò cadere, come gli uccelli del cielo; li castigherò, come è stato annunziato alla loro comunità.</p>
<p class="C7 V13">Guai a loro, perché si sono sviati da me! Rovina su di loro, perché si sono ribellati a me! Io li salverei, ma essi dicono menzogne contro di me.</p>
<p class="C7 V14">Essi non gridano a me con il loro cuore, ma si lamentano sui loro letti; si radunano ansiosi per il grano, il vino e si ribellano a me!</p>
<p class="C7 V15">Io li ho educati, ho rinvigorito le loro braccia, ma essi tramano del male contro di me.</p>
<p class="C7 V16">Essi tornano, ma non a chi è in alto; sono diventati come un arco fallace; i loro capi cadranno per la spada, a motivo della rabbia della loro lingua; nel paese d'Egitto si faranno beffe di loro.</p>
<p class="C8 V1">«Metti in bocca il corno! Come un'aquila, piomba il nemico sulla casa del SIGNORE, perché hanno violato il mio patto e hanno trasgredito la mia legge.</p>
<p class="C8 V2">Essi grideranno a me: "Mio Dio, noi d'Israele ti conosciamo!"</p>
<p class="C8 V3">Israele ha rigettato il bene; il nemico lo inseguirà.</p>
<p class="C8 V4">Si sono costituiti dei re, senza il mio ordine; si sono eletti dei prìncipi, a mia insaputa; si sono fatti, con il loro argento e oro, degl'idoli destinati a essere distrutti.</p>
<p class="C8 V5">Il tuo vitello, o Samaria, è un'abominazione. La mia ira divampa contro di loro; quanto tempo passerà prima che possano essere purificati?</p>
<p class="C8 V6">Poiché viene da Israele anche questo vitello; un operaio l'ha fatto, e non è un dio. Infatti il vitello di Samaria sarà ridotto in frantumi.</p>
<p class="C8 V7">Poiché costoro seminano vento e raccoglieranno tempesta; la semenza non farà stelo, i germogli non daranno farina; e, se ne facessero, gli stranieri la divorerebbero.</p>
<p class="C8 V8">Israele è divorato; essi sono diventati fra le nazioni come un vaso che non viene apprezzato.</p>
<p class="C8 V9">Poiché sono saliti in Assiria, come un asino selvatico cui piace starsene solitario; Efraim con i suoi doni si è procurato degli amanti.</p>
<p class="C8 V10">Benché distribuiscano i loro doni fra le nazioni, ora io li radunerò, e cominceranno a decrescere a causa del tributo al re dei prìncipi.</p>
<p class="C8 V11">Efraim ha moltiplicato gli altari per peccare, e gli altari lo faranno cadere in peccato.</p>
<p class="C8 V12">Anche se scrivessi per lui le mie leggi a migliaia, sarebbero considerate come cosa che non lo concerne.</p>
<p class="C8 V13">Quanto ai sacrifici che mi offrono, immolano carne e la mangiano; il SIGNORE non li gradisce. Ora il SIGNORE si ricorderà della loro iniquità e punirà i loro peccati; essi ritorneranno in Egitto.</p>
<p class="C8 V14">Israele ha dimenticato colui che li ha fatti, e ha costruito palazzi. Giuda ha moltiplicato le città fortificate; ma io manderò il fuoco nelle loro città ed esso divorerà i loro castelli».</p>
<p class="C9 V1">Non ti rallegrare, o Israele, fino all'esultanza, come i popoli; perché ti sei prostituito, abbandonando il tuo Dio; hai amato il compenso della prostituzione su tutte le aie da frumento!</p>
<p class="C9 V2">L'aia e il frantoio non li nutriranno, e il mosto deluderà la loro speranza.</p>
<p class="C9 V3">Essi non abiteranno nel paese del SIGNORE, ma Efraim ritornerà in Egitto e in Assiria, mangeranno cibi impuri.</p>
<p class="C9 V4">Non faranno più libazioni di vino al SIGNORE, i loro sacrifici non gli saranno graditi; saranno per essi come un cibo di lutto; chiunque ne mangerà sarà contaminato; poiché il loro pane sarà per loro soltanto, e non entrerà nella casa del SIGNORE.</p>
<p class="C9 V5">Che farete nei giorni delle solennità e nei giorni di festa del SIGNORE?</p>
<p class="C9 V6">Essi infatti se ne vanno a motivo della devastazione; l'Egitto li raccoglierà, Memfi li seppellirà; le loro cose preziose, comprate con denaro, le possederanno le ortiche; le spine cresceranno nelle loro tende.</p>
<p class="C9 V7">I giorni della punizione vengono; vengono i giorni della retribuzione; Israele lo saprà! Il profeta impazzisce, l'uomo ispirato è in delirio a motivo della tua grande iniquità e ostilità.</p>
<p class="C9 V8">Efraim fa la sentinella davanti al mio Dio; ma il profeta è un laccio d'uccellatore su tutte le sue vie, un avversario contro la casa del suo dio.</p>
<p class="C9 V9">Essi si sono profondamente corrotti come ai giorni di Ghibea! Il SIGNORE si ricorderà della loro iniquità, punirà i loro peccati.</p>
<p class="C9 V10">«Io trovai Israele come uve nel deserto; vidi i vostri padri come i fichi primaticci di un fico al suo primo frutto; ma, non appena giunsero a Baal-Peor, si appartarono per darsi alla vergogna e divennero abominevoli come la cosa che amavano.</p>
<p class="C9 V11">La gloria di Efraim volerà via come un uccello; non più nascite, non più gravidanze, non più concepimenti!</p>
<p class="C9 V12">Anche se allevano i loro figli, io li priverò di essi, in modo che non rimanga loro nessun uomo; sì, guai a loro quando li abbandonerò!</p>
<p class="C9 V13">Io, allungando lo sguardo fino a Tiro, vedo Efraim piantato in luogo gradevole; ma Efraim dovrà condurre i suoi figli a colui che li ucciderà».</p>
<p class="C9 V14">Da' a loro, o SIGNORE! Che darai? Da' a loro un seno che abortisce e delle mammelle asciutte.</p>
<p class="C9 V15">«Tutta la loro malvagità è a Ghilgal; là li ho presi in odio. Per la malvagità delle loro azioni io li caccerò dalla mia casa; non li amerò più; tutti i loro prìncipi sono ribelli.</p>
<p class="C9 V16">Efraim è colpito, la sua radice è secca; essi non faranno più frutto; anche se generassero, io farei morire i cari frutti del loro seno».</p>
<p class="C9 V17">Il mio Dio li rigetterà, perché non gli hanno dato ascolto; essi saranno nomadi fra le nazioni.</p>
<p class="C10 V1">Israele era una vigna rigogliosa, che dava frutto in abbondanza; più abbondava il suo frutto, più moltiplicava gli altari; più bello era il suo paese, più belle faceva le sue statue.</p>
<p class="C10 V2">Il loro cuore è ingannatore; ora ne porteranno la pena; egli abbatterà i loro altari, distruggerà le loro statue.</p>
<p class="C10 V3">Sì, allora diranno: «Non abbiamo più re, perché non abbiamo avuto timore del SIGNORE; il re che cosa potrebbe fare per noi?»</p>
<p class="C10 V4">Essi dicono delle parole, giurano il falso, fanno patti; perciò il castigo germoglia come erba velenosa nei solchi dei campi.</p>
<p class="C10 V5">Gli abitanti di Samaria trepideranno per le vitelle di Bet-Aven; sì, il popolo sarà in lutto per l'idolo, e i suoi sacerdoti tremeranno per esso, per la sua gloria, perché questa svanirà da lui.</p>
<p class="C10 V6">L'idolo stesso sarà portato in Assiria, come un dono al re difensore; la confusione s'impadronirà di Efraim, e Israele sarà coperto di vergogna per i suoi disegni.</p>
<p class="C10 V7">Quanto a Samaria, il suo re sarà annientato, come schiuma sull'acqua.</p>
<p class="C10 V8">Gli alti luoghi di Aven, peccato d'Israele, saranno distrutti. Le spine e i rovi cresceranno sui loro altari; ed essi diranno ai monti: «Copriteci!» e ai colli: «Cadeteci addosso!»</p>
<p class="C10 V9">«Fin dai giorni di Ghibea tu hai peccato, o Israele! Là essi resistettero, perché la guerra, mossa ai figli d'iniquità, non li colpisse in Ghibea.</p>
<p class="C10 V10">Io li castigherò secondo il mio desiderio; i popoli si raduneranno contro di loro, quando saranno incatenati per la loro duplice iniquità.</p>
<p class="C10 V11">Efraim è una vitella addestrata che ama trebbiare; ma io metterò il mio giogo sul suo bel collo; attaccherò Efraim al carro, Giuda arerà, Giacobbe erpicherà.</p>
<p class="C10 V12">«Seminate secondo giustizia e farete una raccolta di misericordia; dissodatevi un campo nuovo, poiché è tempo di cercare il SIGNORE, finché egli non venga, e non spanda su di voi la pioggia della giustizia.</p>
<p class="C10 V13">Voi avete arato la malvagità, avete mietuto l'iniquità, avete mangiato il frutto della menzogna; poiché tu hai confidato nelle tue vie, nella moltitudine dei tuoi guerrieri.</p>
<p class="C10 V14">Perciò un tumulto si leverà in mezzo al tuo popolo, e tutte le tue fortezze saranno distrutte, come Salman distrusse Bet-Arbel, il giorno della battaglia, quando la madre fu schiacciata con i figli.</p>
<p class="C10 V15">Così vi farà Betel, a motivo della vostra immensa malvagità. All'alba, il re d'Israele sarà perduto senza rimedio.</p>
<p class="C11 V1">«Quando Israele era fanciullo, io lo amai e chiamai mio figlio fuori d'Egitto.</p>
<p class="C11 V2">Egli è stato chiamato, ma si è allontanato da chi lo chiamava; hanno sacrificato ai Baali, hanno bruciato incenso a immagini scolpite!</p>
<p class="C11 V3">Io insegnai a Efraim a camminare, sorreggendolo per le braccia; ma essi non hanno riconosciuto che io cercavo di guarirli.</p>
<p class="C11 V4">Io li attiravo con corde umane, con legami d'amore; ero per loro come chi solleva il giogo dalle mascelle, e porgevo loro dolcemente da mangiare.</p>
<p class="C11 V5">Israele non tornerà nel paese d'Egitto; ma l'Assiro sarà il suo re, perché hanno rifiutato di convertirsi.</p>
<p class="C11 V6">La spada sarà brandita contro le sue città, ne spezzerà le sbarre, ne divorerà gli abitanti, a motivo dei loro disegni.</p>
<p class="C11 V7">Il mio popolo persiste a sviarsi da me; lo s'invita a guardare a chi è in alto, ma nessuno di essi alza lo sguardo.</p>
<p class="C11 V8">«Come farei a lasciarti, o Efraim? Come farei a darti in mano altrui, o Israele? Come potrei renderti simile ad Adma e ridurti allo stato di Seboim? Il mio cuore si commuove tutto dentro di me, tutte le mie compassioni si accendono.</p>
<p class="C11 V9">Io non sfogherò la mia ira ardente, non distruggerò Efraim di nuovo, perché sono Dio, e non un uomo, sono il Santo in mezzo a te, e non verrò nel mio furore.</p>
<p class="C11 V10">Essi seguiranno il SIGNORE, che ruggirà come un leone, poiché egli ruggirà, e i figli accorreranno in fretta dall'Occidente.</p>
<p class="C11 V11">Accorreranno in fretta dall'Egitto come uccelli e dal paese d'Assiria come colombe; io li farò abitare nelle loro case», dice il SIGNORE.</p>
<p class="C11 V12">Efraim mi circonda di menzogne e la casa d'Israele di frode. Giuda pure è sempre incostante di fronte a Dio, di fronte al Santo fedele.</p>
<p class="C12 V1">Efraim si pasce di vento e va dietro al vento orientale; ogni giorno moltiplica le menzogne e le violenze; fa alleanza con l'Assiria e porta olio in Egitto.</p>
<p class="C12 V2">Il SIGNORE è anche in lite con Giuda, e punirà Giacobbe per la sua condotta, gli renderà secondo le sue opere.</p>
<p class="C12 V3">Nel seno materno egli prese il fratello per il calcagno e, nel suo vigore, lottò con Dio;</p>
<p class="C12 V4">lottò con l'Angelo e restò vincitore; egli pianse e lo supplicò. A Betel lo trovò, là egli parlò con noi.</p>
<p class="C12 V5">Il SIGNORE è Dio degli eserciti; il suo nome è il SIGNORE.</p>
<p class="C12 V6">Tu, dunque, torna al tuo Dio, pratica la misericordia e la giustizia, e spera sempre nel tuo Dio.</p>
<p class="C12 V7">Efraim è un Cananeo che tiene in mano bilance false; egli ama ingannare.</p>
<p class="C12 V8">Efraim dice: «È vero, io mi sono arricchito, mi sono acquistato dei beni; però, in tutti i frutti delle mie fatiche non si troverà nessuna mia iniquità, niente di peccaminoso».</p>
<p class="C12 V9">«Ma io sono il SIGNORE, il tuo Dio, fin dal paese d'Egitto; io ti farò ancora abitare in tende, come nei giorni di solennità».</p>
<p class="C12 V10">Ho parlato ai profeti, ho moltiplicato le visioni, e per mezzo dei profeti ho proposto parabole.</p>
<p class="C12 V11">Se Galaad è vanità, sarà ridotto in nulla. A Ghilgal sacrificano buoi; così i loro altari saranno come mucchi di pietre nei solchi dei campi.</p>
<p class="C12 V12">Giacobbe fuggì nella pianura d'Aram, Israele servì per una moglie; per una moglie si fece guardiano di greggi.</p>
<p class="C12 V13">Mediante un profeta il SIGNORE condusse Israele fuori d'Egitto; Israele fu custodito da un profeta.</p>
<p class="C12 V14">Efraim ha provocato amaramente il suo Signore; perciò questi gli farà ricadere addosso il sangue che ha versato e farà ricadere su di lui le sue abominazioni.</p>
<p class="C13 V1">Quando Efraim parlava, incuteva spavento; egli si era innalzato in Israele, ma, quando si rese colpevole con il servire a Baal, morì.</p>
<p class="C13 V2">Ora continuano a peccare, si fanno con il loro argento delle immagini fuse, idoli di loro invenzione, che sono tutti opera d'artefici. Di loro si dice: «Scannano uomini, baciano vitelli!»</p>
<p class="C13 V3">Perciò saranno come la nuvola del mattino, come la rugiada del mattino, che presto scompare, come la pula che il vento porta via dall'aia, come il fumo che esce dalla finestra.</p>
<p class="C13 V4">«Eppure, io sono il SIGNORE, il tuo Dio, fin dal paese d'Egitto; tu non devi riconoscere altro Dio all'infuori di me, all'infuori di me non c'è altro salvatore.</p>
<p class="C13 V5">Io ti conobbi nel deserto, nel paese della grande aridità.</p>
<p class="C13 V6">Quando avevano pastura, si saziavano; quand'erano sazi, il loro cuore s'inorgogliva; perciò mi dimenticarono.</p>
<p class="C13 V7">Perciò sono diventato per loro come un leone; li spierò sulla strada come un leopardo;</p>
<p class="C13 V8">li affronterò come un'orsa privata dei suoi piccini e squarcerò l'involucro del loro cuore; li divorerò come una leonessa, le belve dei campi li sbraneranno.</p>
<p class="C13 V9">«È la tua perdizione, Israele, l'essere contro di me, contro il tuo aiuto.</p>
<p class="C13 V10">Dov'è dunque il tuo re? Ti salvi egli in tutte le tue città! Dove sono i tuoi giudici, dei quali dicevi: "Dammi un re e dei capi!"</p>
<p class="C13 V11">Io ti do un re nella mia ira e te lo riprendo nel mio furore.</p>
<p class="C13 V12">L'iniquità di Efraim è legata in fascio, il suo peccato è tenuto in serbo.</p>
<p class="C13 V13">Dolori come quelli di donna che partorisce verranno per lui; egli è un figlio non saggio; poiché, quand'è giunto il momento, non si presenta per nascere.</p>
<p class="C13 V14">Io li riscatterei dal potere del soggiorno dei morti, li salverei dalla morte; sarei la tua peste, o morte; sarei la tua distruzione, o soggiorno dei morti; ma il loro pentimento è nascosto ai miei occhi!</p>
<p class="C13 V15">Egli sia pure fertile tra i suoi fratelli; il vento orientale verrà, il vento del SIGNORE, che sale dal deserto; le sue sorgenti saranno essiccate, e le sue fonti prosciugate. Il nemico porterà via il tesoro di tutti i suoi oggetti preziosi.</p>
<p class="C13 V16">Samaria sarà punita per la sua colpa, perché si è ribellata al suo Dio. Cadranno di spada; i loro bambini saranno schiacciati, le loro donne incinte saranno sventrate».</p>
<p class="C14 V1">O Israele, torna al SIGNORE, al tuo Dio, poiché tu sei caduto per la tua iniquità.</p>
<p class="C14 V2">Preparatevi delle parole e tornate al SIGNORE! Ditegli: «Perdona tutta l'iniquità e accetta questo bene; noi ti offriremo, invece di tori, l'offerta di lode delle nostre labbra.</p>
<p class="C14 V3">L'Assiria non ci salverà, noi non saliremo più sui cavalli e non diremo più: "Dio nostro!" all'opera delle nostre mani; poiché presso di te l'orfano trova misericordia».</p>
<p class="C14 V4">«Io guarirò la loro infedeltà, io li amerò di cuore, poiché la mia ira si è distolta da loro.</p>
<p class="C14 V5">Io sarò per Israele come la rugiada; egli fiorirà come il giglio e spanderà le sue radici come il Libano.</p>
<p class="C14 V6">I suoi rami si estenderanno; la sua bellezza sarà come quella dell'ulivo e la sua fragranza come quella del Libano.</p>
<p class="C14 V7">Quelli che abiteranno alla sua ombra faranno di nuovo crescere il grano e fioriranno come la vite; saranno famosi come il vino del Libano.</p>
<p class="C14 V8"> Efraim potrà dire: "Che cosa ho io più da fare con gli idoli?" Io lo esaudirò e veglierò su di lui; io, che sono come un verdeggiante cipresso; da me verrà il tuo frutto».</p>
<p class="C14 V9">Chi è saggio ponga mente a queste cose! Chi è intelligente le riconosca! Poiché le vie del SIGNORE sono rette; i giusti cammineranno per esse, ma i trasgressori vi cadranno.</p>
</div>
</div>
<div class="edizione LECTIO">
<div class="libro Os">
<p class="CCAPITOLO VVERSO">TESTO</p>
</div>
</div>
</div>
</body>
</html>
