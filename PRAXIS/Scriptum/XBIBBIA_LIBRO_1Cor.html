<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">1Cor</div>
<div class="edizione CEI2008">
<div class="libro 1Cor">
<p class="CCAPITOLO VVERSO">TESTO</p>
<p class="C1 V1">Paolo, chiamato a essere apostolo di Cristo Gesù per volontà di Dio, e il fratello Sòstene, </p>
<p class="C1 V2">alla Chiesa di Dio che è a Corinto, a coloro che sono stati santificati in Cristo Gesù, santi per chiamata, insieme a tutti quelli che in ogni luogo invocano il nome del Signore nostro Gesù Cristo, Signore nostro e loro: </p>
<p class="C1 V3">grazia a voi e pace da Dio Padre nostro e dal Signore Gesù Cristo! </p>
<p class="C1 V4">Rendo grazie continuamente al mio Dio per voi, a motivo della grazia di Dio che vi è stata data in Cristo Gesù, </p>
<p class="C1 V5">perché in lui siete stati arricchiti di tutti i doni, quelli della parola e quelli della conoscenza. </p>
<p class="C1 V6">La testimonianza di Cristo si è stabilita tra voi così saldamente </p>
<p class="C1 V7">che non manca più alcun carisma a voi, che aspettate la manifestazione del Signore nostro Gesù Cristo. </p>
<p class="C1 V8">Egli vi renderà saldi sino alla fine, irreprensibili nel giorno del Signore nostro Gesù Cristo. </p>
<p class="C1 V9">Degno di fede è Dio, dal quale siete stati chiamati alla comunione con il Figlio suo Gesù Cristo, Signore nostro! </p>
<p class="C1 V10">Vi esorto pertanto, fratelli, per il nome del Signore nostro Gesù Cristo, a essere tutti unanimi nel parlare, perché non vi siano divisioni tra voi, ma siate in perfetta unione di pensiero e di sentire. </p>
<p class="C1 V11">Infatti a vostro riguardo, fratelli, mi è stato segnalato dai familiari di Cloe che tra voi vi sono discordie. </p>
<p class="C1 V12">Mi riferisco al fatto che ciascuno di voi dice: «Io sono di Paolo», «Io invece sono di Apollo», «Io invece di Cefa», «E io di Cristo». </p>
<p class="C1 V13">È forse diviso il Cristo? Paolo è stato forse crocifisso per voi? O siete stati battezzati nel nome di Paolo? </p>
<p class="C1 V14">Ringrazio Dio di non avere battezzato nessuno di voi, eccetto Crispo e Gaio, </p>
<p class="C1 V15">perché nessuno possa dire che siete stati battezzati nel mio nome. </p>
<p class="C1 V16">Ho battezzato, è vero, anche la famiglia di Stefanàs, ma degli altri non so se io abbia battezzato qualcuno. </p>
<p class="C1 V17">Cristo infatti non mi ha mandato a battezzare, ma ad annunciare il Vangelo, non con sapienza di parola, perché non venga resa vana la croce di Cristo. </p>
<p class="C1 V18">La parola della croce infatti è stoltezza per quelli che si perdono, ma per quelli che si salvano, ossia per noi, è potenza di Dio. </p>
<p class="C1 V19">Sta scritto infatti: Distruggerò la sapienza dei sapienti e annullerò l’intelligenza degli intelligenti. </p>
<p class="C1 V20">Dov’è il sapiente? Dov’è il dotto? Dov’è il sottile ragionatore di questo mondo? Dio non ha forse dimostrato stolta la sapienza del mondo? </p>
<p class="C1 V21">Poiché infatti, nel disegno sapiente di Dio, il mondo, con tutta la sua sapienza, non ha conosciuto Dio, è piaciuto a Dio salvare i credenti con la stoltezza della predicazione. </p>
<p class="C1 V22">Mentre i Giudei chiedono segni e i Greci cercano sapienza, </p>
<p class="C1 V23">noi invece annunciamo Cristo crocifisso: scandalo per i Giudei e stoltezza per i pagani; </p>
<p class="C1 V24">ma per coloro che sono chiamati, sia Giudei che Greci, Cristo è potenza di Dio e sapienza di Dio. </p>
<p class="C1 V25">Infatti ciò che è stoltezza di Dio è più sapiente degli uomini, e ciò che è debolezza di Dio è più forte degli uomini. </p>
<p class="C1 V26">Considerate infatti la vostra chiamata, fratelli: non ci sono fra voi molti sapienti dal punto di vista umano, né molti potenti, né molti nobili. </p>
<p class="C1 V27">Ma quello che è stolto per il mondo, Dio lo ha scelto per confondere i sapienti; quello che è debole per il mondo, Dio lo ha scelto per confondere i forti; </p>
<p class="C1 V28">quello che è ignobile e disprezzato per il mondo, quello che è nulla, Dio lo ha scelto per ridurre al nulla le cose che sono, </p>
<p class="C1 V29">perché nessuno possa vantarsi di fronte a Dio. </p>
<p class="C1 V30">Grazie a lui voi siete in Cristo Gesù, il quale per noi è diventato sapienza per opera di Dio, giustizia, santificazione e redenzione, </p>
<p class="C1 V31">perché, come sta scritto, chi si vanta, si vanti nel Signore. </p>
<p class="C2 V1">Anch’io, fratelli, quando venni tra voi, non mi presentai ad annunciarvi il mistero di Dio con l’eccellenza della parola o della sapienza. </p>
<p class="C2 V2">Io ritenni infatti di non sapere altro in mezzo a voi se non Gesù Cristo, e Cristo crocifisso. </p>
<p class="C2 V3">Mi presentai a voi nella debolezza e con molto timore e trepidazione. </p>
<p class="C2 V4">La mia parola e la mia predicazione non si basarono su discorsi persuasivi di sapienza, ma sulla manifestazione dello Spirito e della sua potenza, </p>
<p class="C2 V5">perché la vostra fede non fosse fondata sulla sapienza umana, ma sulla potenza di Dio. </p>
<p class="C2 V6">Tra coloro che sono perfetti parliamo, sì, di sapienza, ma di una sapienza che non è di questo mondo, né dei dominatori di questo mondo, che vengono ridotti al nulla. </p>
<p class="C2 V7">Parliamo invece della sapienza di Dio, che è nel mistero, che è rimasta nascosta e che Dio ha stabilito prima dei secoli per la nostra gloria. </p>
<p class="C2 V8">Nessuno dei dominatori di questo mondo l’ha conosciuta; se l’avessero conosciuta, non avrebbero crocifisso il Signore della gloria. </p>
<p class="C2 V9">Ma, come sta scritto: Quelle cose che occhio non vide, né orecchio udì, né mai entrarono in cuore di uomo, Dio le ha preparate per coloro che lo amano. </p>
<p class="C2 V10">Ma a noi Dio le ha rivelate per mezzo dello Spirito; lo Spirito infatti conosce bene ogni cosa, anche le profondità di Dio. </p>
<p class="C2 V11">Chi infatti conosce i segreti dell’uomo se non lo spirito dell’uomo che è in lui? Così anche i segreti di Dio nessuno li ha mai conosciuti se non lo Spirito di Dio. </p>
<p class="C2 V12">Ora, noi non abbiamo ricevuto lo spirito del mondo, ma lo Spirito di Dio per conoscere ciò che Dio ci ha donato. </p>
<p class="C2 V13">Di queste cose noi parliamo, con parole non suggerite dalla sapienza umana, bensì insegnate dallo Spirito, esprimendo cose spirituali in termini spirituali. </p>
<p class="C2 V14">Ma l’uomo lasciato alle sue forze non comprende le cose dello Spirito di Dio: esse sono follia per lui e non è capace di intenderle, perché di esse si può giudicare per mezzo dello Spirito. </p>
<p class="C2 V15">L’uomo mosso dallo Spirito, invece, giudica ogni cosa, senza poter essere giudicato da nessuno. </p>
<p class="C2 V16">Infatti chi mai ha conosciuto il pensiero del Signore in modo da poterlo consigliare? Ora, noi abbiamo il pensiero di Cristo. </p>
<p class="C3 V1">Io, fratelli, sinora non ho potuto parlare a voi come a esseri spirituali, ma carnali, come a neonati in Cristo. </p>
<p class="C3 V2">Vi ho dato da bere latte, non cibo solido, perché non ne eravate ancora capaci. E neanche ora lo siete, </p>
<p class="C3 V3">perché siete ancora carnali. Dal momento che vi sono tra voi invidia e discordia, non siete forse carnali e non vi comportate in maniera umana? </p>
<p class="C3 V4">Quando uno dice: «Io sono di Paolo», e un altro: «Io sono di Apollo», non vi dimostrate semplicemente uomini? </p>
<p class="C3 V5">Ma che cosa è mai Apollo? Che cosa è Paolo? Servitori, attraverso i quali siete venuti alla fede, e ciascuno come il Signore gli ha concesso. </p>
<p class="C3 V6">Io ho piantato, Apollo ha irrigato, ma era Dio che faceva crescere. </p>
<p class="C3 V7">Sicché, né chi pianta né chi irriga vale qualcosa, ma solo Dio, che fa crescere. </p>
<p class="C3 V8">Chi pianta e chi irriga sono una medesima cosa: ciascuno riceverà la propria ricompensa secondo il proprio lavoro. </p>
<p class="C3 V9">Siamo infatti collaboratori di Dio, e voi siete campo di Dio, edificio di Dio. </p>
<p class="C3 V10">Secondo la grazia di Dio che mi è stata data, come un saggio architetto io ho posto il fondamento; un altro poi vi costruisce sopra. Ma ciascuno stia attento a come costruisce. </p>
<p class="C3 V11">Infatti nessuno può porre un fondamento diverso da quello che già vi si trova, che è Gesù Cristo. </p>
<p class="C3 V12">E se, sopra questo fondamento, si costruisce con oro, argento, pietre preziose, legno, fieno, paglia, </p>
<p class="C3 V13">l’opera di ciascuno sarà ben visibile: infatti quel giorno la farà conoscere, perché con il fuoco si manifesterà, e il fuoco proverà la qualità dell’opera di ciascuno. </p>
<p class="C3 V14">Se l’opera, che uno costruì sul fondamento, resisterà, costui ne riceverà una ricompensa. </p>
<p class="C3 V15">Ma se l’opera di qualcuno finirà bruciata, quello sarà punito; tuttavia egli si salverà, però quasi passando attraverso il fuoco. </p>
<p class="C3 V16">Non sapete che siete tempio di Dio e che lo Spirito di Dio abita in voi? </p>
<p class="C3 V17">Se uno distrugge il tempio di Dio, Dio distruggerà lui. Perché santo è il tempio di Dio, che siete voi. </p>
<p class="C3 V18">Nessuno si illuda. Se qualcuno tra voi si crede un sapiente in questo mondo, si faccia stolto per diventare sapiente, </p>
<p class="C3 V19">perché la sapienza di questo mondo è stoltezza davanti a Dio. Sta scritto infatti: Egli fa cadere i sapienti per mezzo della loro astuzia. </p>
<p class="C3 V20">E ancora: Il Signore sa che i progetti dei sapienti sono vani. </p>
<p class="C3 V21">Quindi nessuno ponga il suo vanto negli uomini, perché tutto è vostro: </p>
<p class="C3 V22">Paolo, Apollo, Cefa, il mondo, la vita, la morte, il presente, il futuro: tutto è vostro! </p>
<p class="C3 V23">Ma voi siete di Cristo e Cristo è di Dio. </p>
<p class="C4 V1">Ognuno ci consideri come servi di Cristo e amministratori dei misteri di Dio. </p>
<p class="C4 V2">Ora, ciò che si richiede agli amministratori è che ognuno risulti fedele. </p>
<p class="C4 V3">A me però importa assai poco di venire giudicato da voi o da un tribunale umano; anzi, io non giudico neppure me stesso, </p>
<p class="C4 V4">perché, anche se non sono consapevole di alcuna colpa, non per questo sono giustificato. Il mio giudice è il Signore! </p>
<p class="C4 V5">Non vogliate perciò giudicare nulla prima del tempo, fino a quando il Signore verrà. Egli metterà in luce i segreti delle tenebre e manifesterà le intenzioni dei cuori; allora ciascuno riceverà da Dio la lode. </p>
<p class="C4 V6">Queste cose, fratelli, le ho applicate a modo di esempio a me e ad Apollo per vostro profitto, perché impariate dalle nostre persone a stare a ciò che è scritto, e non vi gonfiate d’orgoglio favorendo uno a scapito di un altro. </p>
<p class="C4 V7">Chi dunque ti dà questo privilegio? Che cosa possiedi che tu non l’abbia ricevuto? E se l’hai ricevuto, perché te ne vanti come se non l’avessi ricevuto? </p>
<p class="C4 V8">Voi siete già sazi, siete già diventati ricchi; senza di noi, siete già diventati re. Magari foste diventati re! Così anche noi potremmo regnare con voi. </p>
<p class="C4 V9">Ritengo infatti che Dio abbia messo noi, gli apostoli, all’ultimo posto, come condannati a morte, poiché siamo dati in spettacolo al mondo, agli angeli e agli uomini. </p>
<p class="C4 V10">Noi stolti a causa di Cristo, voi sapienti in Cristo; noi deboli, voi forti; voi onorati, noi disprezzati. </p>
<p class="C4 V11">Fino a questo momento soffriamo la fame, la sete, la nudità, veniamo percossi, andiamo vagando di luogo in luogo, </p>
<p class="C4 V12">ci affatichiamo lavorando con le nostre mani. Insultati, benediciamo; perseguitati, sopportiamo; </p>
<p class="C4 V13">calunniati, confortiamo; siamo diventati come la spazzatura del mondo, il rifiuto di tutti, fino ad oggi. </p>
<p class="C4 V14">Non per farvi vergognare vi scrivo queste cose, ma per ammonirvi, come figli miei carissimi. </p>
<p class="C4 V15">Potreste infatti avere anche diecimila pedagoghi in Cristo, ma non certo molti padri: sono io che vi ho generato in Cristo Gesù mediante il Vangelo. </p>
<p class="C4 V16">Vi prego, dunque: diventate miei imitatori! </p>
<p class="C4 V17">Per questo vi ho mandato Timòteo, che è mio figlio carissimo e fedele nel Signore: egli vi richiamerà alla memoria il mio modo di vivere in Cristo, come insegno dappertutto in ogni Chiesa. </p>
<p class="C4 V18">Come se io non dovessi venire da voi, alcuni hanno preso a gonfiarsi d’orgoglio. </p>
<p class="C4 V19">Ma da voi verrò presto, se piacerà al Signore, e mi renderò conto non già delle parole di quelli che sono gonfi di orgoglio, ma di ciò che veramente sanno fare. </p>
<p class="C4 V20">Il regno di Dio infatti non consiste in parole, ma in potenza. </p>
<p class="C4 V21">Che cosa volete? Debbo venire da voi con il bastone, o con amore e con dolcezza d’animo? </p>
<p class="C5 V1">Si sente dovunque parlare di immoralità tra voi, e di una immoralità tale che non si riscontra neanche tra i pagani, al punto che uno convive con la moglie di suo padre. </p>
<p class="C5 V2">E voi vi gonfiate di orgoglio, piuttosto che esserne afflitti in modo che venga escluso di mezzo a voi colui che ha compiuto un’azione simile! </p>
<p class="C5 V3">Ebbene, io, assente con il corpo ma presente con lo spirito, ho già giudicato, come se fossi presente, colui che ha compiuto tale azione. </p>
<p class="C5 V4">Nel nome del Signore nostro Gesù, essendo radunati voi e il mio spirito insieme alla potenza del Signore nostro Gesù, </p>
<p class="C5 V5">questo individuo venga consegnato a Satana a rovina della carne, affinché lo spirito possa essere salvato nel giorno del Signore. </p>
<p class="C5 V6">Non è bello che voi vi vantiate. Non sapete che un po’ di lievito fa fermentare tutta la pasta? </p>
<p class="C5 V7">Togliete via il lievito vecchio, per essere pasta nuova, poiché siete azzimi. E infatti Cristo, nostra Pasqua, è stato immolato! </p>
<p class="C5 V8">Celebriamo dunque la festa non con il lievito vecchio, né con lievito di malizia e di perversità, ma con azzimi di sincerità e di verità. </p>
<p class="C5 V9">Vi ho scritto nella lettera di non mescolarvi con chi vive nell’immoralità. </p>
<p class="C5 V10">Non mi riferivo però agli immorali di questo mondo o agli avari, ai ladri o agli idolatri: altrimenti dovreste uscire dal mondo! </p>
<p class="C5 V11">Vi ho scritto di non mescolarvi con chi si dice fratello ed è immorale o avaro o idolatra o maldicente o ubriacone o ladro: con questi tali non dovete neanche mangiare insieme. </p>
<p class="C5 V12">Spetta forse a me giudicare quelli di fuori? Non sono quelli di dentro che voi giudicate? </p>
<p class="C5 V13">Quelli di fuori li giudicherà Dio. Togliete il malvagio di mezzo a voi! </p>
<p class="C6 V1">Quando uno di voi è in lite con un altro, osa forse appellarsi al giudizio degli ingiusti anziché dei santi? </p>
<p class="C6 V2">Non sapete che i santi giudicheranno il mondo? E se siete voi a giudicare il mondo, siete forse indegni di giudizi di minore importanza? </p>
<p class="C6 V3">Non sapete che giudicheremo gli angeli? Quanto più le cose di questa vita! </p>
<p class="C6 V4">Se dunque siete in lite per cose di questo mondo, voi prendete a giudici gente che non ha autorità nella Chiesa? </p>
<p class="C6 V5">Lo dico per vostra vergogna! Sicché non vi sarebbe nessuna persona saggia tra voi, che possa fare da arbitro tra fratello e fratello? </p>
<p class="C6 V6">Anzi, un fratello viene chiamato in giudizio dal fratello, e per di più davanti a non credenti! </p>
<p class="C6 V7">È già per voi una sconfitta avere liti tra voi! Perché non subire piuttosto ingiustizie? Perché non lasciarvi piuttosto privare di ciò che vi appartiene? </p>
<p class="C6 V8">Siete voi invece che commettete ingiustizie e rubate, e questo con i fratelli! </p>
<p class="C6 V9">Non sapete che gli ingiusti non erediteranno il regno di Dio? Non illudetevi: né immorali, né idolatri, né adùlteri, né depravati, né sodomiti, </p>
<p class="C6 V10">né ladri, né avari, né ubriaconi, né calunniatori, né rapinatori erediteranno il regno di Dio. </p>
<p class="C6 V11">E tali eravate alcuni di voi! Ma siete stati lavati, siete stati santificati, siete stati giustificati nel nome del Signore Gesù Cristo e nello Spirito del nostro Dio. </p>
<p class="C6 V12">«Tutto mi è lecito!». Sì, ma non tutto giova. «Tutto mi è lecito!». Sì, ma non mi lascerò dominare da nulla. </p>
<p class="C6 V13">«I cibi sono per il ventre e il ventre per i cibi!». Dio però distruggerà questo e quelli. Il corpo non è per l’impurità, ma per il Signore, e il Signore è per il corpo. </p>
<p class="C6 V14">Dio, che ha risuscitato il Signore, risusciterà anche noi con la sua potenza. </p>
<p class="C6 V15">Non sapete che i vostri corpi sono membra di Cristo? Prenderò dunque le membra di Cristo e ne farò membra di una prostituta? Non sia mai! </p>
<p class="C6 V16">Non sapete che chi si unisce alla prostituta forma con essa un corpo solo? I due – è detto – diventeranno una sola carne. </p>
<p class="C6 V17">Ma chi si unisce al Signore forma con lui un solo spirito. </p>
<p class="C6 V18">State lontani dall’impurità! Qualsiasi peccato l’uomo commetta, è fuori del suo corpo; ma chi si dà all’impurità, pecca contro il proprio corpo. </p>
<p class="C6 V19">Non sapete che il vostro corpo è tempio dello Spirito Santo, che è in voi? Lo avete ricevuto da Dio e voi non appartenete a voi stessi. </p>
<p class="C6 V20">Infatti siete stati comprati a caro prezzo: glorificate dunque Dio nel vostro corpo! </p>
<p class="C7 V1">Riguardo a ciò che mi avete scritto, è cosa buona per l’uomo non toccare donna, </p>
<p class="C7 V2">ma, a motivo dei casi di immoralità, ciascuno abbia la propria moglie e ogni donna il proprio marito. </p>
<p class="C7 V3">Il marito dia alla moglie ciò che le è dovuto; ugualmente anche la moglie al marito. </p>
<p class="C7 V4">La moglie non è padrona del proprio corpo, ma lo è il marito; allo stesso modo anche il marito non è padrone del proprio corpo, ma lo è la moglie. </p>
<p class="C7 V5">Non rifiutatevi l’un l’altro, se non di comune accordo e temporaneamente, per dedicarvi alla preghiera. Poi tornate insieme, perché Satana non vi tenti mediante la vostra incontinenza. </p>
<p class="C7 V6">Questo lo dico per condiscendenza, non per comando. </p>
<p class="C7 V7">Vorrei che tutti fossero come me; ma ciascuno riceve da Dio il proprio dono, chi in un modo, chi in un altro. </p>
<p class="C7 V8">Ai non sposati e alle vedove dico: è cosa buona per loro rimanere come sono io; </p>
<p class="C7 V9">ma se non sanno dominarsi, si sposino: è meglio sposarsi che bruciare. </p>
<p class="C7 V10">Agli sposati ordino, non io, ma il Signore: la moglie non si separi dal marito – </p>
<p class="C7 V11">e qualora si separi, rimanga senza sposarsi o si riconcili con il marito – e il marito non ripudi la moglie. </p>
<p class="C7 V12">Agli altri dico io, non il Signore: se un fratello ha la moglie non credente e questa acconsente a rimanere con lui, non la ripudi; </p>
<p class="C7 V13">e una donna che abbia il marito non credente, se questi acconsente a rimanere con lei, non lo ripudi. </p>
<p class="C7 V14">Il marito non credente, infatti, viene reso santo dalla moglie credente e la moglie non credente viene resa santa dal marito credente; altrimenti i vostri figli sarebbero impuri, ora invece sono santi. </p>
<p class="C7 V15">Ma se il non credente vuole separarsi, si separi; in queste circostanze il fratello o la sorella non sono soggetti a schiavitù: Dio vi ha chiamati a stare in pace! </p>
<p class="C7 V16">E che sai tu, donna, se salverai il marito? O che ne sai tu, uomo, se salverai la moglie? </p>
<p class="C7 V17">Fuori di questi casi, ciascuno – come il Signore gli ha assegnato – continui a vivere come era quando Dio lo ha chiamato; così dispongo in tutte le Chiese. </p>
<p class="C7 V18">Qualcuno è stato chiamato quando era circonciso? Non lo nasconda! È stato chiamato quando non era circonciso? Non si faccia circoncidere! </p>
<p class="C7 V19">La circoncisione non conta nulla, e la non circoncisione non conta nulla; conta invece l’osservanza dei comandamenti di Dio. </p>
<p class="C7 V20">Ciascuno rimanga nella condizione in cui era quando fu chiamato. </p>
<p class="C7 V21">Sei stato chiamato da schiavo? Non ti preoccupare; anche se puoi diventare libero, approfitta piuttosto della tua condizione! </p>
<p class="C7 V22">Perché lo schiavo che è stato chiamato nel Signore è un uomo libero, a servizio del Signore! Allo stesso modo chi è stato chiamato da libero è schiavo di Cristo. </p>
<p class="C7 V23">Siete stati comprati a caro prezzo: non fatevi schiavi degli uomini! </p>
<p class="C7 V24">Ciascuno, fratelli, rimanga davanti a Dio in quella condizione in cui era quando è stato chiamato. </p>
<p class="C7 V25">Riguardo alle vergini, non ho alcun comando dal Signore, ma do un consiglio, come uno che ha ottenuto misericordia dal Signore e merita fiducia. </p>
<p class="C7 V26">Penso dunque che sia bene per l’uomo, a causa delle presenti difficoltà, rimanere così com’è. </p>
<p class="C7 V27">Ti trovi legato a una donna? Non cercare di scioglierti. Sei libero da donna? Non andare a cercarla. </p>
<p class="C7 V28">Però se ti sposi non fai peccato; e se la giovane prende marito, non fa peccato. Tuttavia costoro avranno tribolazioni nella loro vita, e io vorrei risparmiarvele. </p>
<p class="C7 V29">Questo vi dico, fratelli: il tempo si è fatto breve; d’ora innanzi, quelli che hanno moglie, vivano come se non l’avessero; </p>
<p class="C7 V30">quelli che piangono, come se non piangessero; quelli che gioiscono, come se non gioissero; quelli che comprano, come se non possedessero; </p>
<p class="C7 V31">quelli che usano i beni del mondo, come se non li usassero pienamente: passa infatti la figura di questo mondo! </p>
<p class="C7 V32">Io vorrei che foste senza preoccupazioni: chi non è sposato si preoccupa delle cose del Signore, come possa piacere al Signore; </p>
<p class="C7 V33">chi è sposato invece si preoccupa delle cose del mondo, come possa piacere alla moglie, </p>
<p class="C7 V34">e si trova diviso! Così la donna non sposata, come la vergine, si preoccupa delle cose del Signore, per essere santa nel corpo e nello spirito; la donna sposata invece si preoccupa delle cose del mondo, come possa piacere al marito. </p>
<p class="C7 V35">Questo lo dico per il vostro bene: non per gettarvi un laccio, ma perché vi comportiate degnamente e restiate fedeli al Signore, senza deviazioni. </p>
<p class="C7 V36">Se però qualcuno ritiene di non comportarsi in modo conveniente verso la sua vergine, qualora essa abbia passato il fiore dell’età – e conviene che accada così – faccia ciò che vuole: non pecca; si sposino pure! </p>
<p class="C7 V37">Chi invece è fermamente deciso in cuor suo – pur non avendo nessuna necessità, ma essendo arbitro della propria volontà – chi, dunque, ha deliberato in cuor suo di conservare la sua vergine, fa bene. </p>
<p class="C7 V38">In conclusione, colui che dà in sposa la sua vergine fa bene, e chi non la dà in sposa fa meglio. </p>
<p class="C7 V39">La moglie è vincolata per tutto il tempo in cui vive il marito; ma se il marito muore è libera di sposare chi vuole, purché ciò avvenga nel Signore. </p>
<p class="C7 V40">Ma se rimane così com’è, a mio parere è meglio; credo infatti di avere anch’io lo Spirito di Dio. </p>
<p class="C8 V1">Riguardo alle carni sacrificate agli idoli, so che tutti ne abbiamo conoscenza. Ma la conoscenza riempie di orgoglio, mentre l’amore edifica. </p>
<p class="C8 V2">Se qualcuno crede di conoscere qualcosa, non ha ancora imparato come bisogna conoscere. </p>
<p class="C8 V3">Chi invece ama Dio, è da lui conosciuto. </p>
<p class="C8 V4">Riguardo dunque al mangiare le carni sacrificate agli idoli, noi sappiamo che non esiste al mondo alcun idolo e che non c’è alcun dio, se non uno solo. </p>
<p class="C8 V5">In realtà, anche se vi sono cosiddetti dèi sia nel cielo che sulla terra – e difatti ci sono molti dèi e molti signori –, </p>
<p class="C8 V6">per noi c’è un solo Dio, il Padre, dal quale tutto proviene e noi siamo per lui; e un solo Signore, Gesù Cristo, in virtù del quale esistono tutte le cose e noi esistiamo grazie a lui. </p>
<p class="C8 V7">Ma non tutti hanno la conoscenza; alcuni, fino ad ora abituati agli idoli, mangiano le carni come se fossero sacrificate agli idoli, e così la loro coscienza, debole com’è, resta contaminata. </p>
<p class="C8 V8">Non sarà certo un alimento ad avvicinarci a Dio: se non ne mangiamo, non veniamo a mancare di qualcosa; se ne mangiamo, non ne abbiamo un vantaggio. </p>
<p class="C8 V9">Badate però che questa vostra libertà non divenga occasione di caduta per i deboli. </p>
<p class="C8 V10">Se uno infatti vede te, che hai la conoscenza, stare a tavola in un tempio di idoli, la coscienza di quest’uomo debole non sarà forse spinta a mangiare le carni sacrificate agli idoli? </p>
<p class="C8 V11">Ed ecco, per la tua conoscenza, va in rovina il debole, un fratello per il quale Cristo è morto! </p>
<p class="C8 V12">Peccando così contro i fratelli e ferendo la loro coscienza debole, voi peccate contro Cristo. </p>
<p class="C8 V13">Per questo, se un cibo scandalizza il mio fratello, non mangerò mai più carne, per non dare scandalo al mio fratello. </p>
<p class="C9 V1">Non sono forse libero, io? Non sono forse un apostolo? Non ho veduto Gesù, Signore nostro? E non siete voi la mia opera nel Signore? </p>
<p class="C9 V2">Anche se non sono apostolo per altri, almeno per voi lo sono; voi siete nel Signore il sigillo del mio apostolato. </p>
<p class="C9 V3">La mia difesa contro quelli che mi accusano è questa: </p>
<p class="C9 V4">non abbiamo forse il diritto di mangiare e di bere? </p>
<p class="C9 V5">Non abbiamo il diritto di portare con noi una donna credente, come fanno anche gli altri apostoli e i fratelli del Signore e Cefa? </p>
<p class="C9 V6">Oppure soltanto io e Bàrnaba non abbiamo il diritto di non lavorare? </p>
<p class="C9 V7">E chi mai presta servizio militare a proprie spese? Chi pianta una vigna senza mangiarne il frutto? Chi fa pascolare un gregge senza cibarsi del latte del gregge? </p>
<p class="C9 V8">Io non dico questo da un punto di vista umano; è la Legge che dice così. </p>
<p class="C9 V9">Nella legge di Mosè infatti sta scritto: Non metterai la museruola al bue che trebbia. Forse Dio si prende cura dei buoi? </p>
<p class="C9 V10">Oppure lo dice proprio per noi? Certamente fu scritto per noi. Poiché colui che ara, deve arare sperando, e colui che trebbia, trebbiare nella speranza di avere la sua parte. </p>
<p class="C9 V11">Se noi abbiamo seminato in voi beni spirituali, è forse gran cosa se raccoglieremo beni materiali? </p>
<p class="C9 V12">Se altri hanno tale diritto su di voi, noi non l’abbiamo di più? Noi però non abbiamo voluto servirci di questo diritto, ma tutto sopportiamo per non mettere ostacoli al vangelo di Cristo. </p>
<p class="C9 V13">Non sapete che quelli che celebrano il culto, dal culto traggono il vitto, e quelli che servono all’altare, dall’altare ricevono la loro parte? </p>
<p class="C9 V14">Così anche il Signore ha disposto che quelli che annunciano il Vangelo vivano del Vangelo. </p>
<p class="C9 V15">Io invece non mi sono avvalso di alcuno di questi diritti, né ve ne scrivo perché si faccia in tal modo con me; preferirei piuttosto morire. Nessuno mi toglierà questo vanto!</p>
<p class="C9 V16">Infatti annunciare il Vangelo non è per me un vanto, perché è una necessità che mi si impone: guai a me se non annuncio il Vangelo! </p>
<p class="C9 V17">Se lo faccio di mia iniziativa, ho diritto alla ricompensa; ma se non lo faccio di mia iniziativa, è un incarico che mi è stato affidato. </p>
<p class="C9 V18">Qual è dunque la mia ricompensa? Quella di annunciare gratuitamente il Vangelo senza usare il diritto conferitomi dal Vangelo. </p>
<p class="C9 V19">Infatti, pur essendo libero da tutti, mi sono fatto servo di tutti per guadagnarne il maggior numero: </p>
<p class="C9 V20">mi sono fatto come Giudeo per i Giudei, per guadagnare i Giudei. Per coloro che sono sotto la Legge – pur non essendo io sotto la Legge – mi sono fatto come uno che è sotto la Legge, allo scopo di guadagnare coloro che sono sotto la Legge. </p>
<p class="C9 V21">Per coloro che non hanno Legge – pur non essendo io senza la legge di Dio, anzi essendo nella legge di Cristo – mi sono fatto come uno che è senza Legge, allo scopo di guadagnare coloro che sono senza Legge. </p>
<p class="C9 V22">Mi sono fatto debole per i deboli, per guadagnare i deboli; mi sono fatto tutto per tutti, per salvare a ogni costo qualcuno. </p>
<p class="C9 V23">Ma tutto io faccio per il Vangelo, per diventarne partecipe anch’io. </p>
<p class="C9 V24">Non sapete che, nelle corse allo stadio, tutti corrono, ma uno solo conquista il premio? Correte anche voi in modo da conquistarlo! </p>
<p class="C9 V25">Però ogni atleta è disciplinato in tutto; essi lo fanno per ottenere una corona che appassisce, noi invece una che dura per sempre. </p>
<p class="C9 V26">Io dunque corro, ma non come chi è senza mèta; faccio pugilato, ma non come chi batte l’aria; </p>
<p class="C9 V27">anzi tratto duramente il mio corpo e lo riduco in schiavitù, perché non succeda che, dopo avere predicato agli altri, io stesso venga squalificato. </p>
<p class="C10 V1">Non voglio infatti che ignoriate, fratelli, che i nostri padri furono tutti sotto la nube, tutti attraversarono il mare, </p>
<p class="C10 V2">tutti furono battezzati in rapporto a Mosè nella nube e nel mare, </p>
<p class="C10 V3">tutti mangiarono lo stesso cibo spirituale, </p>
<p class="C10 V4">tutti bevvero la stessa bevanda spirituale: bevevano infatti da una roccia spirituale che li accompagnava, e quella roccia era il Cristo. </p>
<p class="C10 V5">Ma la maggior parte di loro non fu gradita a Dio e perciò furono sterminati nel deserto. </p>
<p class="C10 V6">Ciò avvenne come esempio per noi, perché non desiderassimo cose cattive, come essi le desiderarono. </p>
<p class="C10 V7">Non diventate idolatri come alcuni di loro, secondo quanto sta scritto: Il popolo sedette a mangiare e a bere e poi si alzò per divertirsi. </p>
<p class="C10 V8">Non abbandoniamoci all’impurità, come si abbandonarono alcuni di loro e in un solo giorno ne caddero ventitremila. </p>
<p class="C10 V9">Non mettiamo alla prova il Signore, come lo misero alla prova alcuni di loro, e caddero vittime dei serpenti. </p>
<p class="C10 V10">Non mormorate, come mormorarono alcuni di loro, e caddero vittime dello sterminatore. </p>
<p class="C10 V11">Tutte queste cose però accaddero a loro come esempio, e sono state scritte per nostro ammonimento, di noi per i quali è arrivata la fine dei tempi. </p>
<p class="C10 V12">Quindi, chi crede di stare in piedi, guardi di non cadere. </p>
<p class="C10 V13">Nessuna tentazione, superiore alle forze umane, vi ha sorpresi; Dio infatti è degno di fede e non permetterà che siate tentati oltre le vostre forze ma, insieme con la tentazione, vi darà anche il modo di uscirne per poterla sostenere. </p>
<p class="C10 V14">Perciò, miei cari, state lontani dall’idolatria. </p>
<p class="C10 V15">Parlo come a persone intelligenti. Giudicate voi stessi quello che dico: </p>
<p class="C10 V16">il calice della benedizione che noi benediciamo, non è forse comunione con il sangue di Cristo? E il pane che noi spezziamo, non è forse comunione con il corpo di Cristo? </p>
<p class="C10 V17">Poiché vi è un solo pane, noi siamo, benché molti, un solo corpo: tutti infatti partecipiamo all’unico pane. </p>
<p class="C10 V18">Guardate l’Israele secondo la carne: quelli che mangiano le vittime sacrificali non sono forse in comunione con l’altare? </p>
<p class="C10 V19">Che cosa dunque intendo dire? Che la carne sacrificata agli idoli vale qualcosa? O che un idolo vale qualcosa? </p>
<p class="C10 V20">No, ma dico che quei sacrifici sono offerti ai demòni e non a Dio. Ora, io non voglio che voi entriate in comunione con i demòni; </p>
<p class="C10 V21">non potete bere il calice del Signore e il calice dei demòni; non potete partecipare alla mensa del Signore e alla mensa dei demòni. </p>
<p class="C10 V22">O vogliamo provocare la gelosia del Signore? Siamo forse più forti di lui? </p>
<p class="C10 V23">«Tutto è lecito!». Sì, ma non tutto giova. «Tutto è lecito!». Sì, ma non tutto edifica. </p>
<p class="C10 V24">Nessuno cerchi il proprio interesse, ma quello degli altri. </p>
<p class="C10 V25">Tutto ciò che è in vendita sul mercato mangiatelo pure, senza indagare per motivo di coscienza, </p>
<p class="C10 V26">perché del Signore è la terra e tutto ciò che essa contiene. </p>
<p class="C10 V27">Se un non credente vi invita e volete andare, mangiate tutto quello che vi viene posto davanti, senza fare questioni per motivo di coscienza. </p>
<p class="C10 V28">Ma se qualcuno vi dicesse: «È carne immolata in sacrificio», non mangiatela, per riguardo a colui che vi ha avvertito e per motivo di coscienza; </p>
<p class="C10 V29">della coscienza, dico, non tua, ma dell’altro. Per quale motivo, infatti, questa mia libertà dovrebbe essere sottoposta al giudizio della coscienza altrui? </p>
<p class="C10 V30">Se io partecipo alla mensa rendendo grazie, perché dovrei essere rimproverato per ciò di cui rendo grazie? </p>
<p class="C10 V31">Dunque, sia che mangiate sia che beviate sia che facciate qualsiasi altra cosa, fate tutto per la gloria di Dio. </p>
<p class="C10 V32">Non siate motivo di scandalo né ai Giudei, né ai Greci, né alla Chiesa di Dio; </p>
<p class="C10 V33">così come io mi sforzo di piacere a tutti in tutto, senza cercare il mio interesse ma quello di molti, perché giungano alla salvezza. </p>
<p class="C11 V1">Diventate miei imitatori, come io lo sono di Cristo. </p>
<p class="C11 V2">Vi lodo perché in ogni cosa vi ricordate di me e conservate le tradizioni così come ve le ho trasmesse. </p>
<p class="C11 V3">Voglio però che sappiate che di ogni uomo il capo è Cristo, e capo della donna è l’uomo, e capo di Cristo è Dio. </p>
<p class="C11 V4">Ogni uomo che prega o profetizza con il capo coperto, manca di riguardo al proprio capo. </p>
<p class="C11 V5">Ma ogni donna che prega o profetizza a capo scoperto, manca di riguardo al proprio capo, perché è come se fosse rasata. </p>
<p class="C11 V6">Se dunque una donna non vuole coprirsi, si tagli anche i capelli! Ma se è vergogna per una donna tagliarsi i capelli o radersi, allora si copra. </p>
<p class="C11 V7">L’uomo non deve coprirsi il capo, perché egli è immagine e gloria di Dio; la donna invece è gloria dell’uomo. </p>
<p class="C11 V8">E infatti non è l’uomo che deriva dalla donna, ma la donna dall’uomo; </p>
<p class="C11 V9">né l’uomo fu creato per la donna, ma la donna per l’uomo. </p>
<p class="C11 V10">Per questo la donna deve avere sul capo un segno di autorità a motivo degli angeli. </p>
<p class="C11 V11">Tuttavia, nel Signore, né la donna è senza l’uomo, né l’uomo è senza la donna. </p>
<p class="C11 V12">Come infatti la donna deriva dall’uomo, così l’uomo ha vita dalla donna; tutto poi proviene da Dio. </p>
<p class="C11 V13">Giudicate voi stessi: è conveniente che una donna preghi Dio col capo scoperto? </p>
<p class="C11 V14">Non è forse la natura stessa a insegnarci che è indecoroso per l’uomo lasciarsi crescere i capelli, </p>
<p class="C11 V15">mentre è una gloria per la donna lasciarseli crescere? La lunga capigliatura le è stata data a modo di velo. </p>
<p class="C11 V16">Se poi qualcuno ha il gusto della contestazione, noi non abbiamo questa consuetudine e neanche le Chiese di Dio. </p>
<p class="C11 V17">Mentre vi do queste istruzioni, non posso lodarvi, perché vi riunite insieme non per il meglio, ma per il peggio. </p>
<p class="C11 V18">Innanzi tutto sento dire che, quando vi radunate in assemblea, vi sono divisioni tra voi, e in parte lo credo. </p>
<p class="C11 V19">È necessario infatti che sorgano fazioni tra voi, perché in mezzo a voi si manifestino quelli che hanno superato la prova. </p>
<p class="C11 V20">Quando dunque vi radunate insieme, il vostro non è più un mangiare la cena del Signore. </p>
<p class="C11 V21">Ciascuno infatti, quando siete a tavola, comincia a prendere il proprio pasto e così uno ha fame, l’altro è ubriaco. </p>
<p class="C11 V22">Non avete forse le vostre case per mangiare e per bere? O volete gettare il disprezzo sulla Chiesa di Dio e umiliare chi non ha niente? Che devo dirvi? Lodarvi? In questo non vi lodo! </p>
<p class="C11 V23">Io, infatti, ho ricevuto dal Signore quello che a mia volta vi ho trasmesso: il Signore Gesù, nella notte in cui veniva tradito, prese del pane </p>
<p class="C11 V24">e, dopo aver reso grazie, lo spezzò e disse: «Questo è il mio corpo, che è per voi; fate questo in memoria di me». </p>
<p class="C11 V25">Allo stesso modo, dopo aver cenato, prese anche il calice, dicendo: «Questo calice è la nuova alleanza nel mio sangue; fate questo, ogni volta che ne bevete, in memoria di me». </p>
<p class="C11 V26">Ogni volta infatti che mangiate questo pane e bevete al calice, voi annunciate la morte del Signore, finché egli venga. </p>
<p class="C11 V27">Perciò chiunque mangia il pane o beve al calice del Signore in modo indegno, sarà colpevole verso il corpo e il sangue del Signore. </p>
<p class="C11 V28">Ciascuno, dunque, esamini se stesso e poi mangi del pane e beva dal calice; </p>
<p class="C11 V29">perché chi mangia e beve senza riconoscere il corpo del Signore, mangia e beve la propria condanna. </p>
<p class="C11 V30">È per questo che tra voi ci sono molti ammalati e infermi, e un buon numero sono morti. </p>
<p class="C11 V31">Se però ci esaminassimo attentamente da noi stessi, non saremmo giudicati; </p>
<p class="C11 V32">quando poi siamo giudicati dal Signore, siamo da lui ammoniti per non essere condannati insieme con il mondo. </p>
<p class="C11 V33">Perciò, fratelli miei, quando vi radunate per la cena, aspettatevi gli uni gli altri. </p>
<p class="C11 V34">E se qualcuno ha fame, mangi a casa, perché non vi raduniate a vostra condanna. Quanto alle altre cose, le sistemerò alla mia venuta. </p>
<p class="C12 V1">Riguardo ai doni dello Spirito, fratelli, non voglio lasciarvi nell’ignoranza. </p>
<p class="C12 V2">Voi sapete infatti che, quando eravate pagani, vi lasciavate trascinare senza alcun controllo verso gli idoli muti. </p>
<p class="C12 V3">Perciò io vi dichiaro: nessuno che parli sotto l’azione dello Spirito di Dio può dire: «Gesù è anàtema!»; e nessuno può dire: «Gesù è Signore!», se non sotto l’azione dello Spirito Santo. </p>
<p class="C12 V4">Vi sono diversi carismi, ma uno solo è lo Spirito; </p>
<p class="C12 V5">vi sono diversi ministeri, ma uno solo è il Signore; </p>
<p class="C12 V6">vi sono diverse attività, ma uno solo è Dio, che opera tutto in tutti. </p>
<p class="C12 V7">A ciascuno è data una manifestazione particolare dello Spirito per il bene comune: </p>
<p class="C12 V8">a uno infatti, per mezzo dello Spirito, viene dato il linguaggio di sapienza; a un altro invece, dallo stesso Spirito, il linguaggio di conoscenza; </p>
<p class="C12 V9">a uno, nello stesso Spirito, la fede; a un altro, nell’unico Spirito, il dono delle guarigioni; </p>
<p class="C12 V10">a uno il potere dei miracoli; a un altro il dono della profezia; a un altro il dono di discernere gli spiriti; a un altro la varietà delle lingue; a un altro l’interpretazione delle lingue. </p>
<p class="C12 V11">Ma tutte queste cose le opera l’unico e medesimo Spirito, distribuendole a ciascuno come vuole. </p>
<p class="C12 V12">Come infatti il corpo è uno solo e ha molte membra, e tutte le membra del corpo, pur essendo molte, sono un corpo solo, così anche il Cristo. </p>
<p class="C12 V13">Infatti noi tutti siamo stati battezzati mediante un solo Spirito in un solo corpo, Giudei o Greci, schiavi o liberi; e tutti siamo stati dissetati da un solo Spirito. </p>
<p class="C12 V14">E infatti il corpo non è formato da un membro solo, ma da molte membra. </p>
<p class="C12 V15">Se il piede dicesse: «Poiché non sono mano, non appartengo al corpo», non per questo non farebbe parte del corpo. </p>
<p class="C12 V16">E se l’orecchio dicesse: «Poiché non sono occhio, non appartengo al corpo», non per questo non farebbe parte del corpo. </p>
<p class="C12 V17">Se tutto il corpo fosse occhio, dove sarebbe l’udito? Se tutto fosse udito, dove sarebbe l’odorato? </p>
<p class="C12 V18">Ora, invece, Dio ha disposto le membra del corpo in modo distinto, come egli ha voluto. </p>
<p class="C12 V19">Se poi tutto fosse un membro solo, dove sarebbe il corpo? </p>
<p class="C12 V20">Invece molte sono le membra, ma uno solo è il corpo. </p>
<p class="C12 V21">Non può l’occhio dire alla mano: «Non ho bisogno di te»; oppure la testa ai piedi: «Non ho bisogno di voi». </p>
<p class="C12 V22">Anzi proprio le membra del corpo che sembrano più deboli sono le più necessarie; </p>
<p class="C12 V23">e le parti del corpo che riteniamo meno onorevoli le circondiamo di maggiore rispetto, e quelle indecorose sono trattate con maggiore decenza, </p>
<p class="C12 V24">mentre quelle decenti non ne hanno bisogno. Ma Dio ha disposto il corpo conferendo maggiore onore a ciò che non ne ha, </p>
<p class="C12 V25">perché nel corpo non vi sia divisione, ma anzi le varie membra abbiano cura le une delle altre. </p>
<p class="C12 V26">Quindi se un membro soffre, tutte le membra soffrono insieme; e se un membro è onorato, tutte le membra gioiscono con lui. </p>
<p class="C12 V27">Ora voi siete corpo di Cristo e, ognuno secondo la propria parte, sue membra. </p>
<p class="C12 V28">Alcuni perciò Dio li ha posti nella Chiesa in primo luogo come apostoli, in secondo luogo come profeti, in terzo luogo come maestri; poi ci sono i miracoli, quindi il dono delle guarigioni, di assistere, di governare, di parlare varie lingue. </p>
<p class="C12 V29">Sono forse tutti apostoli? Tutti profeti? Tutti maestri? Tutti fanno miracoli? </p>
<p class="C12 V30">Tutti possiedono il dono delle guarigioni? Tutti parlano lingue? Tutti le interpretano? </p>
<p class="C12 V31">Desiderate invece intensamente i carismi più grandi. E allora, vi mostro la via più sublime. </p>
<p class="C13 V1">Se parlassi le lingue degli uomini e degli angeli, ma non avessi la carità, sarei come bronzo che rimbomba o come cimbalo che strepita. </p>
<p class="C13 V2">E se avessi il dono della profezia, se conoscessi tutti i misteri e avessi tutta la conoscenza, se possedessi tanta fede da trasportare le montagne, ma non avessi la carità, non sarei nulla. </p>
<p class="C13 V3">E se anche dessi in cibo tutti i miei beni e consegnassi il mio corpo per averne vanto, ma non avessi la carità, a nulla mi servirebbe. </p>
<p class="C13 V4">La carità è magnanima, benevola è la carità; non è invidiosa, non si vanta, non si gonfia d’orgoglio, </p>
<p class="C13 V5">non manca di rispetto, non cerca il proprio interesse, non si adira, non tiene conto del male ricevuto, </p>
<p class="C13 V6">non gode dell’ingiustizia ma si rallegra della verità. </p>
<p class="C13 V7">Tutto scusa, tutto crede, tutto spera, tutto sopporta. </p>
<p class="C13 V8">La carità non avrà mai fine. Le profezie scompariranno, il dono delle lingue cesserà e la conoscenza svanirà. </p>
<p class="C13 V9">Infatti, in modo imperfetto noi conosciamo e in modo imperfetto profetizziamo. </p>
<p class="C13 V10">Ma quando verrà ciò che è perfetto, quello che è imperfetto scomparirà. </p>
<p class="C13 V11">Quand’ero bambino, parlavo da bambino, pensavo da bambino, ragionavo da bambino. Divenuto uomo, ho eliminato ciò che è da bambino. </p>
<p class="C13 V12">Adesso noi vediamo in modo confuso, come in uno specchio; allora invece vedremo faccia a faccia. Adesso conosco in modo imperfetto, ma allora conoscerò perfettamente, come anch’io sono conosciuto. </p>
<p class="C13 V13">Ora dunque rimangono queste tre cose: la fede, la speranza e la carità. Ma la più grande di tutte è la carità! </p>
<p class="C14 V1">Aspirate alla carità. Desiderate intensamente i doni dello Spirito, soprattutto la profezia. </p>
<p class="C14 V2">Chi infatti parla con il dono delle lingue non parla agli uomini ma a Dio poiché, mentre dice per ispirazione cose misteriose, nessuno comprende. </p>
<p class="C14 V3">Chi profetizza, invece, parla agli uomini per loro edificazione, esortazione e conforto. </p>
<p class="C14 V4">Chi parla con il dono delle lingue edifica se stesso, chi profetizza edifica l’assemblea. </p>
<p class="C14 V5">Vorrei vedervi tutti parlare con il dono delle lingue, ma preferisco che abbiate il dono della profezia. In realtà colui che profetizza è più grande di colui che parla con il dono delle lingue, a meno che le interpreti, perché l’assemblea ne riceva edificazione. </p>
<p class="C14 V6">E ora, fratelli, supponiamo che io venga da voi parlando con il dono delle lingue. In che cosa potrei esservi utile, se non vi comunicassi una rivelazione o una conoscenza o una profezia o un insegnamento? </p>
<p class="C14 V7">Ad esempio: se gli oggetti inanimati che emettono un suono, come il flauto o la cetra, non producono i suoni distintamente, in che modo si potrà distinguere ciò che si suona col flauto da ciò che si suona con la cetra? </p>
<p class="C14 V8">E se la tromba emette un suono confuso, chi si preparerà alla battaglia? </p>
<p class="C14 V9">Così anche voi, se non pronunciate parole chiare con la lingua, come si potrà comprendere ciò che andate dicendo? Parlereste al vento! </p>
<p class="C14 V10">Chissà quante varietà di lingue vi sono nel mondo e nulla è senza un proprio linguaggio. </p>
<p class="C14 V11">Ma se non ne conosco il senso, per colui che mi parla sono uno straniero, e chi mi parla è uno straniero per me. </p>
<p class="C14 V12">Così anche voi, poiché desiderate i doni dello Spirito, cercate di averne in abbondanza, per l’edificazione della comunità. </p>
<p class="C14 V13">Perciò chi parla con il dono delle lingue, preghi di saperle interpretare. </p>
<p class="C14 V14">Quando infatti prego con il dono delle lingue, il mio spirito prega, ma la mia intelligenza rimane senza frutto. </p>
<p class="C14 V15">Che fare dunque? Pregherò con lo spirito, ma pregherò anche con l’intelligenza; canterò con lo spirito, ma canterò anche con l’intelligenza. </p>
<p class="C14 V16">Altrimenti, se tu dai lode a Dio soltanto con lo spirito, in che modo colui che sta fra i non iniziati potrebbe dire l’Amen al tuo ringraziamento, dal momento che non capisce quello che dici? </p>
<p class="C14 V17">Tu, certo, fai un bel ringraziamento, ma l’altro non viene edificato. </p>
<p class="C14 V18">Grazie a Dio, io parlo con il dono delle lingue più di tutti voi; </p>
<p class="C14 V19">ma in assemblea preferisco dire cinque parole con la mia intelligenza per istruire anche gli altri, piuttosto che diecimila parole con il dono delle lingue. </p>
<p class="C14 V20">Fratelli, non comportatevi da bambini nei giudizi. Quanto a malizia, siate bambini, ma quanto a giudizi, comportatevi da uomini maturi. </p>
<p class="C14 V21">Sta scritto nella Legge: In altre lingue e con labbra di stranieri parlerò a questo popolo, ma neanche così mi ascolteranno, dice il Signore. </p>
<p class="C14 V22">Quindi le lingue non sono un segno per quelli che credono, ma per quelli che non credono, mentre la profezia non è per quelli che non credono, ma per quelli che credono. </p>
<p class="C14 V23">Quando si raduna tutta la comunità nello stesso luogo, se tutti parlano con il dono delle lingue e sopraggiunge qualche non iniziato o non credente, non dirà forse che siete pazzi? </p>
<p class="C14 V24">Se invece tutti profetizzano e sopraggiunge qualche non credente o non iniziato, verrà da tutti convinto del suo errore e da tutti giudicato, </p>
<p class="C14 V25">i segreti del suo cuore saranno manifestati e così, prostrandosi a terra, adorerà Dio, proclamando: Dio è veramente fra voi! </p>
<p class="C14 V26">Che fare dunque, fratelli? Quando vi radunate, uno ha un salmo, un altro ha un insegnamento; uno ha una rivelazione, uno ha il dono delle lingue, un altro ha quello di interpretarle: tutto avvenga per l’edificazione. </p>
<p class="C14 V27">Quando si parla con il dono delle lingue, siano in due, o al massimo in tre, a parlare, uno alla volta, e vi sia uno che faccia da interprete. </p>
<p class="C14 V28">Se non vi è chi interpreta, ciascuno di loro taccia nell’assemblea e parli solo a se stesso e a Dio. </p>
<p class="C14 V29">I profeti parlino in due o tre e gli altri giudichino. </p>
<p class="C14 V30">Ma se poi uno dei presenti riceve una rivelazione, il primo taccia: </p>
<p class="C14 V31">uno alla volta, infatti, potete tutti profetare, perché tutti possano imparare ed essere esortati. </p>
<p class="C14 V32">Le ispirazioni dei profeti sono sottomesse ai profeti, </p>
<p class="C14 V33">perché Dio non è un Dio di disordine, ma di pace. Come in tutte le comunità dei santi, </p>
<p class="C14 V34">le donne nelle assemblee tacciano perché non è loro permesso parlare; stiano invece sottomesse, come dice anche la Legge. </p>
<p class="C14 V35">Se vogliono imparare qualche cosa, interroghino a casa i loro mariti, perché è sconveniente per una donna parlare in assemblea. </p>
<p class="C14 V36">Da voi, forse, è partita la parola di Dio? O è giunta soltanto a voi? </p>
<p class="C14 V37">Chi ritiene di essere profeta o dotato di doni dello Spirito, deve riconoscere che quanto vi scrivo è comando del Signore. </p>
<p class="C14 V38">Se qualcuno non lo riconosce, neppure lui viene riconosciuto. </p>
<p class="C14 V39">Dunque, fratelli miei, desiderate intensamente la profezia e, quanto al parlare con il dono delle lingue, non impeditelo. </p>
<p class="C14 V40">Tutto però avvenga decorosamente e con ordine. </p>
<p class="C15 V1">Vi proclamo poi, fratelli, il Vangelo che vi ho annunciato e che voi avete ricevuto, nel quale restate saldi </p>
<p class="C15 V2">e dal quale siete salvati, se lo mantenete come ve l’ho annunciato. A meno che non abbiate creduto invano! </p>
<p class="C15 V3">A voi infatti ho trasmesso, anzitutto, quello che anch’io ho ricevuto, cioè che Cristo morì per i nostri peccati secondo le Scritture e che </p>
<p class="C15 V4">fu sepolto e che è risorto il terzo giorno secondo le Scritture </p>
<p class="C15 V5">e che apparve a Cefa e quindi ai Dodici. </p>
<p class="C15 V6">In seguito apparve a più di cinquecento fratelli in una sola volta: la maggior parte di essi vive ancora, mentre alcuni sono morti. </p>
<p class="C15 V7">Inoltre apparve a Giacomo, e quindi a tutti gli apostoli. </p>
<p class="C15 V8">Ultimo fra tutti apparve anche a me come a un aborto. </p>
<p class="C15 V9">Io infatti sono il più piccolo tra gli apostoli e non sono degno di essere chiamato apostolo perché ho perseguitato la Chiesa di Dio. </p>
<p class="C15 V10">Per grazia di Dio, però, sono quello che sono, e la sua grazia in me non è stata vana. Anzi, ho faticato più di tutti loro, non io però, ma la grazia di Dio che è con me. </p>
<p class="C15 V11">Dunque, sia io che loro, così predichiamo e così avete creduto. </p>
<p class="C15 V12">Ora, se si annuncia che Cristo è risorto dai morti, come possono dire alcuni tra voi che non vi è risurrezione dei morti? </p>
<p class="C15 V13">Se non vi è risurrezione dei morti, neanche Cristo è risorto! </p>
<p class="C15 V14">Ma se Cristo non è risorto, vuota allora è la nostra predicazione, vuota anche la vostra fede. </p>
<p class="C15 V15">Noi, poi, risultiamo falsi testimoni di Dio, perché contro Dio abbiamo testimoniato che egli ha risuscitato il Cristo mentre di fatto non lo ha risuscitato, se è vero che i morti non risorgono. </p>
<p class="C15 V16">Se infatti i morti non risorgono, neanche Cristo è risorto; </p>
<p class="C15 V17">ma se Cristo non è risorto, vana è la vostra fede e voi siete ancora nei vostri peccati. </p>
<p class="C15 V18">Perciò anche quelli che sono morti in Cristo sono perduti. </p>
<p class="C15 V19">Se noi abbiamo avuto speranza in Cristo soltanto per questa vita, siamo da commiserare più di tutti gli uomini. </p>
<p class="C15 V20">Ora, invece, Cristo è risorto dai morti, primizia di coloro che sono morti. </p>
<p class="C15 V21">Perché, se per mezzo di un uomo venne la morte, per mezzo di un uomo verrà anche la risurrezione dei morti. </p>
<p class="C15 V22">Come infatti in Adamo tutti muoiono, così in Cristo tutti riceveranno la vita. </p>
<p class="C15 V23">Ognuno però al suo posto: prima Cristo, che è la primizia; poi, alla sua venuta, quelli che sono di Cristo. </p>
<p class="C15 V24">Poi sarà la fine, quando egli consegnerà il regno a Dio Padre, dopo avere ridotto al nulla ogni Principato e ogni Potenza e Forza. </p>
<p class="C15 V25">È necessario infatti che egli regni finché non abbia posto tutti i nemici sotto i suoi piedi. </p>
<p class="C15 V26">L’ultimo nemico a essere annientato sarà la morte, </p>
<p class="C15 V27">perché ogni cosa ha posto sotto i suoi piedi. Però, quando dice che ogni cosa è stata sottoposta, è chiaro che si deve eccettuare Colui che gli ha sottomesso ogni cosa. </p>
<p class="C15 V28">E quando tutto gli sarà stato sottomesso, anch’egli, il Figlio, sarà sottomesso a Colui che gli ha sottomesso ogni cosa, perché Dio sia tutto in tutti. </p>
<p class="C15 V29">Altrimenti, che cosa faranno quelli che si fanno battezzare per i morti? Se davvero i morti non risorgono, perché si fanno battezzare per loro? </p>
<p class="C15 V30">E perché noi ci esponiamo continuamente al pericolo? </p>
<p class="C15 V31">Ogni giorno io vado incontro alla morte, come è vero che voi, fratelli, siete il mio vanto in Cristo Gesù, nostro Signore! </p>
<p class="C15 V32">Se soltanto per ragioni umane io avessi combattuto a Èfeso contro le belve, a che mi gioverebbe? Se i morti non risorgono, mangiamo e beviamo, perché domani moriremo. </p>
<p class="C15 V33">Non lasciatevi ingannare: «Le cattive compagnie corrompono i buoni costumi». </p>
<p class="C15 V34">Tornate in voi stessi, come è giusto, e non peccate! Alcuni infatti dimostrano di non conoscere Dio; ve lo dico a vostra vergogna. </p>
<p class="C15 V35">Ma qualcuno dirà: «Come risorgono i morti? Con quale corpo verranno?». </p>
<p class="C15 V36">Stolto! Ciò che tu semini non prende vita, se prima non muore. </p>
<p class="C15 V37">Quanto a ciò che semini, non semini il corpo che nascerà, ma un semplice chicco di grano o di altro genere. </p>
<p class="C15 V38">E Dio gli dà un corpo come ha stabilito, e a ciascun seme il proprio corpo. </p>
<p class="C15 V39">Non tutti i corpi sono uguali: altro è quello degli uomini e altro quello degli animali; altro quello degli uccelli e altro quello dei pesci. </p>
<p class="C15 V40">Vi sono corpi celesti e corpi terrestri, ma altro è lo splendore dei corpi celesti, altro quello dei corpi terrestri. </p>
<p class="C15 V41">Altro è lo splendore del sole, altro lo splendore della luna e altro lo splendore delle stelle. Ogni stella infatti differisce da un’altra nello splendore. </p>
<p class="C15 V42">Così anche la risurrezione dei morti: è seminato nella corruzione, risorge nell’incorruttibilità; </p>
<p class="C15 V43">è seminato nella miseria, risorge nella gloria; è seminato nella debolezza, risorge nella potenza; </p>
<p class="C15 V44">è seminato corpo animale, risorge corpo spirituale. Se c’è un corpo animale, vi è anche un corpo spirituale. Sta scritto infatti che </p>
<p class="C15 V45">il primo uomo, Adamo, divenne un essere vivente, ma l’ultimo Adamo divenne spirito datore di vita. </p>
<p class="C15 V46">Non vi fu prima il corpo spirituale, ma quello animale, e poi lo spirituale. </p>
<p class="C15 V47">Il primo uomo, tratto dalla terra, è fatto di terra; il secondo uomo viene dal cielo. </p>
<p class="C15 V48">Come è l’uomo terreno, così sono quelli di terra; e come è l’uomo celeste, così anche i celesti. </p>
<p class="C15 V49">E come eravamo simili all’uomo terreno, così saremo simili all’uomo celeste. </p>
<p class="C15 V50">Vi dico questo, o fratelli: carne e sangue non possono ereditare il regno di Dio, né ciò che si corrompe può ereditare l’incorruttibilità. </p>
<p class="C15 V51">Ecco, io vi annuncio un mistero: noi tutti non moriremo, ma tutti saremo trasformati, </p>
<p class="C15 V52">in un istante, in un batter d’occhio, al suono dell’ultima tromba. Essa infatti suonerà e i morti risorgeranno incorruttibili e noi saremo trasformati. </p>
<p class="C15 V53">È necessario infatti che questo corpo corruttibile si vesta d’incorruttibilità e questo corpo mortale si vesta d’immortalità. </p>
<p class="C15 V54">Quando poi questo corpo corruttibile si sarà vestito d’incorruttibilità e questo corpo mortale d’immortalità, si compirà la parola della Scrittura: La morte è stata inghiottita nella vittoria. </p>
<p class="C15 V55">Dov’è, o morte, la tua vittoria? Dov’è, o morte, il tuo pungiglione? </p>
<p class="C15 V56">Il pungiglione della morte è il peccato e la forza del peccato è la Legge. </p>
<p class="C15 V57">Siano rese grazie a Dio, che ci dà la vittoria per mezzo del Signore nostro Gesù Cristo! </p>
<p class="C15 V58">Perciò, fratelli miei carissimi, rimanete saldi e irremovibili, progredendo sempre più nell’opera del Signore, sapendo che la vostra fatica non è vana nel Signore. </p>
<p class="C16 V1">Riguardo poi alla colletta in favore dei santi, fate anche voi come ho ordinato alle Chiese della Galazia. </p>
<p class="C16 V2">Ogni primo giorno della settimana ciascuno di voi metta da parte ciò che è riuscito a risparmiare, perché le collette non si facciano quando verrò. </p>
<p class="C16 V3">Quando arriverò, quelli che avrete scelto li manderò io con una mia lettera per portare il dono della vostra generosità a Gerusalemme. </p>
<p class="C16 V4">E se converrà che vada anch’io, essi verranno con me. </p>
<p class="C16 V5">Verrò da voi dopo aver attraversato la Macedonia, perché la Macedonia intendo solo attraversarla; </p>
<p class="C16 V6">ma forse mi fermerò da voi o anche passerò l’inverno, perché prepariate il necessario per dove andrò. </p>
<p class="C16 V7">Non voglio infatti vedervi solo di passaggio, ma spero di trascorrere un po’ di tempo con voi, se il Signore lo permetterà. </p>
<p class="C16 V8">Mi fermerò tuttavia a Èfeso fino a Pentecoste, </p>
<p class="C16 V9">perché mi si è aperta una porta grande e propizia e gli avversari sono molti. </p>
<p class="C16 V10">Se verrà Timòteo, fate che non si trovi in soggezione presso di voi: anche lui infatti lavora come me per l’opera del Signore. </p>
<p class="C16 V11">Nessuno dunque gli manchi di rispetto; al contrario, congedatelo in pace perché ritorni presso di me: io lo aspetto con i fratelli. </p>
<p class="C16 V12">Riguardo al fratello Apollo, l’ho pregato vivamente di venire da voi con i fratelli, ma non ha voluto assolutamente saperne di partire ora; verrà tuttavia quando ne avrà l’occasione. </p>
<p class="C16 V13">Vigilate, state saldi nella fede, comportatevi in modo virile, siate forti. </p>
<p class="C16 V14">Tutto si faccia tra voi nella carità. </p>
<p class="C16 V15">Una raccomandazione ancora, fratelli: conoscete la famiglia di Stefanàs. Furono i primi credenti dell’Acaia e hanno dedicato se stessi a servizio dei santi. </p>
<p class="C16 V16">Siate anche voi sottomessi verso costoro e verso quanti collaborano e si affaticano con loro. </p>
<p class="C16 V17">Io mi rallegro della visita di Stefanàs, di Fortunato e di Acàico, i quali hanno supplito alla vostra assenza: </p>
<p class="C16 V18">hanno allietato il mio spirito e allieteranno anche il vostro. Apprezzate persone come queste. </p>
<p class="C16 V19">Le Chiese dell’Asia vi salutano. Vi salutano molto nel Signore Aquila e Prisca, con la comunità che si raduna nella loro casa. </p>
<p class="C16 V20">Vi salutano tutti i fratelli. Salutatevi a vicenda con il bacio santo. </p>
<p class="C16 V21">Il saluto è di mia mano, di Paolo. </p>
<p class="C16 V22">Se qualcuno non ama il Signore, sia anàtema! Maràna tha! </p>
<p class="C16 V23">La grazia del Signore Gesù sia con voi. </p>
<p class="C16 V24">Il mio amore con tutti voi in Cristo Gesù! </p>
</div>
</div>
<div class="edizione CEI1974">
<div class="libro 1Cor">
<p class="CCAPITOLO VVERSO">TESTO</p>
<p class="C1 V1">Paolo, chiamato ad essere apostolo di Gesù Cristo per volontà di Dio, e il fratello Sòstene,</p>
<p class="C1 V2">alla Chiesa di Dio che è in Corinto, a coloro che sono stati santificati in Cristo Gesù, chiamati ad essere santi insieme a tutti quelli che in ogni luogo invocano il nome del Signore nostro Gesù Cristo, Signore nostro e loro:</p>
<p class="C1 V3">grazia a voi e pace da Dio Padre nostro e dal Signore Gesù Cristo.</p>
<p class="C1 V4">Ringrazio continuamente il mio Dio per voi, a motivo della grazia di Dio che vi è stata data in Cristo Gesù,</p>
<p class="C1 V5">perché in lui siete stati arricchiti di tutti i doni, quelli della parola e quelli della scienza.</p>
<p class="C1 V6">La testimonianza di Cristo si è infatti stabilita tra voi così saldamente,</p>
<p class="C1 V7">che nessun dono di grazia più vi manca, mentre aspettate la manifestazione del Signore nostro Gesù Cristo.</p>
<p class="C1 V8">Egli vi confermerà sino alla fine, irreprensibili nel giorno del Signore nostro Gesù Cristo:</p>
<p class="C1 V9">fedele è Dio, dal quale siete stati chiamati alla comunione del Figlio suo Gesù Cristo, Signore nostro!</p>
<p class="C1 V10">Vi esorto pertanto, fratelli, per il nome del Signore nostro Gesù Cristo, ad essere tutti unanimi nel parlare, perché non vi siano divisioni tra voi, ma siate in perfetta unione di pensiero e d'intenti.</p>
<p class="C1 V11">Mi è stato segnalato infatti a vostro riguardo, fratelli, dalla gente di Cloe, che vi sono discordie tra voi.</p>
<p class="C1 V12">Mi riferisco al fatto che ciascuno di voi dice: «Io sono di Paolo», «Io invece sono di Apollo», «E io di Cefa», «E io di Cristo!».</p>
<p class="C1 V13">Cristo è stato forse diviso? Forse Paolo è stato crocifisso per voi, o è nel nome di Paolo che siete stati battezzati?</p>
<p class="C1 V14">Ringrazio Dio di non aver battezzato nessuno di voi, se non Crispo e Gaio,</p>
<p class="C1 V15">perché nessuno possa dire che siete stati battezzati nel mio nome.</p>
<p class="C1 V16">Ho battezzato, è vero, anche la famiglia di Stefana, ma degli altri non so se abbia battezzato alcuno.</p>
<p class="C1 V17">Cristo infatti non mi ha mandato a battezzare, ma a predicare il vangelo; non però con un discorso sapiente, perché non venga resa vana la croce di Cristo.</p>
<p class="C1 V18">La parola della croce infatti è stoltezza per quelli che vanno in perdizione, ma per quelli che si salvano, per noi, è potenza di Dio.</p>
<p class="C1 V19">Sta scritto infatti: Distruggerò la sapienza dei sapienti e annullerò l'intelligenza degli intelligenti.</p>
<p class="C1 V20">Dov'è il sapiente? Dov'è il dotto? Dove mai il sottile ragionatore di questo mondo? Non ha forse Dio dimostrato stolta la sapienza di questo mondo?</p>
<p class="C1 V21">Poiché, infatti, nel disegno sapiente di Dio il mondo, con tutta la sua sapienza, non ha conosciuto Dio, è piaciuto a Dio di salvare i credenti con la stoltezza della predicazione.</p>
<p class="C1 V22">E mentre i Giudei chiedono i miracoli e i Greci cercano la sapienza,</p>
<p class="C1 V23">noi predichiamo Cristo crocifisso, scandalo per i Giudei, stoltezza per i pagani;</p>
<p class="C1 V24">ma per coloro che sono chiamati, sia Giudei che Greci, predichiamo Cristo potenza di Dio e sapienza di Dio.</p>
<p class="C1 V25">Perché ciò che è stoltezza di Dio è più sapiente degli uomini, e ciò che è debolezza di Dio è più forte degli uomini.</p>
<p class="C1 V26">Considerate infatti la vostra chiamata, fratelli: non ci sono tra voi molti sapienti secondo la carne, non molti potenti, non molti nobili.</p>
<p class="C1 V27">Ma Dio ha scelto ciò che nel mondo è stolto per confondere i sapienti, Dio ha scelto ciò che nel mondo è debole per confondere i forti,</p>
<p class="C1 V28">Dio ha scelto ciò che nel mondo è ignobile e disprezzato e ciò che è nulla per ridurre a nulla le cose che sono,</p>
<p class="C1 V29">perché nessun uomo possa gloriarsi davanti a Dio.</p>
<p class="C1 V30">Ed è per lui che voi siete in Cristo Gesù, il quale per opera di Dio è diventato per noi sapienza, giustizia, santificazione e redenzione,</p>
<p class="C1 V31">perché, come sta scritto: Chi si vanta si vanti nel Signore.</p>
<p class="C2 V1">Anch'io, o fratelli, quando sono venuto tra voi, non mi sono presentato ad annunziarvi la testimonianza di Dio con sublimità di parola o di sapienza.</p>
<p class="C2 V2">Io ritenni infatti di non sapere altro in mezzo a voi se non Gesù Cristo, e questi crocifisso.</p>
<p class="C2 V3">Io venni in mezzo a voi in debolezza e con molto timore e trepidazione;</p>
<p class="C2 V4">e la mia parola e il mio messaggio non si basarono su discorsi persuasivi di sapienza, ma sulla manifestazione dello Spirito e della sua potenza,</p>
<p class="C2 V5">perché la vostra fede non fosse fondata sulla sapienza umana, ma sulla potenza di Dio.</p>
<p class="C2 V6">Tra i perfetti parliamo, sì, di sapienza, ma di una sapienza che non è di questo mondo, né dei dominatori di questo mondo che vengono ridotti al nulla;</p>
<p class="C2 V7">parliamo di una sapienza divina, misteriosa, che è rimasta nascosta, e che Dio ha preordinato prima dei secoli per la nostra gloria.</p>
<p class="C2 V8">Nessuno dei dominatori di questo mondo ha potuto conoscerla; se l'avessero conosciuta, non avrebbero crocifisso il Signore della gloria.</p>
<p class="C2 V9">Sta scritto infatti: Quelle cose che occhio non vide, né orecchio udì, né mai entrarono in cuore di uomo, queste ha preparato Dio per coloro che lo amano.</p>
<p class="C2 V10">Ma a noi Dio le ha rivelate per mezzo dello Spirito; lo Spirito infatti scruta ogni cosa, anche le profondità di Dio.</p>
<p class="C2 V11">Chi conosce i segreti dell'uomo se non lo spirito dell'uomo che è in lui? Così anche i segreti di Dio nessuno li ha mai potuti conoscere se non lo Spirito di Dio.</p>
<p class="C2 V12">Ora, noi non abbiamo ricevuto lo spirito del mondo, ma lo Spirito di Dio per conoscere tutto ciò che Dio ci ha donato.</p>
<p class="C2 V13">Di queste cose noi parliamo, non con un linguaggio suggerito dalla sapienza umana, ma insegnato dallo Spirito, esprimendo cose spirituali in termini spirituali.</p>
<p class="C2 V14">L'uomo naturale però non comprende le cose dello Spirito di Dio; esse sono follia per lui, e non è capace di intenderle, perché se ne può giudicare solo per mezzo dello Spirito.</p>
<p class="C2 V15">L'uomo spirituale invece giudica ogni cosa, senza poter essere giudicato da nessuno.</p>
<p class="C2 V16">Chi infatti ha conosciuto il pensiero del Signore in modo da poterlo dirigere? Ora, noi abbiamo il pensiero di Cristo.</p>
<p class="C3 V1">Io, fratelli, sinora non ho potuto parlare a voi come a uomini spirituali, ma come ad esseri carnali, come a neonati in Cristo.</p>
<p class="C3 V2">Vi ho dato da bere latte, non un nutrimento solido, perché non ne eravate capaci. E neanche ora lo siete;</p>
<p class="C3 V3">perché siete ancora carnali: dal momento che c'è tra voi invidia e discordia, non siete forse carnali e non vi comportate in maniera tutta umana?</p>
<p class="C3 V4">Quando uno dice: «Io sono di Paolo», e un altro: «Io sono di Apollo», non vi dimostrate semplicemente uomini?</p>
<p class="C3 V5">Ma che cosa è mai Apollo? Cosa è Paolo? Ministri attraverso i quali siete venuti alla fede e ciascuno secondo che il Signore gli ha concesso.</p>
<p class="C3 V6">Io ho piantato, Apollo ha irrigato, ma è Dio che ha fatto crescere.</p>
<p class="C3 V7">Ora né chi pianta, né chi irrìga è qualche cosa, ma Dio che fa crescere.</p>
<p class="C3 V8">Non c'è differenza tra chi pianta e chi irrìga, ma ciascuno riceverà la sua mercede secondo il proprio lavoro.</p>
<p class="C3 V9">Siamo infatti collaboratori di Dio, e voi siete il campo di Dio, l'edificio di Dio.</p>
<p class="C3 V10">Secondo la grazia di Dio che mi è stata data, come un sapiente architetto io ho posto il fondamento; un altro poi vi costruisce sopra. Ma ciascuno stia attento come costruisce.</p>
<p class="C3 V11">Infatti nessuno può porre un fondamento diverso da quello che già vi si trova, che è Gesù Cristo.</p>
<p class="C3 V12">E se, sopra questo fondamento, si costruisce con oro, argento, pietre preziose, legno, fieno, paglia,</p>
<p class="C3 V13">l'opera di ciascuno sarà ben visibile: la farà conoscere quel giorno che si manifesterà col fuoco, e il fuoco proverà la qualità dell'opera di ciascuno.</p>
<p class="C3 V14">Se l'opera che uno costruì sul fondamento resisterà, costui ne riceverà una ricompensa;</p>
<p class="C3 V15">ma se l'opera finirà bruciata, sarà punito: tuttavia egli si salverà, però come attraverso il fuoco.</p>
<p class="C3 V16">Non sapete che siete tempio di Dio e che lo Spirito di Dio abita in voi?</p>
<p class="C3 V17">Se uno distrugge il tempio di Dio, Dio distruggerà lui. Perché santo è il tempio di Dio, che siete voi.</p>
<p class="C3 V18">Nessuno si illuda. Se qualcuno tra voi si crede un sapiente in questo mondo, si faccia stolto per diventare sapiente;</p>
<p class="C3 V19">perché la sapienza di questo mondo è stoltezza davanti a Dio. Sta scritto infatti: Egli prende i sapienti per mezzo della loro astuzia.</p>
<p class="C3 V20">E ancora: Il Signore sa che i disegni dei sapienti sono vani.</p>
<p class="C3 V21">Quindi nessuno ponga la sua gloria negli uomini, perché tutto è vostro:</p>
<p class="C3 V22">Paolo, Apollo, Cefa, il mondo, la vita, la morte, il presente, il futuro: tutto è vostro!</p>
<p class="C3 V23">Ma voi siete di Cristo e Cristo è di Dio.</p>
<p class="C4 V1">Ognuno ci consideri come ministri di Cristo e amministratori dei misteri di Dio.</p>
<p class="C4 V2">Ora, quanto si richiede negli amministratori è che ognuno risulti fedele.</p>
<p class="C4 V3">A me però, poco importa di venir giudicato da voi o da un consesso umano; anzi, io neppure giudico me stesso,</p>
<p class="C4 V4">perché anche se non sono consapevole di colpa alcuna non per questo sono giustificato. Il mio giudice è il Signore!</p>
<p class="C4 V5">Non vogliate perciò giudicare nulla prima del tempo, finché venga il Signore. Egli metterà in luce i segreti delle tenebre e manifesterà le intenzioni dei cuori; allora ciascuno avrà la sua lode da Dio.</p>
<p class="C4 V6">Queste cose, fratelli, le ho applicate a modo di esempio a me e ad Apollo per vostro profitto perché impariate nelle nostre persone a stare a ciò che è scritto e non vi gonfiate d'orgoglio a favore di uno contro un altro.</p>
<p class="C4 V7">Chi dunque ti ha dato questo privilegio? Che cosa mai possiedi che tu non abbia ricevuto? E se l'hai ricevuto, perché te ne vanti come non l'avessi ricevuto?</p>
<p class="C4 V8">Già siete sazi, già siete diventati ricchi; senza di noi già siete diventati re. Magari foste diventati re! Così anche noi potremmo regnare con voi.</p>
<p class="C4 V9">Ritengo infatti che Dio abbia messo noi, gli apostoli, all'ultimo posto, come condannati a morte, poiché siamo diventati spettacolo al mondo, agli angeli e agli uomini.</p>
<p class="C4 V10">Noi stolti a causa di Cristo, voi sapienti in Cristo; noi deboli, voi forti; voi onorati, noi disprezzati.</p>
<p class="C4 V11">Fino a questo momento soffriamo la fame, la sete, la nudità, veniamo schiaffeggiati, andiamo vagando di luogo in luogo,</p>
<p class="C4 V12">ci affatichiamo lavorando con le nostre mani. Insultati, benediciamo; perseguitati, sopportiamo;</p>
<p class="C4 V13">calunniati, confortiamo; siamo diventati come la spazzatura del mondo, il rifiuto di tutti, fino ad oggi.</p>
<p class="C4 V14">Non per farvi vergognare vi scrivo queste cose, ma per ammonirvi, come figli miei carissimi.</p>
<p class="C4 V15">Potreste infatti avere anche diecimila pedagoghi in Cristo, ma non certo molti padri, perché sono io che vi ho generato in Cristo Gesù, mediante il vangelo.</p>
<p class="C4 V16">Vi esorto dunque, fatevi miei imitatori!</p>
<p class="C4 V17">Per questo appunto vi ho mandato Timòteo, mio figlio diletto e fedele nel Signore: egli vi richiamerà alla memoria le vie che vi ho indicato in Cristo, come insegno dappertutto in ogni Chiesa.</p>
<p class="C4 V18">Come se io non dovessi più venire da voi, alcuni hanno preso a gonfiarsi d'orgoglio.</p>
<p class="C4 V19">Ma verrò presto, se piacerà al Signore, e mi renderò conto allora non già delle parole di quelli, gonfi di orgoglio, ma di ciò che veramente sanno fare,</p>
<p class="C4 V20">perché il regno di Dio non consiste in parole, ma in potenza.</p>
<p class="C4 V21">Che volete? Debbo venire a voi con il bastone, o con amore e con spirito di dolcezza?</p>
<p class="C5 V1">Si sente da per tutto parlare di immoralità tra voi, e di una immoralità tale che non si riscontra neanche tra i pagani, al punto che uno convive con la moglie di suo padre.</p>
<p class="C5 V2">E voi vi gonfiate di orgoglio, piuttosto che esserne afflitti, in modo che si tolga di mezzo a voi chi ha compiuto una tale azione!</p>
<p class="C5 V3">Orbene, io, assente col corpo ma presente con lo spirito, ho già giudicato come se fossi presente colui che ha compiuto tale azione:</p>
<p class="C5 V4">nel nome del Signore nostro Gesù, essendo radunati insieme voi e il mio spirito, con il potere del Signore nostro Gesù,</p>
<p class="C5 V5">questo individuo sia dato in balìa di satana per la rovina della sua carne, affinché il suo spirito possa ottenere la salvezza nel giorno del Signore.</p>
<p class="C5 V6">Non è una bella cosa il vostro vanto. Non sapete che un po' di lievito fa fermentare tutta la pasta?</p>
<p class="C5 V7">Togliete via il lievito vecchio, per essere pasta nuova, poiché siete azzimi. E infatti Cristo, nostra Pasqua, è stato immolato!</p>
<p class="C5 V8">Celebriamo dunque la festa non con il lievito vecchio, né con lievito di malizia e di perversità, ma con azzimi di sincerità e di verità.</p>
<p class="C5 V9">Vi ho scritto nella lettera precedente di non mescolarvi con gli impudichi.</p>
<p class="C5 V10">Non mi riferivo però agli impudichi di questo mondo o agli avari, ai ladri o agli idolàtri: altrimenti dovreste uscire dal mondo!</p>
<p class="C5 V11">Vi ho scritto di non mescolarvi con chi si dice fratello, ed è impudico o avaro o idolàtra o maldicente o ubriacone o ladro; con questi tali non dovete neanche mangiare insieme.</p>
<p class="C5 V12">Spetta forse a me giudicare quelli di fuori? Non sono quelli di dentro che voi giudicate?</p>
<p class="C5 V13">Quelli di fuori li giudicherà Dio. Togliete il malvagio di mezzo a voi!</p>
<p class="C6 V1">V'è tra voi chi, avendo una questione con un altro, osa farsi giudicare dagli ingiusti anziché dai santi?</p>
<p class="C6 V2">O non sapete che i santi giudicheranno il mondo? E se è da voi che verrà giudicato il mondo, siete dunque indegni di giudizi di minima importanza?</p>
<p class="C6 V3">Non sapete che giudicheremo gli angeli? Quanto più le cose di questa vita!</p>
<p class="C6 V4">Se dunque avete liti per cose di questo mondo, voi prendete a giudici gente senza autorità nella Chiesa?</p>
<p class="C6 V5">Lo dico per vostra vergogna! Cosicché non vi sarebbe proprio nessuna persona saggia tra di voi che possa far da arbitro tra fratello e fratello?</p>
<p class="C6 V6">No, anzi, un fratello viene chiamato in giudizio dal fratello e per di più davanti a infedeli!</p>
<p class="C6 V7">E dire che è già per voi una sconfitta avere liti vicendevoli! Perché non subire piuttosto l'ingiustizia? Perché non lasciarvi piuttosto privare di ciò che vi appartiene?</p>
<p class="C6 V8">Siete voi invece che commettete ingiustizia e rubate, e ciò ai fratelli!</p>
<p class="C6 V9">O non sapete che gli ingiusti non erediteranno il regno di Dio? Non illudetevi: né immorali, né idolàtri, né adùlteri,</p>
<p class="C6 V10">né effeminati, né sodomiti, né ladri, né avari, né ubriaconi, né maldicenti, né rapaci erediteranno il regno di Dio.</p>
<p class="C6 V11">E tali eravate alcuni di voi; ma siete stati lavati, siete stati santificati, siete stati giustificati nel nome del Signore Gesù Cristo e nello Spirito del nostro Dio!</p>
<p class="C6 V12">«Tutto mi è lecito!». Ma non tutto giova. «Tutto mi è lecito!». Ma io non mi lascerò dominare da nulla.</p>
<p class="C6 V13">«I cibi sono per il ventre e il ventre per i cibi!». Ma Dio distruggerà questo e quelli; il corpo poi non è per l'impudicizia, ma per il Signore, e il Signore è per il corpo.</p>
<p class="C6 V14">Dio poi, che ha risuscitato il Signore, risusciterà anche noi con la sua potenza.</p>
<p class="C6 V15">Non sapete che i vostri corpi sono membra di Cristo? Prenderò dunque le membra di Cristo e ne farò membra di una prostituta? Non sia mai!</p>
<p class="C6 V16">O non sapete voi che chi si unisce alla prostituta forma con essa un corpo solo? I due saranno, è detto, un corpo solo.</p>
<p class="C6 V17">Ma chi si unisce al Signore forma con lui un solo spirito.</p>
<p class="C6 V18">Fuggite la fornicazione! Qualsiasi peccato l'uomo commetta, è fuori del suo corpo; ma chi si dà alla fornicazione, pecca contro il proprio corpo.</p>
<p class="C6 V19">O non sapete che il vostro corpo è tempio dello Spirito Santo che è in voi e che avete da Dio, e che non appartenete a voi stessi?</p>
<p class="C6 V20">Infatti siete stati comprati a caro prezzo. Glorificate dunque Dio nel vostro corpo!</p>
<p class="C7 V1">Quanto poi alle cose di cui mi avete scritto, è cosa buona per l'uomo non toccare donna;</p>
<p class="C7 V2">tuttavia, per il pericolo dell'incontinenza, ciascuno abbia la propria moglie e ogni donna il proprio marito.</p>
<p class="C7 V3">Il marito compia il suo dovere verso la moglie; ugualmente anche la moglie verso il marito.</p>
<p class="C7 V4">La moglie non è arbitra del proprio corpo, ma lo è il marito; allo stesso modo anche il marito non è arbitro del proprio corpo, ma lo è la moglie.</p>
<p class="C7 V5">Non astenetevi tra voi se non di comune accordo e temporaneamente, per dedicarvi alla preghiera, e poi ritornate a stare insieme, perché satana non vi tenti nei momenti di passione.</p>
<p class="C7 V6">Questo però vi dico per concessione, non per comando.</p>
<p class="C7 V7">Vorrei che tutti fossero come me; ma ciascuno ha il proprio dono da Dio, chi in un modo, chi in un altro.</p>
<p class="C7 V8">Ai non sposati e alle vedove dico: è cosa buona per loro rimanere come sono io;</p>
<p class="C7 V9">ma se non sanno vivere in continenza, si sposino; è meglio sposarsi che ardere.</p>
<p class="C7 V10">Agli sposati poi ordino, non io, ma il Signore: la moglie non si separi dal marito -</p>
<p class="C7 V11">e qualora si separi, rimanga senza sposarsi o si riconcili con il marito - e il marito non ripudi la moglie.</p>
<p class="C7 V12">Agli altri dico io, non il Signore: se un nostro fratello ha la moglie non credente e questa consente a rimanere con lui, non la ripudi;</p>
<p class="C7 V13">e una donna che abbia il marito non credente, se questi consente a rimanere con lei, non lo ripudi:</p>
<p class="C7 V14">perché il marito non credente viene reso santo dalla moglie credente e la moglie non credente viene resa santa dal marito credente; altrimenti i vostri figli sarebbero impuri, mentre invece sono santi.</p>
<p class="C7 V15">Ma se il non credente vuol separarsi, si separi; in queste circostanze il fratello o la sorella non sono soggetti a servitù; Dio vi ha chiamati alla pace!</p>
<p class="C7 V16">E che sai tu, donna, se salverai il marito? O che ne sai tu, uomo, se salverai la moglie?</p>
<p class="C7 V17">Fuori di questi casi, ciascuno continui a vivere secondo la condizione che gli ha assegnato il Signore, così come Dio lo ha chiamato; così dispongo in tutte le chiese.</p>
<p class="C7 V18">Qualcuno è stato chiamato quando era circonciso? Non lo nasconda! È stato chiamato quando non era ancora circonciso? Non si faccia circoncidere!</p>
<p class="C7 V19">La circoncisione non conta nulla, e la non circoncisione non conta nulla; conta invece l'osservanza dei comandamenti di Dio.</p>
<p class="C7 V20">Ciascuno rimanga nella condizione in cui era quando fu chiamato.</p>
<p class="C7 V21">Sei stato chiamato da schiavo? Non ti preoccupare; ma anche se puoi diventare libero, profitta piuttosto della tua condizione!</p>
<p class="C7 V22">Perché lo schiavo che è stato chiamato nel Signore, è un liberto affrancato del Signore! Similmente chi è stato chiamato da libero, è schiavo di Cristo.</p>
<p class="C7 V23">Siete stati comprati a caro prezzo: non fatevi schiavi degli uomini!</p>
<p class="C7 V24">Ciascuno, fratelli, rimanga davanti a Dio in quella condizione in cui era quando è stato chiamato.</p>
<p class="C7 V25">Quanto alle vergini, non ho alcun comando dal Signore, ma do un consiglio, come uno che ha ottenuto misericordia dal Signore e merita fiducia.</p>
<p class="C7 V26">Penso dunque che sia bene per l'uomo, a causa della presente necessità, di rimanere così.</p>
<p class="C7 V27">Ti trovi legato a una donna? Non cercare di scioglierti. Sei sciolto da donna? Non andare a cercarla.</p>
<p class="C7 V28">Però se ti sposi non fai peccato; e se la giovane prende marito, non fa peccato. Tuttavia costoro avranno tribolazioni nella carne, e io vorrei risparmiarvele.</p>
<p class="C7 V29">Questo vi dico, fratelli: il tempo ormai si è fatto breve; d'ora innanzi, quelli che hanno moglie, vivano come se non l'avessero;</p>
<p class="C7 V30">coloro che piangono, come se non piangessero e quelli che godono come se non godessero; quelli che comprano, come se non possedessero;</p>
<p class="C7 V31">quelli che usano del mondo, come se non ne usassero appieno: perché passa la scena di questo mondo!</p>
<p class="C7 V32">Io vorrei vedervi senza preoccupazioni: chi non è sposato si preoccupa delle cose del Signore, come possa piacere al Signore;</p>
<p class="C7 V33">chi è sposato invece si preoccupa delle cose del mondo, come possa piacere alla moglie,</p>
<p class="C7 V34">e si trova diviso! Così la donna non sposata, come la vergine, si preoccupa delle cose del Signore, per essere santa nel corpo e nello spirito; la donna sposata invece si preoccupa delle cose del mondo, come possa piacere al marito.</p>
<p class="C7 V35">Questo poi lo dico per il vostro bene, non per gettarvi un laccio, ma per indirizzarvi a ciò che è degno e vi tiene uniti al Signore senza distrazioni.</p>
<p class="C7 V36">Se però qualcuno ritiene di non regolarsi convenientemente nei riguardi della sua vergine, qualora essa sia oltre il fiore dell'età, e conviene che accada così, faccia ciò che vuole: non pecca. Si sposino pure!</p>
<p class="C7 V37">Chi invece è fermamente deciso in cuor suo, non avendo nessuna necessità, ma è arbitro della propria volontà, ed ha deliberato in cuor suo di conservare la sua vergine, fa bene.</p>
<p class="C7 V38">In conclusione, colui che sposa la sua vergine fa bene e chi non la sposa fa meglio.</p>
<p class="C7 V39">La moglie è vincolata per tutto il tempo in cui vive il marito; ma se il marito muore è libera di sposare chi vuole, purché ciò avvenga nel Signore.</p>
<p class="C7 V40">Ma se rimane così, a mio parere è meglio; credo infatti di avere anch'io lo Spirito di Dio.</p>
<p class="C8 V1">Quanto poi alle carni immolate agli idoli, sappiamo di averne tutti scienza.</p>
<p class="C8 V2">Ma la scienza gonfia, mentre la carità edifica. Se alcuno crede di sapere qualche cosa, non ha ancora imparato come bisogna sapere.</p>
<p class="C8 V3">Chi invece ama Dio, è da lui conosciuto.</p>
<p class="C8 V4">Quanto dunque al mangiare le carni immolate agli idoli, noi sappiamo che non esiste alcun idolo al mondo e che non c'è che un Dio solo.</p>
<p class="C8 V5">E in realtà, anche se vi sono cosiddetti dèi sia nel cielo sia sulla terra, e difatti ci sono molti dèi e molti signori,</p>
<p class="C8 V6">per noi c'è un solo Dio, il Padre, dal quale tutto proviene e noi siamo per lui; e un solo Signore Gesù Cristo, in virtù del quale esistono tutte le cose e noi esistiamo per lui.</p>
<p class="C8 V7">Ma non tutti hanno questa scienza; alcuni, per la consuetudine avuta fino al presente con gli idoli, mangiano le carni come se fossero davvero immolate agli idoli, e così la loro coscienza, debole com'è, resta contaminata.</p>
<p class="C8 V8">Non sarà certo un alimento ad avvicinarci a Dio; né, se non ne mangiamo, veniamo a mancare di qualche cosa, né mangiandone ne abbiamo un vantaggio.</p>
<p class="C8 V9">Badate però che questa vostra libertà non divenga occasione di caduta per i deboli.</p>
<p class="C8 V10">Se uno infatti vede te, che hai la scienza, stare a convito in un tempio di idoli, la coscienza di quest'uomo debole non sarà forse spinta a mangiare le carni immolate agli idoli?</p>
<p class="C8 V11">Ed ecco, per la tua scienza, va in rovina il debole, un fratello per il quale Cristo è morto!</p>
<p class="C8 V12">Peccando così contro i fratelli e ferendo la loro coscienza debole, voi peccate contro Cristo.</p>
<p class="C8 V13">Per questo, se un cibo scandalizza il mio fratello, non mangerò mai più carne, per non dare scandalo al mio fratello.</p>
<p class="C9 V1">Non sono forse libero, io? Non sono un apostolo? Non ho veduto Gesù, Signore nostro? E non siete voi la mia opera nel Signore?</p>
<p class="C9 V2">Anche se per altri non sono apostolo, per voi almeno lo sono; voi siete il sigillo del mio apostolato nel Signore.</p>
<p class="C9 V3">Questa è la mia difesa contro quelli che mi accusano.</p>
<p class="C9 V4">Non abbiamo forse noi il diritto di mangiare e di bere?</p>
<p class="C9 V5">Non abbiamo il diritto di portare con noi una donna credente, come fanno anche gli altri apostoli e i fratelli del Signore e Cefa?</p>
<p class="C9 V6">Ovvero solo io e Barnaba non abbiamo il diritto di non lavorare?</p>
<p class="C9 V7">E chi mai presta servizio militare a proprie spese? Chi pianta una vigna senza mangiarne il frutto? O chi fa pascolare un gregge senza cibarsi del latte del gregge?</p>
<p class="C9 V8">Io non dico questo da un punto di vista umano; è la Legge che dice così.</p>
<p class="C9 V9">Sta scritto infatti nella legge di Mosè: Non metterai la museruola al bue che trebbia. Forse Dio si dà pensiero dei buoi?</p>
<p class="C9 V10">Oppure lo dice proprio per noi? Certamente fu scritto per noi. Poiché colui che ara deve arare nella speranza di avere la sua parte, come il trebbiatore trebbiare nella stessa speranza.</p>
<p class="C9 V11">Se noi abbiamo seminato in voi le cose spirituali, è forse gran cosa se raccoglieremo beni materiali?</p>
<p class="C9 V12">Se gli altri hanno tale diritto su di voi, non l'avremmo noi di più? Noi però non abbiamo voluto servirci di questo diritto, ma tutto sopportiamo per non recare intralcio al vangelo di Cristo.</p>
<p class="C9 V13">Non sapete che coloro che celebrano il culto traggono il vitto dal culto, e coloro che attendono all'altare hanno parte dell'altare?</p>
<p class="C9 V14">Così anche il Signore ha disposto che quelli che annunziano il vangelo vivano del vangelo.</p>
<p class="C9 V15">Ma io non mi sono avvalso di nessuno di questi diritti, né ve ne scrivo perché ci si regoli in tal modo con me; preferirei piuttosto morire. Nessuno mi toglierà questo vanto!</p>
<p class="C9 V16">Non è infatti per me un vanto predicare il vangelo; è un dovere per me: guai a me se non predicassi il vangelo!</p>
<p class="C9 V17">Se lo faccio di mia iniziativa, ho diritto alla ricompensa; ma se non lo faccio di mia iniziativa, è un incarico che mi è stato affidato.</p>
<p class="C9 V18">Quale è dunque la mia ricompensa? Quella di predicare gratuitamente il vangelo senza usare del diritto conferitomi dal vangelo.</p>
<p class="C9 V19">Infatti, pur essendo libero da tutti, mi sono fatto servo di tutti per guadagnarne il maggior numero:</p>
<p class="C9 V20">mi sono fatto Giudeo con i Giudei, per guadagnare i Giudei; con coloro che sono sotto la legge sono diventato come uno che è sotto la legge, pur non essendo sotto la legge, allo scopo di guadagnare coloro che sono sotto la legge.</p>
<p class="C9 V21">Con coloro che non hanno legge sono diventato come uno che è senza legge, pur non essendo senza la legge di Dio, anzi essendo nella legge di Cristo, per guadagnare coloro che sono senza legge.</p>
<p class="C9 V22">Mi sono fatto debole con i deboli, per guadagnare i deboli; mi sono fatto tutto a tutti, per salvare ad ogni costo qualcuno.</p>
<p class="C9 V23">Tutto io faccio per il vangelo, per diventarne partecipe con loro.</p>
<p class="C9 V24">Non sapete che nelle corse allo stadio tutti corrono, ma uno solo conquista il premio? Correte anche voi in modo da conquistarlo!</p>
<p class="C9 V25">Però ogni atleta è temperante in tutto; essi lo fanno per ottenere una corona corruttibile, noi invece una incorruttibile.</p>
<p class="C9 V26">Io dunque corro, ma non come chi è senza mèta; faccio il pugilato, ma non come chi batte l'aria,</p>
<p class="C9 V27">anzi tratto duramente il mio corpo e lo trascino in schiavitù perché non succeda che dopo avere predicato agli altri, venga io stesso squalificato.</p>
<p class="C10 V1">Non voglio infatti che ignoriate, o fratelli, che i nostri padri furono tutti sotto la nuvola, tutti attraversarono il mare,</p>
<p class="C10 V2">tutti furono battezzati in rapporto a Mosè nella nuvola e nel mare,</p>
<p class="C10 V3">tutti mangiarono lo stesso cibo spirituale,</p>
<p class="C10 V4">tutti bevvero la stessa bevanda spirituale: bevevano infatti da una roccia spirituale che li accompagnava, e quella roccia era il Cristo.</p>
<p class="C10 V5">Ma della maggior parte di loro Dio non si compiacque e perciò furono abbattuti nel deserto.</p>
<p class="C10 V6">Ora ciò avvenne come esempio per noi, perché non desiderassimo cose cattive, come essi le desiderarono.</p>
<p class="C10 V7">Non diventate idolàtri come alcuni di loro, secondo quanto sta scritto: Il popolo sedette a mangiare e a bere e poi si alzò per divertirsi.</p>
<p class="C10 V8">Non abbandoniamoci alla fornicazione, come vi si abbandonarono alcuni di essi e ne caddero in un solo giorno ventitremila.</p>
<p class="C10 V9">Non mettiamo alla prova il Signore, come fecero alcuni di essi, e caddero vittime dei serpenti.</p>
<p class="C10 V10">Non mormorate, come mormorarono alcuni di essi, e caddero vittime dello sterminatore.</p>
<p class="C10 V11">Tutte queste cose però accaddero a loro come esempio, e sono state scritte per ammonimento nostro, di noi per i quali è arrivata la fine dei tempi.</p>
<p class="C10 V12">Quindi, chi crede di stare in piedi, guardi di non cadere.</p>
<p class="C10 V13">Nessuna tentazione vi ha finora sorpresi se non umana; infatti Dio è fedele e non permetterà che siate tentati oltre le vostre forze, ma con la tentazione vi darà anche la via d'uscita e la forza per sopportarla.</p>
<p class="C10 V14">Perciò, o miei cari, fuggite l'idolatria.</p>
<p class="C10 V15">Parlo come a persone intelligenti; giudicate voi stessi quello che dico:</p>
<p class="C10 V16">il calice della benedizione che noi benediciamo, non è forse comunione con il sangue di Cristo? E il pane che noi spezziamo, non è forse comunione con il corpo di Cristo?</p>
<p class="C10 V17">Poiché c'è un solo pane, noi, pur essendo molti, siamo un corpo solo: tutti infatti partecipiamo dell'unico pane.</p>
<p class="C10 V18">Guardate Israele secondo la carne: quelli che mangiano le vittime sacrificali non sono forse in comunione con l'altare?</p>
<p class="C10 V19">Che cosa dunque intendo dire? Che la carne immolata agli idoli è qualche cosa? O che un idolo è qualche cosa?</p>
<p class="C10 V20">No, ma dico che i sacrifici dei pagani sono fatti a demòni e non a Dio. Ora, io non voglio che voi entriate in comunione con i demòni;</p>
<p class="C10 V21">non potete bere il calice del Signore e il calice dei demòni; non potete partecipare alla mensa del Signore e alla mensa dei demòni.</p>
<p class="C10 V22">O vogliamo provocare la gelosia del Signore? Siamo forse più forti di lui?</p>
<p class="C10 V23">«Tutto è lecito!». Ma non tutto è utile! «Tutto è lecito!». Ma non tutto edifica.</p>
<p class="C10 V24">Nessuno cerchi l'utile proprio, ma quello altrui.</p>
<p class="C10 V25">Tutto ciò che è in vendita sul mercato, mangiatelo pure senza indagare per motivo di coscienza,</p>
<p class="C10 V26">perché del Signore è la terra e tutto ciò che essa contiene.</p>
<p class="C10 V27">Se qualcuno non credente vi invita e volete andare, mangiate tutto quello che vi viene posto davanti, senza fare questioni per motivo di coscienza.</p>
<p class="C10 V28">Ma se qualcuno vi dicesse: «È carne immolata in sacrificio», astenetevi dal mangiarne, per riguardo a colui che vi ha avvertito e per motivo di coscienza;</p>
<p class="C10 V29">della coscienza, dico, non tua, ma dell'altro. Per qual motivo, infatti, questa mia libertà dovrebbe esser sottoposta al giudizio della coscienza altrui?</p>
<p class="C10 V30">Se io con rendimento di grazie partecipo alla mensa, perché dovrei essere biasimato per quello di cui rendo grazie?</p>
<p class="C10 V31">Sia dunque che mangiate sia che beviate sia che facciate qualsiasi altra cosa, fate tutto per la gloria di Dio.</p>
<p class="C10 V32">Non date motivo di scandalo né ai Giudei, né ai Greci, né alla Chiesa di Dio;</p>
<p class="C10 V33">così come io mi sforzo di piacere a tutti in tutto, senza cercare l'utile mio ma quello di molti, perché giungano alla salvezza.</p>
<p class="C11 V1">Fatevi miei imitatori, come io lo sono di Cristo.</p>
<p class="C11 V2">Vi lodo poi perché in ogni cosa vi ricordate di me e conservate le tradizioni così come ve le ho trasmesse.</p>
<p class="C11 V3">Voglio però che sappiate che di ogni uomo il capo è Cristo, e capo della donna è l'uomo, e capo di Cristo è Dio.</p>
<p class="C11 V4">Ogni uomo che prega o profetizza con il capo coperto, manca di riguardo al proprio capo.</p>
<p class="C11 V5">Ma ogni donna che prega o profetizza senza velo sul capo, manca di riguardo al proprio capo, poiché è lo stesso che se fosse rasata.</p>
<p class="C11 V6">Se dunque una donna non vuol mettersi il velo, si tagli anche i capelli! Ma se è vergogna per una donna tagliarsi i capelli o radersi, allora si copra.</p>
<p class="C11 V7">L'uomo non deve coprirsi il capo, poiché egli è immagine e gloria di Dio; la donna invece è gloria dell'uomo.</p>
<p class="C11 V8">E infatti non l'uomo deriva dalla donna, ma la donna dall'uomo;</p>
<p class="C11 V9">né l'uomo fu creato per la donna, ma la donna per l'uomo.</p>
<p class="C11 V10">Per questo la donna deve portare sul capo un segno della sua dipendenza a motivo degli angeli.</p>
<p class="C11 V11">Tuttavia, nel Signore, né la donna è senza l'uomo, né l'uomo è senza la donna;</p>
<p class="C11 V12">come infatti la donna deriva dall'uomo, così l'uomo ha vita dalla donna; tutto poi proviene da Dio.</p>
<p class="C11 V13">Giudicate voi stessi: è conveniente che una donna faccia preghiera a Dio col capo scoperto?</p>
<p class="C11 V14">Non è forse la natura stessa a insegnarci che è indecoroso per l'uomo lasciarsi crescere i capelli,</p>
<p class="C11 V15">mentre è una gloria per la donna lasciarseli crescere? La chioma le è stata data a guisa di velo.</p>
<p class="C11 V16">Se poi qualcuno ha il gusto della contestazione, noi non abbiamo questa consuetudine e neanche le Chiese di Dio.</p>
<p class="C11 V17">E mentre vi do queste istruzioni, non posso lodarvi per il fatto che le vostre riunioni non si svolgono per il meglio, ma per il peggio.</p>
<p class="C11 V18">Innanzi tutto sento dire che, quando vi radunate in assemblea, vi sono divisioni tra voi, e in parte lo credo.</p>
<p class="C11 V19">È necessario infatti che avvengano divisioni tra voi, perché si manifestino quelli che sono i veri credenti in mezzo a voi.</p>
<p class="C11 V20">Quando dunque vi radunate insieme, il vostro non è più un mangiare la cena del Signore.</p>
<p class="C11 V21">Ciascuno infatti, quando partecipa alla cena, prende prima il proprio pasto e così uno ha fame, l'altro è ubriaco.</p>
<p class="C11 V22">Non avete forse le vostre case per mangiare e per bere? O volete gettare il disprezzo sulla chiesa di Dio e far vergognare chi non ha niente? Che devo dirvi? Lodarvi? In questo non vi lodo!</p>
<p class="C11 V23">Io, infatti, ho ricevuto dal Signore quello che a mia volta vi ho trasmesso: il Signore Gesù, nella notte in cui veniva tradito, prese del pane</p>
<p class="C11 V24">e, dopo aver reso grazie, lo spezzò e disse: «Questo è il mio corpo, che è per voi; fate questo in memoria di me».</p>
<p class="C11 V25">Allo stesso modo, dopo aver cenato, prese anche il calice, dicendo: «Questo calice è la nuova alleanza nel mio sangue; fate questo, ogni volta che ne bevete, in memoria di me».</p>
<p class="C11 V26">Ogni volta infatti che mangiate di questo pane e bevete di questo calice, voi annunziate la morte del Signore finché egli venga.</p>
<p class="C11 V27">Perciò chiunque in modo indegno mangia il pane o beve il calice del Signore, sarà reo del corpo e del sangue del Signore.</p>
<p class="C11 V28">Ciascuno, pertanto, esamini se stesso e poi mangi di questo pane e beva di questo calice;</p>
<p class="C11 V29">perché chi mangia e beve senza riconoscere il corpo del Signore, mangia e beve la propria condanna.</p>
<p class="C11 V30">È per questo che tra voi ci sono molti ammalati e infermi, e un buon numero sono morti.</p>
<p class="C11 V31">Se però ci esaminassimo attentamente da noi stessi, non saremmo giudicati;</p>
<p class="C11 V32">quando poi siamo giudicati dal Signore, veniamo ammoniti per non esser condannati insieme con questo mondo.</p>
<p class="C11 V33">Perciò, fratelli miei, quando vi radunate per la cena, aspettatevi gli uni gli altri.</p>
<p class="C11 V34">E se qualcuno ha fame, mangi a casa, perché non vi raduniate a vostra condanna. Quanto alle altre cose, le sistemerò alla mia venuta.</p>
<p class="C12 V1">Riguardo ai doni dello Spirito, fratelli, non voglio che restiate nell'ignoranza.</p>
<p class="C12 V2">Voi sapete infatti che, quando eravate pagani, vi lasciavate trascinare verso gli idoli muti secondo l'impulso del momento.</p>
<p class="C12 V3">Ebbene, io vi dichiaro: come nessuno che parli sotto l'azione dello Spirito di Dio può dire «Gesù è anàtema», così nessuno può dire «Gesù è Signore» se non sotto l'azione dello Spirito Santo.</p>
<p class="C12 V4">Vi sono poi diversità di carismi, ma uno solo è lo Spirito;</p>
<p class="C12 V5">vi sono diversità di ministeri, ma uno solo è il Signore;</p>
<p class="C12 V6">vi sono diversità di operazioni, ma uno solo è Dio, che opera tutto in tutti.</p>
<p class="C12 V7">E a ciascuno è data una manifestazione particolare dello Spirito per l'utilità comune:</p>
<p class="C12 V8">a uno viene concesso dallo Spirito il linguaggio della sapienza; a un altro invece, per mezzo dello stesso Spirito, il linguaggio di scienza;</p>
<p class="C12 V9">a uno la fede per mezzo dello stesso Spirito; a un altro il dono di far guarigioni per mezzo dell'unico Spirito;</p>
<p class="C12 V10">a uno il potere dei miracoli; a un altro il dono della profezia; a un altro il dono di distinguere gli spiriti; a un altro le varietà delle lingue; a un altro infine l'interpretazione delle lingue.</p>
<p class="C12 V11">Ma tutte queste cose è l'unico e il medesimo Spirito che le opera, distribuendole a ciascuno come vuole.</p>
<p class="C12 V12">Come infatti il corpo, pur essendo uno, ha molte membra e tutte le membra, pur essendo molte, sono un corpo solo, così anche Cristo.</p>
<p class="C12 V13">E in realtà noi tutti siamo stati battezzati in un solo Spirito per formare un solo corpo, Giudei o Greci, schiavi o liberi; e tutti ci siamo abbeverati a un solo Spirito.</p>
<p class="C12 V14">Ora il corpo non risulta di un membro solo, ma di molte membra.</p>
<p class="C12 V15">Se il piede dicesse: «Poiché io non sono mano, non appartengo al corpo», non per questo non farebbe più parte del corpo.</p>
<p class="C12 V16">E se l'orecchio dicesse: «Poiché io non sono occhio, non appartengo al corpo», non per questo non farebbe più parte del corpo.</p>
<p class="C12 V17">Se il corpo fosse tutto occhio, dove sarebbe l'udito? Se fosse tutto udito, dove l'odorato?</p>
<p class="C12 V18">Ora, invece, Dio ha disposto le membra in modo distinto nel corpo, come egli ha voluto.</p>
<p class="C12 V19">Se poi tutto fosse un membro solo, dove sarebbe il corpo?</p>
<p class="C12 V20">Invece molte sono le membra, ma uno solo è il corpo.</p>
<p class="C12 V21">Non può l'occhio dire alla mano: «Non ho bisogno di te»; né la testa ai piedi: «Non ho bisogno di voi».</p>
<p class="C12 V22">Anzi quelle membra del corpo che sembrano più deboli sono più necessarie;</p>
<p class="C12 V23">e quelle parti del corpo che riteniamo meno onorevoli le circondiamo di maggior rispetto, e quelle indecorose sono trattate con maggior decenza,</p>
<p class="C12 V24">mentre quelle decenti non ne hanno bisogno. Ma Dio ha composto il corpo, conferendo maggior onore a ciò che ne mancava,</p>
<p class="C12 V25">perché non vi fosse disunione nel corpo, ma anzi le varie membra avessero cura le une delle altre.</p>
<p class="C12 V26">Quindi se un membro soffre, tutte le membra soffrono insieme; e se un membro è onorato, tutte le membra gioiscono con lui.</p>
<p class="C12 V27">Ora voi siete corpo di Cristo e sue membra, ciascuno per la sua parte.</p>
<p class="C12 V28">Alcuni perciò Dio li ha posti nella Chiesa in primo luogo come apostoli, in secondo luogo come profeti, in terzo luogo come maestri; poi vengono i miracoli, poi i doni di far guarigioni, i doni di assistenza, di governare, delle lingue.</p>
<p class="C12 V29">Sono forse tutti apostoli? Tutti profeti? Tutti maestri? Tutti operatori di miracoli?</p>
<p class="C12 V30">Tutti possiedono doni di far guarigioni? Tutti parlano lingue? Tutti le interpretano?</p>
<p class="C12 V31">Aspirate ai carismi più grandi! E io vi mostrerò una via migliore di tutte.</p>
<p class="C13 V1">Se anche parlassi le lingue degli uomini e degli angeli, ma non avessi la carità, sono come un bronzo che risuona o un cembalo che tintinna.</p>
<p class="C13 V2">E se avessi il dono della profezia e conoscessi tutti i misteri e tutta la scienza, e possedessi la pienezza della fede così da trasportare le montagne, ma non avessi la carità, non sono nulla.</p>
<p class="C13 V3">E se anche distribuissi tutte le mie sostanze e dessi il mio corpo per esser bruciato, ma non avessi la carità, niente mi giova.</p>
<p class="C13 V4">La carità è paziente, è benigna la carità; non è invidiosa la carità, non si vanta, non si gonfia,</p>
<p class="C13 V5">non manca di rispetto, non cerca il suo interesse, non si adira, non tiene conto del male ricevuto,</p>
<p class="C13 V6">non gode dell'ingiustizia, ma si compiace della verità.</p>
<p class="C13 V7">Tutto copre, tutto crede, tutto spera, tutto sopporta.</p>
<p class="C13 V8">La carità non avrà mai fine. Le profezie scompariranno; il dono delle lingue cesserà e la scienza svanirà.</p>
<p class="C13 V9">La nostra conoscenza è imperfetta e imperfetta la nostra profezia.</p>
<p class="C13 V10">Ma quando verrà ciò che è perfetto, quello che è imperfetto scomparirà.</p>
<p class="C13 V11">Quand'ero bambino, parlavo da bambino, pensavo da bambino, ragionavo da bambino. Ma, divenuto uomo, ciò che era da bambino l'ho abbandonato.</p>
<p class="C13 V12">Ora vediamo come in uno specchio, in maniera confusa; ma allora vedremo a faccia a faccia. Ora conosco in modo imperfetto, ma allora conoscerò perfettamente, come anch'io sono conosciuto.</p>
<p class="C13 V13">Queste dunque le tre cose che rimangono: la fede, la speranza e la carità; ma di tutte più grande è la carità!</p>
<p class="C14 V1">Ricercate la carità. Aspirate pure anche ai doni dello Spirito, soprattutto alla profezia.</p>
<p class="C14 V2">Chi infatti parla con il dono delle lingue non parla agli uomini, ma a Dio, giacché nessuno comprende, mentre egli dice per ispirazione cose misteriose.</p>
<p class="C14 V3">Chi profetizza, invece, parla agli uomini per loro edificazione, esortazione e conforto.</p>
<p class="C14 V4">Chi parla con il dono delle lingue edifica se stesso, chi profetizza edifica l'assemblea.</p>
<p class="C14 V5">Vorrei vedervi tutti parlare con il dono delle lingue, ma preferisco che abbiate il dono della profezia; in realtà è più grande colui che profetizza di colui che parla con il dono delle lingue, a meno che egli anche non interpreti, perché l'assemblea ne riceva edificazione.</p>
<p class="C14 V6">E ora, fratelli, supponiamo che io venga da voi parlando con il dono delle lingue; in che cosa potrei esservi utile, se non vi parlassi in rivelazione o in scienza o in profezia o in dottrina?</p>
<p class="C14 V7">È quanto accade per gli oggetti inanimati che emettono un suono, come il flauto o la cetra; se non si distinguono con chiarezza i suoni, come si potrà distinguere ciò che si suona col flauto da ciò che si suona con la cetra?</p>
<p class="C14 V8">E se la tromba emette un suono confuso, chi si preparerà al combattimento?</p>
<p class="C14 V9">Così anche voi, se non pronunziate parole chiare con la lingua, come si potrà comprendere ciò che andate dicendo? Parlerete al vento!</p>
<p class="C14 V10">Nel mondo vi sono chissà quante varietà di lingue e nulla è senza un proprio linguaggio;</p>
<p class="C14 V11">ma se io non conosco il valore del suono, sono come uno straniero per colui che mi parla, e chi mi parla sarà uno straniero per me.</p>
<p class="C14 V12">Quindi anche voi, poiché desiderate i doni dello Spirito, cercate di averne in abbondanza, per l'edificazione della comunità.</p>
<p class="C14 V13">Perciò chi parla con il dono delle lingue, preghi di poterle interpretare.</p>
<p class="C14 V14">Quando infatti prego con il dono delle lingue, il mio spirito prega, ma la mia intelligenza rimane senza frutto.</p>
<p class="C14 V15">Che fare dunque? Pregherò con lo spirito, ma pregherò anche con l'intelligenza; canterò con lo spirito, ma canterò anche con l'intelligenza.</p>
<p class="C14 V16">Altrimenti se tu benedici soltanto con lo spirito, colui che assiste come non iniziato come potrebbe dire l'Amen al tuo ringraziamento, dal momento che non capisce quello che dici?</p>
<p class="C14 V17">Tu puoi fare un bel ringraziamento, ma l'altro non viene edificato.</p>
<p class="C14 V18">Grazie a Dio, io parlo con il dono delle lingue molto più di tutti voi;</p>
<p class="C14 V19">ma in assemblea preferisco dire cinque parole con la mia intelligenza per istruire anche gli altri, piuttosto che diecimila parole con il dono delle lingue.</p>
<p class="C14 V20">Fratelli, non comportatevi da bambini nei giudizi; siate come bambini quanto a malizia, ma uomini maturi quanto ai giudizi.</p>
<p class="C14 V21">Sta scritto nella Legge: Parlerò a questo popolo in altre lingue e con labbra di stranieri, ma neanche così mi ascolteranno, dice il Signore.</p>
<p class="C14 V22">Quindi le lingue non sono un segno per i credenti ma per i non credenti, mentre la profezia non è per i non credenti ma per i credenti.</p>
<p class="C14 V23">Se, per esempio, quando si raduna tutta la comunità, tutti parlassero con il dono delle lingue e sopraggiungessero dei non iniziati o non credenti, non direbbero forse che siete pazzi?</p>
<p class="C14 V24">Se invece tutti profetassero e sopraggiungesse qualche non credente o un non iniziato, verrebbe convinto del suo errore da tutti, giudicato da tutti;</p>
<p class="C14 V25">sarebbero manifestati i segreti del suo cuore, e così prostrandosi a terra adorerebbe Dio, proclamando che veramente Dio è fra voi.</p>
<p class="C14 V26">Che fare dunque, fratelli? Quando vi radunate ognuno può avere un salmo, un insegnamento, una rivelazione, un discorso in lingue, il dono di interpretarle. Ma tutto si faccia per l'edificazione.</p>
<p class="C14 V27">Quando si parla con il dono delle lingue, siano in due o al massimo in tre a parlare, e per ordine; uno poi faccia da interprete.</p>
<p class="C14 V28">Se non vi è chi interpreta, ciascuno di essi taccia nell'assemblea e parli solo a se stesso e a Dio.</p>
<p class="C14 V29">I profeti parlino in due o tre e gli altri giudichino.</p>
<p class="C14 V30">Se uno di quelli che sono seduti riceve una rivelazione, il primo taccia:</p>
<p class="C14 V31">tutti infatti potete profetare, uno alla volta, perché tutti possano imparare ed essere esortati.</p>
<p class="C14 V32">Ma le ispirazioni dei profeti devono essere sottomesse ai profeti,</p>
<p class="C14 V33">perché Dio non è un Dio di disordine, ma di pace.</p>
<p class="C14 V34">Come in tutte le comunità dei fedeli, le donne nelle assemblee tacciano perché non è loro permesso parlare; stiano invece sottomesse, come dice anche la legge.</p>
<p class="C14 V35">Se vogliono imparare qualche cosa, interroghino a casa i loro mariti, perché è sconveniente per una donna parlare in assemblea.</p>
<p class="C14 V36">Forse la parola di Dio è partita da voi? O è giunta soltanto a voi?</p>
<p class="C14 V37">Chi ritiene di essere profeta o dotato di doni dello Spirito, deve riconoscere che quanto scrivo è comando del Signore;</p>
<p class="C14 V38">se qualcuno non lo riconosce, neppure lui è riconosciuto.</p>
<p class="C14 V39">Dunque, fratelli miei, aspirate alla profezia e, quanto al parlare con il dono delle lingue, non impeditelo.</p>
<p class="C14 V40">Ma tutto avvenga decorosamente e con ordine.</p>
<p class="C15 V1">Vi rendo noto, fratelli, il vangelo che vi ho annunziato e che voi avete ricevuto, nel quale restate saldi,</p>
<p class="C15 V2">e dal quale anche ricevete la salvezza, se lo mantenete in quella forma in cui ve l'ho annunziato. Altrimenti, avreste creduto invano!</p>
<p class="C15 V3">Vi ho trasmesso dunque, anzitutto, quello che anch'io ho ricevuto: che cioè Cristo morì per i nostri peccati secondo le Scritture,</p>
<p class="C15 V4">fu sepolto ed è risuscitato il terzo giorno secondo le Scritture,</p>
<p class="C15 V5">e che apparve a Cefa e quindi ai Dodici.</p>
<p class="C15 V6">In seguito apparve a più di cinquecento fratelli in una sola volta: la maggior parte di essi vive ancora, mentre alcuni sono morti.</p>
<p class="C15 V7">Inoltre apparve a Giacomo, e quindi a tutti gli apostoli.</p>
<p class="C15 V8">Ultimo fra tutti apparve anche a me come a un aborto.</p>
<p class="C15 V9">Io infatti sono l'infimo degli apostoli, e non sono degno neppure di essere chiamato apostolo, perché ho perseguitato la Chiesa di Dio.</p>
<p class="C15 V10">Per grazia di Dio però sono quello che sono, e la sua grazia in me non è stata vana; anzi ho faticato più di tutti loro, non io però, ma la grazia di Dio che è con me.</p>
<p class="C15 V11">Pertanto, sia io che loro, così predichiamo e così avete creduto.</p>
<p class="C15 V12">Ora, se si predica che Cristo è risuscitato dai morti, come possono dire alcuni tra voi che non esiste risurrezione dei morti?</p>
<p class="C15 V13">Se non esiste risurrezione dai morti, neanche Cristo è risuscitato!</p>
<p class="C15 V14">Ma se Cristo non è risuscitato, allora è vana la nostra predicazione ed è vana anche la vostra fede.</p>
<p class="C15 V15">Noi, poi, risultiamo falsi testimoni di Dio, perché contro Dio abbiamo testimoniato che egli ha risuscitato Cristo, mentre non lo ha risuscitato, se è vero che i morti non risorgono.</p>
<p class="C15 V16">Se infatti i morti non risorgono, neanche Cristo è risorto;</p>
<p class="C15 V17">ma se Cristo non è risorto, è vana la vostra fede e voi siete ancora nei vostri peccati.</p>
<p class="C15 V18">E anche quelli che sono morti in Cristo sono perduti.</p>
<p class="C15 V19">Se poi noi abbiamo avuto speranza in Cristo soltanto in questa vita, siamo da compiangere più di tutti gli uomini.</p>
<p class="C15 V20">Ora, invece, Cristo è risuscitato dai morti, primizia di coloro che sono morti.</p>
<p class="C15 V21">Poiché se a causa di un uomo venne la morte, a causa di un uomo verrà anche la risurrezione dei morti;</p>
<p class="C15 V22">e come tutti muoiono in Adamo, così tutti riceveranno la vita in Cristo.</p>
<p class="C15 V23">Ciascuno però nel suo ordine: prima Cristo, che è la primizia; poi, alla sua venuta, quelli che sono di Cristo;</p>
<p class="C15 V24">poi sarà la fine, quando egli consegnerà il regno a Dio Padre, dopo aver ridotto al nulla ogni principato e ogni potestà e potenza.</p>
<p class="C15 V25">Bisogna infatti che egli regni finché non abbia posto tutti i nemici sotto i suoi piedi.</p>
<p class="C15 V26">L'ultimo nemico ad essere annientato sarà la morte,</p>
<p class="C15 V27">perché ogni cosa ha posto sotto i suoi piedi. Però quando dice che ogni cosa è stata sottoposta, è chiaro che si deve eccettuare Colui che gli ha sottomesso ogni cosa.</p>
<p class="C15 V28">E quando tutto gli sarà stato sottomesso, anche lui, il Figlio, sarà sottomesso a Colui che gli ha sottomesso ogni cosa, perché Dio sia tutto in tutti.</p>
<p class="C15 V29">Altrimenti, che cosa farebbero quelli che vengono battezzati per i morti? Se davvero i morti non risorgono, perché si fanno battezzare per loro?</p>
<p class="C15 V30">E perché noi ci esponiamo al pericolo continuamente?</p>
<p class="C15 V31">Ogni giorno io affronto la morte, come è vero che voi siete il mio vanto, fratelli, in Cristo Gesù nostro Signore!</p>
<p class="C15 V32">Se soltanto per ragioni umane io avessi combattuto a Efeso contro le belve, a che mi gioverebbe? Se i morti non risorgono, mangiamo e beviamo, perché domani moriremo.</p>
<p class="C15 V33">Non lasciatevi ingannare: «Le cattive compagnie corrompono i buoni costumi».</p>
<p class="C15 V34">Ritornate in voi, come conviene, e non peccate! Alcuni infatti dimostrano di non conoscere Dio; ve lo dico a vostra vergogna.</p>
<p class="C15 V35">Ma qualcuno dirà: «Come risuscitano i morti? Con quale corpo verranno?».</p>
<p class="C15 V36">Stolto! Ciò che tu semini non prende vita, se prima non muore;</p>
<p class="C15 V37">e quello che semini non è il corpo che nascerà, ma un semplice chicco, di grano per esempio o di altro genere.</p>
<p class="C15 V38">E Dio gli dà un corpo come ha stabilito, e a ciascun seme il proprio corpo.</p>
<p class="C15 V39">Non ogni carne è la medesima carne; altra è la carne di uomini e altra quella di animali; altra quella di uccelli e altra quella di pesci.</p>
<p class="C15 V40">Vi sono corpi celesti e corpi terrestri, ma altro è lo splendore dei corpi celesti, e altro quello dei corpi terrestri.</p>
<p class="C15 V41">Altro è lo splendore del sole, altro lo splendore della luna e altro lo splendore delle stelle: ogni stella infatti differisce da un'altra nello splendore.</p>
<p class="C15 V42">Così anche la risurrezione dei morti: si semina corruttibile e risorge incorruttibile;</p>
<p class="C15 V43">si semina ignobile e risorge glorioso, si semina debole e risorge pieno di forza;</p>
<p class="C15 V44">si semina un corpo animale, risorge un corpo spirituale. Se c'è un corpo animale, vi è anche un corpo spirituale, poiché sta scritto che</p>
<p class="C15 V45">il primo uomo, Adamo, divenne un essere vivente, ma l'ultimo Adamo divenne spirito datore di vita.</p>
<p class="C15 V46">Non vi fu prima il corpo spirituale, ma quello animale, e poi lo spirituale.</p>
<p class="C15 V47">Il primo uomo tratto dalla terra è di terra, il secondo uomo viene dal cielo.</p>
<p class="C15 V48">Quale è l'uomo fatto di terra, così sono quelli di terra; ma quale il celeste, così anche i celesti.</p>
<p class="C15 V49">E come abbiamo portato l'immagine dell'uomo di terra, così porteremo l'immagine dell'uomo celeste.</p>
<p class="C15 V50">Questo vi dico, o fratelli: la carne e il sangue non possono ereditare il regno di Dio, né ciò che è corruttibile può ereditare l'incorruttibilità.</p>
<p class="C15 V51">Ecco io vi annunzio un mistero: non tutti, certo, moriremo, ma tutti saremo trasformati,</p>
<p class="C15 V52">in un istante, in un batter d'occhio, al suono dell'ultima tromba; suonerà infatti la tromba e i morti risorgeranno incorrotti e noi saremo trasformati.</p>
<p class="C15 V53">È necessario infatti che questo corpo corruttibile si vesta di incorruttibilità e questo corpo mortale si vesta di immortalità.</p>
<p class="C15 V54">Quando poi questo corpo corruttibile si sarà vestito d'incorruttibilità e questo corpo mortale d'immortalità, si compirà la parola della Scrittura: La morte è stata ingoiata per la vittoria.</p>
<p class="C15 V55">Dov'è, o morte, la tua vittoria? Dov'è, o morte, il tuo pungiglione?</p>
<p class="C15 V56">Il pungiglione della morte è il peccato e la forza del peccato è la legge.</p>
<p class="C15 V57">Siano rese grazie a Dio che ci dà la vittoria per mezzo del Signore nostro Gesù Cristo!</p>
<p class="C15 V58">Perciò, fratelli miei carissimi, rimanete saldi e irremovibili, prodigandovi sempre nell'opera del Signore, sapendo che la vostra fatica non è vana nel Signore.</p>
<p class="C16 V1">Quanto poi alla colletta in favore dei fratelli, fate anche voi come ho ordinato alle Chiese della Galazia.</p>
<p class="C16 V2">Ogni primo giorno della settimana ciascuno metta da parte ciò che gli è riuscito di risparmiare, perché non si facciano le collette proprio quando verrò io.</p>
<p class="C16 V3">Quando poi giungerò, manderò con una mia lettera quelli che voi avrete scelto per portare il dono della vostra liberalità a Gerusalemme.</p>
<p class="C16 V4">E se converrà che vada anch'io, essi partiranno con me.</p>
<p class="C16 V5">Verrò da voi dopo aver attraversato la Macedonia, poiché la Macedonia intendo solo attraversarla;</p>
<p class="C16 V6">ma forse mi fermerò da voi o anche passerò l'inverno, perché siate voi a predisporre il necessario per dove andrò.</p>
<p class="C16 V7">Non voglio vedervi solo di passaggio, ma spero di trascorrere un po' di tempo con voi, se il Signore lo permetterà.</p>
<p class="C16 V8">Mi fermerò tuttavia a Efeso fino a Pentecoste,</p>
<p class="C16 V9">perché mi si è aperta una porta grande e propizia, anche se gli avversari sono molti.</p>
<p class="C16 V10">Quando verrà Timòteo, fate che non si trovi in soggezione presso di voi, giacché anche lui lavora come me per l'opera del Signore.</p>
<p class="C16 V11">Nessuno dunque gli manchi di riguardo; al contrario, accomiatatelo in pace, perché ritorni presso di me: io lo aspetto con i fratelli.</p>
<p class="C16 V12">Quanto poi al fratello Apollo, l'ho pregato vivamente di venire da voi con i fratelli, ma non ha voluto assolutamente saperne di partire ora; verrà tuttavia quando gli si presenterà l'occasione.</p>
<p class="C16 V13">Vigilate, state saldi nella fede, comportatevi da uomini, siate forti.</p>
<p class="C16 V14">Tutto si faccia tra voi nella carità.</p>
<p class="C16 V15">Una raccomandazione ancora, o fratelli: conoscete la famiglia di Stefana, che è primizia dell'Acaia; hanno dedicato se stessi a servizio dei fedeli;</p>
<p class="C16 V16">siate anche voi deferenti verso di loro e verso quanti collaborano e si affaticano con loro.</p>
<p class="C16 V17">Io mi rallegro della visita di Stefana, di Fortunato e di Acàico, i quali hanno supplito alla vostra assenza;</p>
<p class="C16 V18">essi hanno allietato il mio spirito e allieteranno anche il vostro. Sappiate apprezzare siffatte persone.</p>
<p class="C16 V19">Le comunità dell'Asia vi salutano. Vi salutano molto nel Signore Aquila e Prisca, con la comunità che si raduna nella loro casa.</p>
<p class="C16 V20">Vi salutano i fratelli tutti. Salutatevi a vicenda con il bacio santo.</p>
<p class="C16 V21">Il saluto è di mia mano, di Paolo.</p>
<p class="C16 V22">Se qualcuno non ama il Signore sia anàtema. Marana tha: vieni, o Signore!</p>
<p class="C16 V23">La grazia del Signore Gesù sia con voi.</p>
<p class="C16 V24">Il mio amore con tutti voi in Cristo Gesù!</p>
</div>
</div>
<div class="edizione DIODATI">
<div class="libro 1Cor">
<p class="CCAPITOLO VVERSO">TESTO</p>
<p class="C1 V1">Paolo, chiamato ad essere apostolo di Gesú Cristo, per volontà di Dio, e il fratello Sostene,</p>
<p class="C1 V2">alla chiesa di Dio che è in Corinto ai santificati in Gesú Cristo, chiamati ad essere santi, insieme a tutti quelli che in qualunque luogo invocano il nome di Gesú Cristo, loro Signore e nostro:</p>
<p class="C1 V3">grazia e pace a voi da Dio nostro Padre e dal Signore Gesú Cristo.</p>
<p class="C1 V4">Io rendo continuamente grazie per voi al mio Dio, a motivo della grazia di Dio che vi è stata data in Cristo Gesú,</p>
<p class="C1 V5">perché in lui siete stati arricchiti in ogni cosa, in ogni dono di parola e in ogni conoscenza,</p>
<p class="C1 V6">per la testimonianza di Cristo che è stata confermata tra voi,</p>
<p class="C1 V7">cosí che non vi manca alcun dono mentre aspettate la manifestazione del Signor nostro Gesú Cristo,</p>
<p class="C1 V8">il quale vi confermerà fino alla fine, affinché siate irreprensibili nel giorno del nostro Signore Gesú Cristo.</p>
<p class="C1 V9">Fedele è Dio dal quale siete stati chiamati alla comunione del suo Figlio Gesú Cristo, nostro Signore.</p>
<p class="C1 V10">Ora, fratelli, vi esorto nel nome del nostro Signore Gesú Cristo ad avere tutti un medesimo parlare e a non avere divisioni tra di voi, ma ad essere perfettamente uniti in un medesimo modo di pensare e di volere.</p>
<p class="C1 V11">Mi è stato segnalato infatti a vostro riguardo, fratelli miei, da quelli della casa di Cloe, che vi sono contese fra voi.</p>
<p class="C1 V12">Or voglio dire questo, che ciascuno di voi dice: «Io sono di Paolo», «io di Apollo», «io di Cefa» ed «io di Cristo».</p>
<p class="C1 V13">Cristo è forse diviso? Paolo è stato forse crocifisso per voi? O siete voi stati battezzati nel nome di Paolo?</p>
<p class="C1 V14">Ringrazio Dio che non ho battezzato alcuno di voi, ad eccezione di Crispo e Gaio,</p>
<p class="C1 V15">perché nessuno dica che siete stati battezzati nel mio nome.</p>
<p class="C1 V16">Ho battezzato anche la famiglia di Stefana; per il resto non so se ho battezzato qualcun altro.</p>
<p class="C1 V17">Cristo infatti non mi ha mandato a battezzare, ma ad evangelizzare, non però con sapienza di parola, affinché la croce di Cristo non sia resa vana.</p>
<p class="C1 V18">Infatti il messaggio della croce è follia per quelli che periscono, ma per noi che siamo salvati è potenza di Dio.</p>
<p class="C1 V19">Sta scritto infatti: «Io farò perire la sapienza dei savi e annullerò l'intelligenza degli intelligenti».</p>
<p class="C1 V20">Dov'è il savio? Dov'è lo scriba? Dov'è il disputatore di questa età? Non ha forse Dio resa stolta la sapienza di questo mondo?</p>
<p class="C1 V21">Infatti, poiché nella sapienza di Dio il mondo non ha conosciuto Dio per mezzo della propria sapienza, è piaciuto a Dio di salvare quelli che credono mediante la follia della predicazione</p>
<p class="C1 V22">poiché i Giudei chiedono un segno e i Greci cercano sapienza,</p>
<p class="C1 V23">ma noi predichiamo Cristo crocifisso, che è scandalo per i Giudei e follia per i Greci;</p>
<p class="C1 V24">ma a quelli che sono chiamati, sia Giudei che Greci, noi predichiamo Cristo, potenza di Dio e sapienza di Dio;</p>
<p class="C1 V25">poiché la follia di Dio è piú savia degli uomini e la debolezza di Dio piú forte degli uomini.</p>
<p class="C1 V26">Riguardate infatti la vostra vocazione, fratelli, poiché non ci sono tra di voi molti savi secondo la carne, non molti potenti, non molti nobili,</p>
<p class="C1 V27">ma Dio ha scelto le cose stolte del mondo per svergognare le savie; e Dio ha scelto le cose deboli del mondo per svergognare le forti;</p>
<p class="C1 V28">e Dio ha scelto le cose ignobili del mondo e le cose spregevoli e le cose che non sono per ridurre al niente quelle che sono,</p>
<p class="C1 V29">affinché nessuna carne si glori alla sua presenza.</p>
<p class="C1 V30">Ora grazie a lui voi siete in Cristo Gesú, il quale da Dio è stato fatto per noi sapienza, giustizia, santificazione e redenzione,</p>
<p class="C1 V31">affinché, come sta scritto: «Chi si gloria, si glori nel Signore»</p>
<p class="C2 V1">Anch'io, fratelli, quando venni da voi, non venni con eccellenza di parola o di sapienza, annunziandovi la testimonianza di Dio,</p>
<p class="C2 V2">perché mi ero proposto di non sapere fra voi altro, se non Gesú Cristo e lui crocifisso.</p>
<p class="C2 V3">Cosí io sono stato presso di voi con debolezza, con timore e con gran tremore.</p>
<p class="C2 V4">La mia parola e la mia predicazione non consistettero in parole persuasive di umana sapienza, ma in dimostrazione di Spirito e di potenza,</p>
<p class="C2 V5">affinché la vostra fede non fosse fondata sulla sapienza degli uomini, ma sulla potenza di Dio.</p>
<p class="C2 V6">Or noi parliamo di sapienza fra gli uomini maturi, ma di una sapienza che non è di questa età né dei dominatori di questa età che sono ridotti al nulla,</p>
<p class="C2 V7">ma parliamo della sapienza di Dio nascosta nel mistero, che Dio ha preordinato prima delle età per la nostra gloria,</p>
<p class="C2 V8">che nessuno dei dominatori di questa età ha conosciuta; perché, se l'avessero conosciuta, non avrebbero crocifisso il Signore della gloria.</p>
<p class="C2 V9">Ma come sta scritto: «Le cose che occhio non ha visto e che orecchio non ha udito e che non sono salite in cuor d'uomo, sono quelle che Dio ha preparato per quelli che lo amano».</p>
<p class="C2 V10">Dio però le ha rivelate a noi per mezzo del suo Spirito, perché lo Spirito investiga ogni cosa, anche le profondità di Dio.</p>
<p class="C2 V11">Chi tra gli uomini, infatti conosce le cose dell'uomo, se non lo spirito dell'uomo che è in lui? Cosí pure nessuno conosce le cose di Dio, se non lo Spirito di Dio.</p>
<p class="C2 V12">Ora noi non abbiamo ricevuto lo spirito del mondo, ma lo Spirito che viene da Dio, affinché conosciamo le cose che ci sono state donate da Dio.</p>
<p class="C2 V13">Di queste anche parliamo, non con parole insegnate dalla sapienza umana ma insegnate dallo Spirito Santo, esprimendo cose spirituali con parole spirituali.</p>
<p class="C2 V14">Or l'uomo naturale non riceve le cose dello Spirito di Dio, perché sono follia per lui, e non le può conoscere, poiché si giudicano spiritualmente.</p>
<p class="C2 V15">Ma colui che è spirituale giudica ogni cosa ed egli non è giudicato da alcuno.</p>
<p class="C2 V16">Infatti chi ha conosciuto la mente del Signore per poterlo ammaestrare? Or noi abbiamo la mente di Cristo.</p>
<p class="C3 V1">Or io, fratelli, non ho potuto parlare a voi come a uomini spirituali, ma vi ho parlato come a dei carnali, come a bambini in Cristo.</p>
<p class="C3 V2">Vi ho dato da bere del latte, e non vi ho dato del cibo solido, perché non eravate in grado di assimilarlo, anzi non lo siete neppure ora, perché siete ancora carnali.</p>
<p class="C3 V3">Infatti, poiché fra voi vi è invidia, dispute e divisioni, non siete voi carnali e non camminate secondo l'uomo?</p>
<p class="C3 V4">Quando uno dice: «Io sono di Paolo», e un altro: «Io sono di Apollo», non siete voi carnali?</p>
<p class="C3 V5">Chi è dunque Paolo e chi è Apollo, se non ministri per mezzo dei quali voi avete creduto, e ciò secondo che il Signore ha dato a ciascuno?</p>
<p class="C3 V6">Io ho piantato, Apollo ha annaffiato, ma Dio ha fatto crescere.</p>
<p class="C3 V7">Ora né chi pianta né chi annaffia è cosa alcuna, ma è Dio che fa crescere.</p>
<p class="C3 V8">Cosí colui che pianta e colui che annaffia sono una medesima cosa, ma ciascuno riceverà il proprio premio a secondo la sua fatica.</p>
<p class="C3 V9">Noi siamo infatti collaboratori di Dio; voi siete il campo di Dio, l'edificio di Dio.</p>
<p class="C3 V10">Secondo la grazia di Dio che mi è stata data, come savio architetto io ho posto il fondamento, ed altri vi costruisce sopra; ora ciascuno stia attento come vi costruisce sopra</p>
<p class="C3 V11">perché nessuno può porre altro fondamento diverso da quello che è stato posto, cioè Gesú Cristo.</p>
<p class="C3 V12">Ora, se uno costruisce sopra questo fondamento con oro, argento, pietre preziose, legno, fieno, stoppia,</p>
<p class="C3 V13">l'opera di ciascuno sarà manifestata, perché il giorno la paleserà; poiché sarà manifestata mediante il fuoco, e il fuoco proverà quale sia l'opera di ciascuno.</p>
<p class="C3 V14">Se l'opera che uno ha edificato sul fondamento resiste, egli ne riceverà una ricompensa,</p>
<p class="C3 V15">ma se la sua opera è arsa, egli ne subirà la perdita, nondimeno sarà salvato, ma come attraverso il fuoco.</p>
<p class="C3 V16">Non sapete voi che siete il tempio di Dio e che lo Spirito di Dio abita in voi?</p>
<p class="C3 V17">Se alcuno guasta il tempio di Dio, Dio guasterà lui, perché il tempio di Dio, che siete voi, è santo.</p>
<p class="C3 V18">Nessuno inganni se stesso, se qualcuno fra voi pensa di essere savio in questa età, diventi stolto affinché possa diventare savio.</p>
<p class="C3 V19">Infatti la sapienza di questo mondo è follia presso Dio, poiché sta scritto: «Egli è colui che prende i savi nella loro astuzia»;</p>
<p class="C3 V20">e altrove: «Il Signore conosce i pensieri dei savi e sa che sono vani».</p>
<p class="C3 V21">Perciò nessuno si glori negli uomini, perché ogni cosa è vostra:</p>
<p class="C3 V22">Paolo, Apollo, Cefa, il mondo, la vita, la morte, le cose presenti e le cose future; tutte le cose sono vostre.</p>
<p class="C3 V23">E voi siete di Cristo e Cristo è di Dio.</p>
<p class="C4 V1">A Cosí l'uomo ci consideri come ministri di Cristo e amministratori dei misteri di Dio.</p>
<p class="C4 V2">Ma del resto dagli amministratori si richiede che ciascuno sia trovato fedele.</p>
<p class="C4 V3">Ora a me importa ben poco di essere giudicato da voi o da un tribunale umano; anzi non giudico neppure me stesso.</p>
<p class="C4 V4">Non sono infatti consapevole di colpa alcuna; non per questo sono però giustificato, ma colui che mi giudica è il Signore.</p>
<p class="C4 V5">Perciò non giudicate nulla prima del tempo, finché sia venuto il Signore, il quale metterà in luce le cose occulte delle tenebre e manifesterà i consigli dei cuori; e allora ciascuno avrà la sua lode da Dio.</p>
<p class="C4 V6">Ora, fratelli, per amore vostro, io ho applicato queste cose a me e ad Apollo, affinché per mezzo di noi impariate a non andare al di là di ciò che è scritto, per non gonfiarvi l'un per l'altro a danno di terzi.</p>
<p class="C4 V7">Che cosa infatti ti rende diverso? Che cosa hai tu che non l'abbia ricevuto? E se l'hai ricevuto, perché ti glori come se non l'avessi ricevuto?</p>
<p class="C4 V8">Già siete sazi, già vi siete arricchiti già siete diventati re senza di noi, e magari foste diventati re, affinché noi pure regnassimo con voi.</p>
<p class="C4 V9">Perché io ritengo che Dio ha designato noi apostoli come gli ultimi di tutti, come uomini condannati a morte, poiché siamo stati fatti un pubblico spettacolo al mondo, agli angeli e agli uomini.</p>
<p class="C4 V10">Noi siamo stolti per Cristo, ma voi siete savi in Cristo, noi siamo deboli ma voi forti; voi siete onorati, ma noi disprezzati.</p>
<p class="C4 V11">Fino ad ora noi soffriamo la fame, la sete e la nudità; siamo schiaffeggiati e non abbiamo alcuna fissa dimora,</p>
<p class="C4 V12">e ci affatichiamo, lavorando con le nostre mani; ingiuriati, benediciamo; perseguitati, sopportiamo;</p>
<p class="C4 V13">vituperati, esortiamo, siamo diventati come la spazzatura del mondo e come la lordura di tutti fino ad ora.</p>
<p class="C4 V14">Non scrivo queste cose per farvi vergognare, ma vi ammonisco come miei cari figli.</p>
<p class="C4 V15">Perché anche se aveste diecimila educatori in Cristo, non avreste però molti padri, poiché io vi ho generato in Cristo Gesú, mediante l'evangelo.</p>
<p class="C4 V16">Vi esorto dunque a divenire miei imitatori.</p>
<p class="C4 V17">Per questa ragione vi ho mandato Timoteo, che è mio figlio diletto e fedele nel Signore, che vi ricorderà quali sono le mie vie in Cristo e come insegno dappertutto in ogni chiesa.</p>
<p class="C4 V18">Or alcuni si sono gonfiati, come se non dovessi piú venire da voi</p>
<p class="C4 V19">ma verrò presto da voi, se piace al Signore, e conoscerò non il parlare, ma la potenza di coloro che si sono gonfiati,</p>
<p class="C4 V20">perché il regno di Dio non consiste in parole, ma in potenza.</p>
<p class="C4 V21">Che volete? Che venga da voi con la verga, oppure con amore e con spirito di mansuetudine?</p>
<p class="C5 V1">Si ode dappertutto dire che tra di voi vi è fornicazione, e una tale fornicazione che non è neppure nominata fra i gentili, cioè che uno tiene con sé la moglie del padre.</p>
<p class="C5 V2">E vi siete addirittura gonfiati e non avete piuttosto fatto cordoglio, affinché colui che ha commesso una tale azione fosse tolto di mezzo a voi.</p>
<p class="C5 V3">Ora io, assente nel corpo ma presente nello spirito, ho già giudicato, come se fossi presente, colui che ha commesso ciò.</p>
<p class="C5 V4">Nel nome del nostro Signore Gesú Cristo, essendo riuniti assieme voi e il mio spirito, con il potere del Signor nostro Gesú Cristo</p>
<p class="C5 V5">ho deciso che quel tale sia dato in mano di Satana a perdizione della carne, affinché lo spirito sia salvato nel giorno del Signor Gesú.</p>
<p class="C5 V6">Il vostro vanto non è buono. Non sapete che un po' di lievito fa fermentare tutta la pasta?</p>
<p class="C5 V7">Togliete via dunque il vecchio lievito affinché siate una nuova pasta, come ben siete senza lievito, la nostra pasqua infatti, cioè Cristo, è stata immolata per noi.</p>
<p class="C5 V8">Celebriamo perciò la festa non con vecchio lievito, né con lievito di malvagità e di malizia, ma con azzimi di sincerità e di verità.</p>
<p class="C5 V9">Vi ho scritto nella mia epistola di non immischiarvi con i fornicatori,</p>
<p class="C5 V10">ma non intendevo affatto con i fornicatori di questo mondo, o con gli avari, o con i ladri, o con gli idolatri, perché altrimenti dovreste uscire dal mondo.</p>
<p class="C5 V11">Ma ora vi ho scritto di non mescolarvi con chi, facendosi chiamare fratello, sia un fornicatore, o un avaro o un idolatra, o un oltraggiatore, o un ubriacone, o un ladro; con un tale non dovete neppure mangiare.</p>
<p class="C5 V12">Tocca forse a me giudicare quelli di fuori? Non giudicate voi quelli di dentro?</p>
<p class="C5 V13">Ora è Dio che giudica quelli di fuori. Perciò togliete il malvagio di mezzo a voi.</p>
<p class="C6 V1">C'è qualcuno di voi che, quando ha una questione contro un altro, osa farlo giudicare dagli ingiusti invece che dai santi?</p>
<p class="C6 V2">Non sapete voi che i santi giudicheranno il mondo? E se il mondo è giudicato da voi, siete voi indegni di giudicare dei piccoli problemi?</p>
<p class="C6 V3">Non sapete voi che noi giudicheremo gli angeli? Quanto piú possiamo giudicare le cose di questa vita!</p>
<p class="C6 V4">Se avete dunque delle cause giudiziarie per cose di questa vita, stabilite come giudici quelli che nella chiesa sono i meno stimati.</p>
<p class="C6 V5">Dico questo per farvi vergogna. Cosí, non c'è tra voi neppure un savio, che nel vostro mezzo sia capace di pronunciare un giudizio tra i suoi fratelli?</p>
<p class="C6 V6">Il fratello invece chiama in giudizio il fratello, e ciò davanti agli infedeli.</p>
<p class="C6 V7">E certamente già un male che abbiate tra di voi delle cause gli uni contro gli altri. Perché non subite piuttosto un torto? Perché non vi lasciate piuttosto defraudare?</p>
<p class="C6 V8">Voi invece fate torto e defraudate, e questo nei confronti dei fratelli.</p>
<p class="C6 V9">Non sapete voi che gli ingiusti non erediteranno il regno di Dio? Non v'ingannate: né i fornicatori, né gli idolatri, né gli adulteri, né gli effeminati, né gli omosessuali,</p>
<p class="C6 V10">né i ladri, né gli avari, né gli ubriaconi, né gli oltraggiatori, né i rapinatori erediteranno il regno di Dio.</p>
<p class="C6 V11">Or tali eravate già alcuni di voi; ma siete stati lavati, ma siete stati santificati, ma siete stati giustificati nel nome del Signore Gesú e mediante lo Spirito del nostro Dio.</p>
<p class="C6 V12">Ogni cosa mi è lecita, ma non ogni cosa è vantaggiosa; ogni cosa mi è lecita, ma non mi lascerò dominare da cosa alcuna.</p>
<p class="C6 V13">Le vivande sono per il ventre e il ventre per le vivande, Dio distruggerà queste e quello; il corpo però non è per la fornicazione, bensí per il Signore, e il Signore per il corpo.</p>
<p class="C6 V14">Ora Dio, come ha risuscitato il Signore, cosí risusciterà anche noi con la sua potenza.</p>
<p class="C6 V15">Non sapete voi che i vostri corpi sono membra di Cristo? Prenderò io dunque le membra di Cristo, per farne le membra di una prostituta? Cosí non sia.</p>
<p class="C6 V16">Non sapete voi che chi si unisce ad una prostituta forma uno stesso corpo con lei? «I due infatti», dice il Signore, «diventeranno una stessa carne».</p>
<p class="C6 V17">Ma chi si unisce al Signore è uno stesso spirito con lui.</p>
<p class="C6 V18">Fuggite la fornicazione. Qualunque altro peccato che l'uomo commetta è fuori del corpo, ma chi commette fornicazione pecca contro il suo proprio corpo.</p>
<p class="C6 V19">Non sapete che il vostro corpo è il tempio dello Spirito Santo che è in voi, il quale voi avete da Dio, e che voi non appartenete a voi stessi?</p>
<p class="C6 V20">Infatti siete stati comprati a caro prezzo, glorificate dunque Dio nel vostro corpo e nel vostro spirito, che appartengono a Dio.</p>
<p class="C7 V1">Ora, riguardo alle cose di cui mi avete scritto, sarebbe bene per l'uomo non toccare donna.</p>
<p class="C7 V2">Ma, a motivo della fornicazione, ogni uomo abbia la propria moglie e ogni donna il proprio marito.</p>
<p class="C7 V3">Il marito renda alla moglie il dovere coniugale, e ugualmente la moglie al marito.</p>
<p class="C7 V4">La moglie non ha potestà sul proprio corpo, ma il marito; nello stesso modo anche il marito non ha potestà sul proprio corpo, ma la moglie.</p>
<p class="C7 V5">Non privatevi l'uno dell'altro, se non di comune accordo per un tempo, per dedicarvi al digiuno e alla preghiera, poi di nuovo tornate a stare insieme, affinché Satana non vi tenti a causa della vostra mancanza di autocontrollo.</p>
<p class="C7 V6">Or io dico questo per concessione, non per comandamento</p>
<p class="C7 V7">perché vorrei che tutti gli uomini fossero come me, ma ciascuno ha il proprio dono da Dio, chi in un modo, chi in un altro.</p>
<p class="C7 V8">Or a quelli che non sono sposati e alle vedove dico che è bene per loro che se ne stiano come sto anch'io</p>
<p class="C7 V9">ma se non hanno autocontrollo, si sposino, perché è meglio sposarsi che ardere.</p>
<p class="C7 V10">Agli sposati invece ordino, non io ma il Signore, che la moglie non si separi dal marito,</p>
<p class="C7 V11">e qualora si separasse, rimanga senza maritarsi, o si riconcili col marito. E il marito non mandi via la moglie.</p>
<p class="C7 V12">Ma agli altri dico io, non il Signore: se un fratello ha una moglie non credente, e questa acconsente di abitare con lui, non la mandi via.</p>
<p class="C7 V13">Anche la donna che ha un marito non credente, se questi acconsente di abitare con lei, non lo mandi via,</p>
<p class="C7 V14">perché il marito non credente è santificato nella moglie, e la moglie non credente è santificata nel marito, altrimenti i vostri figli sarebbero immondi; ora invece sono santi.</p>
<p class="C7 V15">Se il non credente si separa, si separi pure; in tal caso il fratello o la sorella non sono piú obbligati; ma Dio ci ha chiamati alla pace.</p>
<p class="C7 V16">Infatti che ne sai tu, moglie, se salverai il marito? Ovvero che ne sai tu, marito, se salverai la moglie?</p>
<p class="C7 V17">Negli altri casi, ciascuno continui a vivere nella condizione che Dio gli ha assegnato e come il Signore lo ha chiamato, e cosí ordino in tutte le chiese.</p>
<p class="C7 V18">Qualcuno è stato chiamato quando era circonciso? Non diventi incirconciso; qualcuno è stato chiamato quando era incirconciso? Non si faccia circoncidere.</p>
<p class="C7 V19">La circoncisione, è nulla e l'incirconcisione è nulla, ma quel che importa è l'osservanza dei comandamenti di Dio.</p>
<p class="C7 V20">Ciascuno rimanga nella condizione nella quale è stato chiamato.</p>
<p class="C7 V21">Sei tu stato chiamato quando eri schiavo? Non ti affliggere; se però puoi divenire libero, è meglio che lo fai.</p>
<p class="C7 V22">Perché chi è chiamato nel Signore da schiavo è un liberto del Signore; parimenti anche colui che è chiamato da libero, è schiavo di Cristo.</p>
<p class="C7 V23">Voi siete stati comprati a prezzo, non diventate schiavi degli uomini.</p>
<p class="C7 V24">Fratelli, ognuno rimanga presso Dio nella condizione in cui è stato chiamato.</p>
<p class="C7 V25">Or riguardo alle vergini, non ho alcun comando dal Signore, ma do un parere come avendo ottenuto misericordia dal Signore per essere fedele.</p>
<p class="C7 V26">A motivo della imminente avversità, ritengo dunque che sia bene per un uomo di rimanere cosí.</p>
<p class="C7 V27">Sei legato ad una moglie? Non cercare di esserne sciolto. Sei sciolto da una moglie? Non cercare moglie.</p>
<p class="C7 V28">Tuttavia, anche se prendi moglie, tu non pecchi; e se una vergine si marita, non pecca; ma tali persone avranno tribolazione nella carne; ora io vorrei risparmiarvi ciò.</p>
<p class="C7 V29">Ma questo vi dico, fratelli, che il tempo è ormai abbreviato; cosí d'ora in avanti anche quelli che hanno moglie, siano come se non l'avessero;</p>
<p class="C7 V30">e quelli che piangono, come se non piangessero; e quelli che si rallegrano, come se non si rallegrassero; e quelli che comprano, come se non possedessero;</p>
<p class="C7 V31">e quelli che usano di questo mondo, come se non ne usassero, perché la forma attuale di questo mondo passa.</p>
<p class="C7 V32">Or io desidero che voi siate senza sollecitudine. Chi non è sposato, si preoccupa delle cose del Signore, come possa piacere al Signore;</p>
<p class="C7 V33">ma chi è sposato si preoccupa delle cose del mondo, come possa piacere alla moglie.</p>
<p class="C7 V34">Vi è differenza tra la donna sposata e la vergine; quella che non è sposata, si preoccupa delle cose del Signore per essere santa nel corpo e nello spirito, ma la sposata si preoccupa delle cose del mondo, del come possa piacere al marito.</p>
<p class="C7 V35">Ora dico questo per il vostro vantaggio, non per tendervi un laccio, ma per indirizzarvi a ciò che è decoroso e perché possiate darvi assiduamente al Signore senza esserne distratti.</p>
<p class="C7 V36">Ma, se alcuno pensa di fare cosa sconveniente verso la propria figlia vergine se essa oltrepassa il fiore dell'età, e che cosí bisogna fare, faccia ciò che vuole; egli non pecca; la dia a marito.</p>
<p class="C7 V37">Ma chi sta fermo nel suo cuore senza sottostare ad alcuna costrizione, ma è padrone della sua volontà ed ha determinato questo nel cuor suo, di conservare cioè la sua figlia vergine, fa bene.</p>
<p class="C7 V38">Perciò, chi dà la sua propria figlia a marito fa bene e chi non la dà a marito fa meglio.</p>
<p class="C7 V39">La moglie è vincolata per legge per tutto il tempo che vive suo marito; ma se il marito muore, essa è libera di maritarsi a chi vuole, purché nel Signore.</p>
<p class="C7 V40">Tuttavia, secondo il mio avviso, essa sarà piú felice se rimane cosí, or penso di avere anch'io lo Spirito di Dio.</p>
<p class="C8 V1">Ora, riguardo alle cose sacrificate agli idoli, noi sappiamo che tutti abbiamo conoscenza; la conoscenza gonfia, ma l'amore edifica.</p>
<p class="C8 V2">Ora, se uno pensa di sapere qualche cosa, non sa ancora nulla di come egli dovrebbe sapere.</p>
<p class="C8 V3">Ma se uno ama Dio, egli è da lui conosciuto.</p>
<p class="C8 V4">Perciò quanto al mangiare le cose sacrificate agli idoli, noi sappiamo che l'idolo non è nulla nel mondo, e che non vi è alcun altro Dio, se non uno solo,</p>
<p class="C8 V5">E infatti, anche se vi sono i cosiddetti dèi sia in cielo che in terra (come vi sono molti dèi e molti signori),</p>
<p class="C8 V6">per noi c'è un solo Dio, il Padre dal quale sono tutte le cose e noi in lui; e un solo Signore, Gesú Cristo, per mezzo del quale sono tutte le cose, e noi esistiamo per mezzo di lui.</p>
<p class="C8 V7">Ma la conoscenza non è in tutti; anzi alcuni, avendo finora consapevolezza dell'idolo, mangiano come di una cosa sacrificata all'idolo; e la loro coscienza, essendo debole, ne è contaminata.</p>
<p class="C8 V8">Ora un cibo non ci rende graditi a Dio; se mangiamo, non abbiamo nulla di piú, e se non mangiamo, non abbiamo nulla di meno.</p>
<p class="C8 V9">Badate però che questa vostra libertà non divenga un intoppo per i deboli.</p>
<p class="C8 V10">Perché se qualcuno vede te, che hai conoscenza, seduto a tavola in un tempio di idoli, la coscienza di lui, che è debole, non sarà forse incoraggiata a mangiare le cose sacrificate agli idoli?</p>
<p class="C8 V11">E cosí, a causa della tua conoscenza perirà il fratello debole, per il quale Cristo è morto.</p>
<p class="C8 V12">Ora, peccando cosí contro i fratelli e ferendo la loro coscienza debole, voi peccate contro Cristo.</p>
<p class="C8 V13">Perciò, se un cibo scandalizza il mio fratello, non mangerò mai piú carne, per non scandalizzare il mio fratello,</p>
<p class="C9 V1">Non sono io apostolo? Non sono io libero? Non ho io veduto Gesú Cristo, il nostro Signore? Non siete voi la mia opera nel Signore?</p>
<p class="C9 V2">Se non sono apostolo per gli altri, lo sono almeno per voi, poiché voi siete il sigillo del mio apostolato nel Signore.</p>
<p class="C9 V3">Questa è la mia difesa nei confronti di coloro che fanno inchieste a mio riguardo.</p>
<p class="C9 V4">Non abbiamo noi il diritto di mangiare e di bere?</p>
<p class="C9 V5">Non abbiamo noi il diritto di condurre attorno una moglie, che sia una sorella in fede, come fanno anche gli altri apostoli, i fratelli del Signore e Cefa?</p>
<p class="C9 V6">O soltanto io e Barnaba non abbiamo il diritto di non lavorare?</p>
<p class="C9 V7">Chi mai va alla guerra a proprie spese? Chi pianta una vigna e non ne mangia il frutto? O chi si prende cura di un gregge e non mangia del latte del gregge?</p>
<p class="C9 V8">Dico queste cose secondo l'uomo? Non dice queste cose anche la legge?</p>
<p class="C9 V9">Nella legge di Mosé infatti sta scritto: «Non mettere la museruola al bue che trebbia». Si dà forse Dio pensiero dei buoi?</p>
<p class="C9 V10">Ovvero, dice tutto questo per noi? Certo queste cose sono scritte per noi, perché chi ara deve arare con speranza, e chi trebbia deve trebbiare con la speranza di avere ciò che spera.</p>
<p class="C9 V11">Se abbiamo seminato fra voi le cose spirituali, è forse gran cosa se mietiamo i vostri beni materiali?</p>
<p class="C9 V12">Se gli altri hanno tale diritto su di voi, non l'avremmo noi molto di piú? Noi però non ci serviamo di questo diritto, ma sopportiamo ogni cosa per non porre alcun ostacolo all'evangelo di Cristo.</p>
<p class="C9 V13">Non sapete voi che quelli che fanno il servizio sacro mangiano delle cose del tempio, e quelli che servono all'altare hanno parte dei beni dell'altare?</p>
<p class="C9 V14">Cosí pure il Signore ha ordinato che coloro che annunziano l'evangelo, vivano dell'evangelo.</p>
<p class="C9 V15">Ma io non ho fatto alcun uso di queste cose né ve ne scrivo, affinché si faccia cosí con me, perché è meglio per me morire, piuttosto che qualcuno renda vano il mio vanto.</p>
<p class="C9 V16">Infatti, se io predico l'evangelo, non ho nulla da gloriarmi, poiché è una necessità che mi è imposta; e guai a me se non predico l'evangelo!</p>
<p class="C9 V17">Se perciò lo faccio volontariamente, ne ho ricompensa; ma se lo faccio contro voglia, rimane sempre un incarico che mi è stato affidato.</p>
<p class="C9 V18">Qual è dunque il mio premio? Questo: che predicando l'evangelo, io posso offrire l'evangelo di Cristo gratuitamente, per non abusare del mio diritto nell'evangelo.</p>
<p class="C9 V19">Infatti, pur essendo libero da tutti, mi sono fatto servo di tutti, per guadagnarne il maggior numero.</p>
<p class="C9 V20">Mi sono cosí fatto Giudeo con i Giudei, per guadagnare i Giudei; mi sono fatto come uno che è sotto la legge con coloro che sono sotto la legge, per guadagnare quelli che sono sotto la legge;</p>
<p class="C9 V21">tra quanti sono senza legge, mi sono fatto come se fossi senza la legge (benché non sia senza la legge di Dio, anzi sotto la legge di Cristo), per guadagnare quanti sono senza la legge.</p>
<p class="C9 V22">Mi sono fatto debole con i deboli, per guadagnare i deboli; mi sono fatto tutto a tutti, per poterne salvare in qualche modo alcuni.</p>
<p class="C9 V23">Or io faccio questo per l'evangelo, affinché ne sia partecipe anch'io.</p>
<p class="C9 V24">Non sapete voi che quelli che corrono nello stadio, corrono bensí tutti, ma uno solo ne conquista il premio? Correte in modo da conquistarlo.</p>
<p class="C9 V25">Ora, chiunque compete nelle gare si auto-controlla in ogni cosa; e quei tali fanno ciò per ricevere una corona corruttibile, ma noi dobbiamo farlo per riceverne una incorruttibile.</p>
<p class="C9 V26">Io dunque corro, ma non in modo incerto; cosí combatto, ma non come battendo l'aria;</p>
<p class="C9 V27">anzi disciplino il mio corpo e lo riduco in servitù perché, dopo aver predicato agli altri, non sia io stesso riprovato.</p>
<p class="C10 V1">Ora, fratelli, non voglio che ignoriate che i nostri padri furono tutti sotto la nuvola e tutti passarono attraverso il mare,</p>
<p class="C10 V2">tutti furono battezzati per Mosé nella nuvola e nel mare,</p>
<p class="C10 V3">tutti mangiarono il medesimo cibo spirituale,</p>
<p class="C10 V4">e tutti bevvero la medesima bevanda spirituale, perché bevevano dalla roccia spirituale che li seguiva; or quella roccia era Cristo.</p>
<p class="C10 V5">Ma Dio non gradí la maggior parte di loro; infatti furono abbattuti nel deserto,</p>
<p class="C10 V6">Or queste cose avvennero come esempi per noi, affinché non desideriamo cose malvagie come essi fecero,</p>
<p class="C10 V7">e affinché non diventiate idolatri come alcuni di loro, secondo quanto sta scritto: «Il popolo si sedette per mangiare e per bere, e poi si alzò per divertirsi».</p>
<p class="C10 V8">E non fornichiamo, come alcuni di loro fornicarono, per cui ne caddero in un giorno ventitremila.</p>
<p class="C10 V9">E non tentiamo Cristo, come alcuni di loro lo tentarono, per cui perirono per mezzo dei serpenti,</p>
<p class="C10 V10">E non mormorate, come alcuni di loro mormorarono, per cui perirono per mezzo del distruttore.</p>
<p class="C10 V11">Or tutte queste cose avvennero loro come esempio, e sono scritte per nostro avvertimento, per noi, che ci troviamo alla fine delle età.</p>
<p class="C10 V12">Perciò, chi pensa di stare in piedi, guardi di non cadere.</p>
<p class="C10 V13">Nessuna tentazione vi ha finora colti se non umana, or Dio è fedele e non permetterà che siate tentati oltre le vostre forze, ma con la tentazione vi darà anche la via d'uscita, affinché la possiate sostenere.</p>
<p class="C10 V14">Perciò, miei cari, fuggite dall'idolatria.</p>
<p class="C10 V15">Io parlo come a persone intelligenti; giudicate voi ciò che dico:</p>
<p class="C10 V16">il calice della benedizione, che noi benediciamo, non è forse partecipazione con il sangue di Cristo? Il pane, che noi rompiamo, non è forse partecipazione con il corpo di Cristo?</p>
<p class="C10 V17">Poiché vi è un solo pane e noi, sebbene in molti, siamo un solo corpo, poiché tutti partecipiamo dell'unico pane.</p>
<p class="C10 V18">Guardate Israele secondo la carne: quelli che mangiano i sacrifici non hanno essi parte dell'altare?</p>
<p class="C10 V19">Che dico dunque? Che l'idolo sia qualche cosa? O che ciò che è sacrificato agli idoli sia qualche cosa?</p>
<p class="C10 V20">No, ma dico che le cose che i gentili sacrificano, le sacrificano ai démoni e non a Dio; or io non voglio che voi abbiate parte con i démoni.</p>
<p class="C10 V21">Voi non potete bere il calice del Signore e il calice dei démoni, voi non potete partecipare alla mensa del Signore e alla mensa dei démoni.</p>
<p class="C10 V22">Vogliamo noi provocare il Signore a gelosia? Siamo noi piú forti di lui?</p>
<p class="C10 V23">Ogni cosa mi è lecita, ma non ogni cosa è vantaggiosa, ogni cosa mi è lecita, ma non ogni cosa edifica.</p>
<p class="C10 V24">Nessuno cerchi il proprio interesse, ma ciascuno cerchi quello altrui.</p>
<p class="C10 V25">Mangiate di tutto ciò che si vende al macello senza fare alcuna domanda per motivo di coscienza,</p>
<p class="C10 V26">perché «la terra e tutto ciò che essa contiene è del Signore»,</p>
<p class="C10 V27">Se qualche non credente vi invita e volete andarvi, mangiate di tutto ciò che vi è posto davanti senza fare alcuna domanda per motivo di coscienza.</p>
<p class="C10 V28">Ma se qualcuno vi dice: «Questo fa parte delle cose sacrificate agli idoli», non ne mangiate, per riguardo a colui che vi ha avvertito e per motivo di coscienza, perché «la terra e tutto ciò che essa contiene è del Signore».</p>
<p class="C10 V29">Or mi riferisco non alla tua coscienza, ma a quella dell'altro. Per qual motivo infatti sarebbe la mia libertà giudicata dalla coscienza di un altro?</p>
<p class="C10 V30">Ma se prendo parte alle vivande con gratitudine, perché sarei biasimato per ciò di cui rendo grazie?</p>
<p class="C10 V31">Sia dunque che mangiate, sia che beviate, sia che facciate alcun'altra cosa, fate tutte le cose alla gloria di Dio.</p>
<p class="C10 V32">Non date motivo di scandalo né ai Giudei, né ai Greci, né alla chiesa di Dio;</p>
<p class="C10 V33">come io stesso mi sforzo di essere gradito a tutti in ogni cosa, non cercando il mio proprio vantaggio ma quello di molti, affinché siano salvati.</p>
<p class="C11 V1">Siate miei imitatori, come anch'io lo sono di Cristo.</p>
<p class="C11 V2">Or vi lodo, fratelli, perché vi ricordate di tutte le cose che provengono da me, e perché ritenete gli ordinamenti, come ve li ho trasmessi.</p>
<p class="C11 V3">Voglio però che sappiate che il capo di ogni uomo è Cristo, il capo della donna è l'uomo e il capo di Cristo è Dio.</p>
<p class="C11 V4">Ogni uomo, che prega o profetizza col capo coperto, fa vergogna al suo capo.</p>
<p class="C11 V5">Ma ogni donna, che prega o profetizza col capo scoperto, fa vergogna al suo capo perché è la stessa cosa che se fosse rasa.</p>
<p class="C11 V6">Ora se la donna non si copre, si faccia pure tagliare i capelli; ma se è una cosa vergognosa per la donna farsi tagliare i capelli o rasare, si copra il capo.</p>
<p class="C11 V7">L'uomo invece non deve coprirsi il capo, perché è l'immagine e la gloria di Dio; ma la donna è la gloria dell'uomo,</p>
<p class="C11 V8">perché l'uomo non è dalla donna, ma la donna dall'uomo,</p>
<p class="C11 V9">anche perché l'uomo non fu creato per la donna, ma la donna per l'uomo.</p>
<p class="C11 V10">Perciò la donna deve avere sul capo un segno di autorità, a motivo degli angeli.</p>
<p class="C11 V11">Nondimeno, né l'uomo è senza la donna, né la donna senza l'uomo, nel Signore,</p>
<p class="C11 V12">perché come la donna proviene dall'uomo, cosí anche l'uomo nasce per mezzo della donna, e ogni cosa è da Dio.</p>
<p class="C11 V13">Giudicate fra voi stessi. E' conveniente che la donna preghi Dio senza essere coperta?</p>
<p class="C11 V14">La natura stessa non vi insegna che è un disonore per l'uomo portare la chioma?</p>
<p class="C11 V15">Se invece la donna porta la chioma, ciò è per lei un onore, poiché la chioma le è stata data per copertura.</p>
<p class="C11 V16">Ora se alcuno vuol essere contenzioso, noi non abbiamo una tale usanza e neppure le chiese di Dio.</p>
<p class="C11 V17">Ora in quello che vi ordino, io non vi lodo, perché vi riunite non per il meglio, ma per il peggio,</p>
<p class="C11 V18">prima di tutto, perché sento dire che quando vi riunite in assemblea vi sono fra voi delle divisioni; e in parte lo credo.</p>
<p class="C11 V19">E' necessario infatti che vi siano anche delle fazioni tra voi, affinché siano manifestati tra voi quelli che sono approvati.</p>
<p class="C11 V20">Quando dunque vi riunite insieme, quello che fate non è mangiare la cena del Signore,</p>
<p class="C11 V21">perché nel mangiare ciascuno prende prima la propria cena; e uno ha fame e l'altro è ubriaco.</p>
<p class="C11 V22">Ora non avete delle case per mangiare e bere? O disprezzate la chiesa di Dio e fate vergognare quelli che non hanno nulla? Che vi dirò? Vi loderò? In questo non vi lodo.</p>
<p class="C11 V23">Poiché io ho ricevuto dal Signore ciò che vi ho anche trasmesso: che il Signore Gesú, nella notte in cui fu tradito, prese del pane,</p>
<p class="C11 V24">e, dopo aver reso grazie, lo spezzò e disse: «Prendete, mangiate; questo è il mio corpo che è spezzato per voi; fate questo in memoria di me».</p>
<p class="C11 V25">Parimenti, dopo aver cenato, prese anche il calice, dicendo: «Questo calice è il nuovo patto nel mio sangue; fate questo ogni volta che ne bevete in memoria di me».</p>
<p class="C11 V26">Poiché ogni volta che mangiate di questo pane e bevete di questo calice, voi annunziate la morte del Signore, finché egli venga.</p>
<p class="C11 V27">Perciò chiunque mangia di questo pane o beve del calice del Signore indegnamente, sarà colpevole del corpo e del sangue del Signore.</p>
<p class="C11 V28">Ora ognuno esamini se stesso, e cosí mangi del pane e beva del calice,</p>
<p class="C11 V29">poiché chi ne mangia e beve indegnamente, mangia e beve un giudizio contro se stesso, non discernendo il corpo del Signore.</p>
<p class="C11 V30">Per questa ragione fra voi vi sono molti infermi e malati, e molti muoiono.</p>
<p class="C11 V31">Perché se esaminassimo noi stessi, non saremmo giudicati.</p>
<p class="C11 V32">Ma quando siamo giudicati, siamo corretti dal Signore, affinché non siamo condannati col mondo.</p>
<p class="C11 V33">Pertanto, fratelli miei, riunendovi per mangiare, aspettatevi gli uni gli altri.</p>
<p class="C11 V34">E se qualcuno ha fame, mangi a casa, affinché non vi riuniate per attirarvi un giudizio. Or quanto alle altre cose le Sistemerò quando verrò.</p>
<p class="C12 V1">Ora, fratelli, non voglio che siate nell'ignoranza riguardo ai doni spirituali.</p>
<p class="C12 V2">Voi sapete che quando eravate gentili, eravate trascinati dietro gli idoli muti, dietro l'impulso del momento.</p>
<p class="C12 V3">Perciò vi faccio sapere che nessuno parlando per lo Spirito di Dio, dice «Gesú è anatema», e che altresí nessuno può dire: «Gesú è il Signore», se non per lo Spirito Santo.</p>
<p class="C12 V4">Or vi sono diversità di doni, ma non vi è che un medesimo Spirito,</p>
<p class="C12 V5">Vi sono anche diversità di ministeri ma non vi è che un medesimo Signore.</p>
<p class="C12 V6">Vi sono parimenti diversità di operazioni, ma non vi è che un medesimo Dio, il quale opera tutte le cose in tutti.</p>
<p class="C12 V7">Or a ciascuno è data la manifestazione dello Spirito per l'utilità comune.</p>
<p class="C12 V8">A uno infatti è data, per mezzo dello Spirito, parola di sapienza; a un altro, secondo il medesimo Spirito, parola di conoscenza;</p>
<p class="C12 V9">a un altro fede, dal medesimo Spirito a un altro doni di guarigioni, per mezzo del medesimo Spirito; a un altro potere di compiere potenti operazioni; a un altro profezia; a un altro discernimento degli spiriti;</p>
<p class="C12 V10">a un altro diversità di lingue, a un altro l'interpretazione delle lingue.</p>
<p class="C12 V11">Or tutte queste cose le opera quell'unico e medesimo Spirito, che distribuisce i suoi doni a ciascuno in particolare come vuole.</p>
<p class="C12 V12">Come infatti il corpo è uno, ma ha molte membra, e tutte le membra di quell'unico corpo, pur essendo molte, formano un solo corpo, cosí è anche Cristo.</p>
<p class="C12 V13">Ora noi tutti siamo stati battezzati in uno Spirito nel medesimo corpo, sia Giudei che Greci, sia schiavi che liberi, e siamo stati tutti abbeverati in un medesimo Spirito.</p>
<p class="C12 V14">Infatti anche il corpo non è un sol membro, ma molte.</p>
<p class="C12 V15">Se il piede dicesse: «Perché non sono mano io non sono parte del corpo», non per questo non sarebbe parte del corpo.</p>
<p class="C12 V16">E se l'orecchio dicesse: «Perché non sono occhio, io non sono parte del corpo», non per questo non sarebbe parte del corpo.</p>
<p class="C12 V17">Se tutto il corpo fosse occhio, dove sarebbe l'udito? Se tutto fosse udito, dove sarebbe l'odorato?</p>
<p class="C12 V18">Ma ora Dio ha posto ciascun membro nel corpo, come ha voluto.</p>
<p class="C12 V19">Ma se tutte le membra fossero un solo membro, dove sarebbe il corpo?</p>
<p class="C12 V20">Ci sono invece molte membra, ma vi è un solo corpo.</p>
<p class="C12 V21">E l'occhio non può dire alla mano: «Io non ho bisogno di te»; né parimenti il capo può dire ai piedi: «Io non ho bisogno di voi».</p>
<p class="C12 V22">Anzi, le membra del corpo che sembrano essere le piú deboli, sono molto piú necessarie delle altre;</p>
<p class="C12 V23">e quelle che stimiamo essere le meno onorevoli del corpo, le circondiamo di maggior onore; e le nostre parti indecorose sono circondate di maggior decoro;</p>
<p class="C12 V24">ma le nostre parti decorose non ne hanno bisogno. Perciò Dio ha composto il corpo, dando maggiore onore alla parte che ne mancava,</p>
<p class="C12 V25">affinché non vi fosse divisione nel corpo, ma le membra avessero tutte una medesima cura le une per le altre.</p>
<p class="C12 V26">E se un membro soffre, tutte le membra soffrono; mentre se un membro è onorato, tutte le membra ne gioiscono insieme.</p>
<p class="C12 V27">Or voi siete il corpo di Cristo e sue membra, ciascuno per parte sua.</p>
<p class="C12 V28">E Dio ne ha costituiti alcuni nella chiesa in primo luogo come apostoli, in secondo luogo come profeti, in terzo luogo come dottori; poi ha ordinato le potenti operazioni; quindi i doni di guarigione i doni di assistenza e di governo e la diversità di lingue.</p>
<p class="C12 V29">Sono forse tutti apostoli? Tutti profeti? Tutti dottori?</p>
<p class="C12 V30">Hanno tutti il dono di potenti operazioni? Hanno tutti i doni di guarigioni? Parlano tutti diverse lingue? Interpretano tutti?</p>
<p class="C12 V31">Ora voi cercate ardentemente i doni maggiori; e vi mostrerò una via ancora piú alta.</p>
<p class="C13 V1">Quand'anche parlassi le lingue degli uomini e degli angeli, ma non ho amore, divento un bronzo risonante o uno squillante cembalo.</p>
<p class="C13 V2">E se anche avessi il dono di profezia, intendessi tutti i misteri e tutta la scienza e avessi tutta la fede da trasportare i monti, ma non ho amore, non sono nulla.</p>
<p class="C13 V3">E se spendessi tutte le mie facoltà per nutrire i poveri e dessi il mio corpo per essere arso, ma non ho amore, tutto questo niente mi giova.</p>
<p class="C13 V4">L'amore è paziente, è benigno; l'amore non invidia, non si mette in mostra, non si gonfia,</p>
<p class="C13 V5">non si comporta in modo indecoroso, non cerca le cose proprie, non si irrita, non sospetta il male;</p>
<p class="C13 V6">non si rallegra dell'ingiustizia, ma gioisce con la verità,</p>
<p class="C13 V7">tollera ogni cosa, crede ogni cosa, spera ogni cosa, sopporta ogni cosa.</p>
<p class="C13 V8">L'amore non viene mai meno, ma le profezie saranno abolite, le lingue cesseranno e la conoscenza sarà abolita</p>
<p class="C13 V9">perché conosciamo in parte e profetizziamo in parte.</p>
<p class="C13 V10">Ma quando sarà venuta la perfezione, allora quello che è solo parziale sarà abolito.</p>
<p class="C13 V11">Quand'ero bambino, parlavo come un bambino, avevo il senno di un bambino, ragionavo come un bambino; quando sono diventato uomo, ho smesso le cose da bambino.</p>
<p class="C13 V12">Ora infatti vediamo come per mezzo di uno specchio, in modo oscuro, ma allora vedremo a faccia a faccia; ora conosco in parte, ma allora conoscerò proprio come sono stato conosciuto.</p>
<p class="C13 V13">Ora dunque queste tre cose rimangono: fede, speranza e amore; ma la piú grande di esse è l'amore.</p>
<p class="C14 V1">Desiderate l'amore e cercate ardentemente i doni spirituali, ma soprattutto che possiate profetizzare,</p>
<p class="C14 V2">perché chi parla in altra lingua non parla agli uomini, ma a Dio; poiché nessuno lo comprende, ma egli in spirito proferisce misteri.</p>
<p class="C14 V3">Chi profetizza, invece, parla agli uomini per edificazione, esortazione e consolazione.</p>
<p class="C14 V4">Chi parla in altra lingua edifica se stesso, ma chi profetizza edifica la chiesa.</p>
<p class="C14 V5">Io vorrei che tutti parlaste in lingue, ma molto piú che profetizzaste, perché chi profetizza è superiore a chi parla in lingue a meno che egli interpreti, affinché la chiesa ne riceva edificazione.</p>
<p class="C14 V6">Ma ora, fratelli, se venissi a voi parlando in lingue, che vi gioverei se non vi parlassi per mezzo di rivelazione, o di conoscenza, o di profezia, o di insegnamento?</p>
<p class="C14 V7">Le cose inanimate stesse che emettono un suono, come il flauto e la cetra, se non danno suoni distinti, come si riconoscerà ciò che si suona con il flauto o con la cetra?</p>
<p class="C14 V8">Se infatti la tromba dà un suono sconosciuto, chi si preparerà alla battaglia?</p>
<p class="C14 V9">Cosí anche voi, se con la lingua non proferite un parlare intelligibile, come si comprenderà ciò che è detto? Sarebbe infatti come se voi parlaste all'aria.</p>
<p class="C14 V10">Vi sono, ad esempio, tante varietà di suoni di lingua nel mondo, e nessuno di essi è senza significato.</p>
<p class="C14 V11">Se dunque io non comprendo il significato del suono, sarò come uno straniero per chi parla, e chi parla sarà uno straniero per me.</p>
<p class="C14 V12">Cosí anche voi, poiché siete desiderosi di avere doni spirituali, cercate di abbondarne per l'edificazione della chiesa.</p>
<p class="C14 V13">Perciò chi parla in altra lingua preghi di poter interpretare,</p>
<p class="C14 V14">perché, se io prego in altra lingua, il mio spirito ben prega, ma la mia mente rimane infruttuosa.</p>
<p class="C14 V15">Che si deve dunque fare? Pregherò con lo spirito, ma lo farò anche con la mente; canterò con lo spirito, ma canterò anche con la mente.</p>
<p class="C14 V16">Tuttavia, se tu lodi Dio con lo spirito, colui che occupa il posto del profano, come dirà amen, al tuo ringraziamento, poiché egli non comprende ciò che tu dici?</p>
<p class="C14 V17">Infatti tu puoi anche rendere un bel ringraziamento, ma l'altro non è edificato.</p>
<p class="C14 V18">Io ringrazio il mio Dio, perché parlo in lingue piú di voi tutti.</p>
<p class="C14 V19">Ma nell'assemblea preferisco dire cinque parole con la mia intelligenza per istruire anche gli altri, piuttosto che diecimila parole in altra lingua.</p>
<p class="C14 V20">Fratelli, non siate bambini di senno, ma siate bambini in malizia e uomini compiuti in senno.</p>
<p class="C14 V21">Sta scritto nella legge: «Io parlerò a questo popolo in lingue straniere e con labbra straniere, ma neppure cosí mi ascolteranno», dice il Signore.</p>
<p class="C14 V22">Pertanto le lingue sono un segno non per i credenti, ma per i non credenti mentre la profezia non è per i non credenti, ma per i credenti.</p>
<p class="C14 V23">Se dunque, quando tutta la chiesa è riunita insieme, tutti parlano in lingue ed entrano dei profani o dei non credenti, non diranno che voi siete fuori di senno?</p>
<p class="C14 V24">Ma se tutti profetizzano ed entra un non credente, egli è convinto da tutti, è giudicato da tutti.</p>
<p class="C14 V25">In questo modo i segreti del suo cuore vengono palesati e cosí, gettandosi con la faccia a terra, adorerà Dio, dichiarando che Dio è veramente fra voi.</p>
<p class="C14 V26">Che conviene dunque fare, fratelli? Quando vi riunite, avendo ciascuno di voi, chi un salmo, chi un insegnamento, chi parole in altra lingua, chi una rivelazione, chi un'interpretazione, si faccia ogni cosa per l'edificazione.</p>
<p class="C14 V27">Se uno parla in altra lingua, si faccia questo da due o tre al piú, e l'un dopo l'altro, e uno interpreti.</p>
<p class="C14 V28">Ma se non vi è chi interpreti, si taccia nella chiesa chi parla in altra lingua, ma parli a se stesso e a Dio.</p>
<p class="C14 V29">Parlino due o tre profeti, e gli altri giudichino.</p>
<p class="C14 V30">Ma se è rivelata qualcosa ad uno che è seduto, si taccia il precedente.</p>
<p class="C14 V31">Tutti infatti, ad uno ad uno, potete profetizzare affinché tutti imparino e tutti siano incoraggiati.</p>
<p class="C14 V32">Gli spiriti dei profeti sono sottoposti ai profeti</p>
<p class="C14 V33">perché Dio non è un Dio di confusione, ma di pace; e cosí si fà in tutte le chiese dei santi.</p>
<p class="C14 V34">Tacciano le vostre donne nelle chiese, perché non è loro permesso di parlare, ma devono essere sottomesse, come dice anche la legge.</p>
<p class="C14 V35">E se vogliono imparare qualche cosa interroghino i propri mariti a casa, perché è vergognoso per le donne parlare in chiesa.</p>
<p class="C14 V36">E la parola di Dio proceduta da voi o è essa pervenuta a voi soli?</p>
<p class="C14 V37">Se uno si stima essere profeta o spirituale, riconosca che le cose che vi scrivo sono comandamenti del Signore.</p>
<p class="C14 V38">E se uno lo vuole ignorare, lo ignori.</p>
<p class="C14 V39">Perciò, fratelli miei cercate ardentemente il profetizzare e non impedite di parlare in lingue.</p>
<p class="C14 V40">Ma ogni cosa sia fatta con decoro e con ordine.</p>
<p class="C15 V1">Ora, fratelli, vi dichiaro l'evangelo che vi ho annunziato, e che voi avete ricevuto e nel quale state saldi,</p>
<p class="C15 V2">e mediante il quale siete salvati, se ritenete fermamente quella parola che vi ho annunziato, a meno che non abbiate creduto invano.</p>
<p class="C15 V3">Infatti vi ho prima di tutto trasmesso ciò che ho anch'io ricevuto, e cioè che Cristo è morto per i nostri peccati secondo le Scritture,</p>
<p class="C15 V4">che fu sepolto e risuscitò a il terzo giorno secondo le Scritture,</p>
<p class="C15 V5">e che apparve a Cefa e poi ai dodici.</p>
<p class="C15 V6">In seguito apparve in una sola volta a piú di cinquecento fratelli, la maggior parte dei quali è ancora in vita, mentre alcuni dormono già.</p>
<p class="C15 V7">Successivamente apparve a Giacomo e poi a tutti gli apostoli insieme.</p>
<p class="C15 V8">Infine, ultimo di tutti, apparve anche a me come all'aborto.</p>
<p class="C15 V9">Io infatti sono il minimo degli apostoli e non sono neppure degno di essere chiamato apostolo, perché ho perseguitato la chiesa di Dio.</p>
<p class="C15 V10">Ma per la grazia di Dio sono quello che sono; e la sua grazia verso di me non è stata vana, anzi ho faticato piú di tutti loro non io però, ma la grazia di Dio che è con me.</p>
<p class="C15 V11">Or dunque, sia io che loro, cosí predichiamo, e cosí voi avete creduto.</p>
<p class="C15 V12">Ora, se si predica che Cristo è risuscitato dai morti, come mai alcuni di voi dicono che non c'è la risurrezione dei morti?</p>
<p class="C15 V13">Se dunque non c'è la risurrezione dei morti, neppure Cristo è risuscitato.</p>
<p class="C15 V14">Ma se Cristo non è risuscitato, è dunque vana la nostra predicazione ed è vana anche la vostra fede.</p>
<p class="C15 V15">Inoltre noi ci troveremo ad essere falsi testimoni di Dio, poiché abbiamo testimoniato di Dio, che egli ha risuscitato Cristo, mentre non l'avrebbe risuscitato, se veramente i morti non risuscitano.</p>
<p class="C15 V16">Se infatti i morti non risuscitano, neppure Cristo è stato risuscitato;</p>
<p class="C15 V17">ma se Cristo non è stato risuscitato, vana è la vostra fede, voi siete ancora nei vostri peccati,</p>
<p class="C15 V18">e anche quelli che dormono in Cristo sono perduti.</p>
<p class="C15 V19">Se noi speriamo in Cristo solo in questa vita, noi siamo i piú miserabili di tutti gli uomini.</p>
<p class="C15 V20">Ma ora Cristo è stato risuscitato dai morti, ed è la primizia di coloro che dormono.</p>
<p class="C15 V21">Infatti, siccome per mezzo di un uomo è venuta la morte, cosí anche per mezzo di un uomo è venuta la risurrezione dei morti.</p>
<p class="C15 V22">Perché, come tutti muoiono in Adamo, cosí tutti saranno vivificati in Cristo.</p>
<p class="C15 V23">ma ciascuno nel proprio ordine: Cristo la primizia, poi coloro che sono di Cristo alla sua venuta.</p>
<p class="C15 V24">Poi verrà la fine, quando rimetterà il regno nelle mani di Dio Padre, dopo aver annientato ogni dominio, ogni potestà e potenza.</p>
<p class="C15 V25">Bisogna infatti che egli regni, finché non abbia messo tutti i nemici sotto i suoi piedi.</p>
<p class="C15 V26">L'ultimo nemico che sarà distrutto è la morte.</p>
<p class="C15 V27">Dio infatti ha posto ogni cosa sotto i suoi piedi. Quando però dice che ogni cosa gli è sottoposta, è chiaro che ne è eccettuato colui che gli ha sottoposto ogni cosa.</p>
<p class="C15 V28">E quando ogni cosa gli sarà sottoposta, allora il Figlio sarà anch'egli sottoposto a colui che gli ha sottoposto ogni cosa, affinché Dio sia tutto in tutti.</p>
<p class="C15 V29">Altrimenti che faranno quelli che sono battezzati per i morti? Se i morti non risuscitano affatto, perché dunque sono essi battezzati per i morti?</p>
<p class="C15 V30">Perché siamo anche noi in pericolo ad ogni ora?</p>
<p class="C15 V31">Io muoio ogni giorno per il vanto di voi, che ho in Cristo Gesú nostro Signore.</p>
<p class="C15 V32">Se ho combattuto in Efeso con le fiere per motivi umani, che utile ne ho io? Se i morti non risuscitano, mangiamo e beviamo, perché domani morremo.</p>
<p class="C15 V33">Non vi ingannate; le cattive compagnie corrompono i buoni costumi.</p>
<p class="C15 V34">Ritornate ad essere sobri e retti e non peccate, perché alcuni non hanno conoscenza di Dio; lo dico a vostra vergogna.</p>
<p class="C15 V35">Ma dirà qualcuno: «Come risuscitano i morti, e con quale corpo verranno?».</p>
<p class="C15 V36">Stolto! Quello che tu semini non è vivificato, se prima non muore.</p>
<p class="C15 V37">E quanto a quello che semini, tu non semini il corpo che ha da nascere, ma un granello ignudo, che può essere di frumento o di qualche altro seme.</p>
<p class="C15 V38">E Dio gli dà un corpo come ha stabilito, e a ciascun seme dà il suo proprio corpo.</p>
<p class="C15 V39">Non ogni carne è la stessa carne; ma altra è la carne degli uomini, altra la carne delle bestie, altra la carne dei pesci, altra la carne degli uccelli.</p>
<p class="C15 V40">Vi sono anche dei corpi celesti, e dei corpi terrestri, ma altra è la gloria dei celesti, altra quella dei terrestri.</p>
<p class="C15 V41">Altro è lo splendore del sole, altro lo splendore della luna ed altro lo splendore delle stelle, perché una stella differisce da un'altra stella in splendore.</p>
<p class="C15 V42">Cosí sarà pure la risurrezione dei morti; il corpo è seminato corruttibile e risuscita incorruttibile.</p>
<p class="C15 V43">E' seminato ignobile e risuscita glorioso; è seminato debole e risuscita pieno di forza.</p>
<p class="C15 V44">E' seminato corpo naturale, e risuscita corpo spirituale. Vi è corpo naturale, e vi è corpo spirituale.</p>
<p class="C15 V45">Cosí sta anche scritto: «Il primo uomo, Adamo, divenne anima vivente» ma l'ultimo Adamo è Spirito che dà la vita.</p>
<p class="C15 V46">Ma lo spirituale non è prima bensí prima è il naturale, poi lo spirituale.</p>
<p class="C15 V47">Il primo uomo, tratto dalla terra, è terrestre; il secondo uomo, che è il Signore, è dal cielo.</p>
<p class="C15 V48">Qual è il terrestre tali sono anche i terrestri; e qual è il celeste, tali saranno anche i celesti.</p>
<p class="C15 V49">E come abbiamo portato l'immagine del terrestre, porteremo anche l'immagine del celeste.</p>
<p class="C15 V50">Or questo dico, fratelli, che la carne e il sangue non possono ereditare il regno di Dio; similmente la corruzione non eredita l'incorruttibilità.</p>
<p class="C15 V51">Ecco, io vi dico un mistero: non tutti morremo, ma tutti saremo mutati in un momento,</p>
<p class="C15 V52">in un batter d'occhio, al suono dell'ultima tromba; la tromba infatti suonerà, i morti risusciteranno incorruttibili e noi saremo mutati,</p>
<p class="C15 V53">poiché bisogna che questo corruttibile rivesta l'incorruttibilità e questo mortale rivesta l'immortalità.</p>
<p class="C15 V54">Cosí quando questo corruttibile avrà rivestito l'incorruttibilità e questo mortale avrà rivestito l'immortalità, allora sarà adempiuta la parola che fu scritta: «La morte è stata inghiottita nella vittoria».</p>
<p class="C15 V55">O morte, dov'è il tuo dardo? O inferno, dov'è la tua vittoria?</p>
<p class="C15 V56">Ora il dardo della morte è il peccato, e la forza del peccato è la legge.</p>
<p class="C15 V57">Ma ringraziato sia Dio che ci dà la vittoria per mezzo del Signor nostro Gesú Cristo.</p>
<p class="C15 V58">Perciò, fratelli miei carissimi, state saldi, irremovibili, abbondando del continuo nell'opera del Signore, sapendo che la vostra fatica non è vana nel Signore.</p>
<p class="C16 V1">Ora, quanto alla colletta che si fa per i santi, fate anche voi come ho ordinato alle chiese della Galazia.</p>
<p class="C16 V2">Ogni primo giorno della settimana, ciascuno metta da parte per conto suo ciò che può in base alle sue entrate, affinché non si facciano piú collette quando verrò.</p>
<p class="C16 V3">Quando poi sarò giunto, io manderò con delle lettere coloro che voi avrete approvato per portare il vostro generoso dono a Gerusalemme.</p>
<p class="C16 V4">E se converrà che ci vada io stesso, essi verranno con me.</p>
<p class="C16 V5">Or verrò da voi, dopo che sarò passato per la Macedonia, perché attraverserò la Macedonia.</p>
<p class="C16 V6">E forse mi tratterrò presso di voi, o vi passerò addirittura l'inverno, affinché mi facciate proseguire per ogni dove possa andare.</p>
<p class="C16 V7">Questa volta infatti non voglio vedervi solo di passaggio, ma spero di rimanere un po' di tempo presso di voi, se il Signore lo permette.</p>
<p class="C16 V8">Or io resterò in Efeso fino a Pentecoste</p>
<p class="C16 V9">perché mi si è aperta una porta grande ed efficace e vi sono molti avversari.</p>
<p class="C16 V10">Ora, se viene Timoteo, fate in modo che rimanga con voi senza timore, perché si adopera nell'opera del Signore, come faccio io stesso.</p>
<p class="C16 V11">Nessuno dunque lo disprezzi, ma fatelo proseguire in pace per venire da me, perché lo aspetto con i fratelli.</p>
<p class="C16 V12">Ora quanto al fratello Apollo, l'ho molto pregato di venire da voi con i fratelli, ma egli non ha voluto assolutamente venire ora; però verrà quando ne avrà l'opportunità.</p>
<p class="C16 V13">Vegliate, state fermi nella fede, comportatevi virilmente, siate forti.</p>
<p class="C16 V14">Tutte le cose che fate, fatele con amore.</p>
<p class="C16 V15">Ora, fratelli (voi conoscete la famiglia di Stefana e sapete che è primizia dell'Acaia, e che si sono dedicati al servizio dei santi),</p>
<p class="C16 V16">vi esorto a sottomettervi anche voi a tali persone e a chiunque si adopera e si affatica nell'opera comune.</p>
<p class="C16 V17">Or io mi rallegro della venuta di Stefana, di Fortunato e di Acaico, poiché essi hanno supplito alla vostra assenza.</p>
<p class="C16 V18">perché hanno ricreato il mio spirito e il vostro; riconoscete dunque tali persone.</p>
<p class="C16 V19">Le chiese dell'Asia vi salutano Aquila e Priscilla, insieme alla chiesa che è in casa loro, vi salutano molto nel Signore.</p>
<p class="C16 V20">Tutti i fratelli vi salutano; salutatevi gli uni gli altri con un santo bacio.</p>
<p class="C16 V21">Il saluto è di mia propria mano, di me, Paolo,</p>
<p class="C16 V22">Se qualcuno non ama il Signor Gesú Cristo, sia anatema! Maran-atha. cioè: Il Signore viene.</p>
<p class="C16 V23">La grazia del Signore Gesú Cristo sia con voi.</p>
<p class="C16 V24">Il mio amore sia con tutti voi in Cristo Gesú. Amen.</p>
</div>
</div>
<div class="edizione RIVEDUTA">
<div class="libro 1Cor">
<p class="CCAPITOLO VVERSO">TESTO</p>
<p class="C1 V1">Paolo, chiamato a essere apostolo di Cristo Gesù per volontà di Dio, e il fratello Sostene,</p>
<p class="C1 V2">alla chiesa di Dio che è in Corinto, ai santificati in Cristo Gesù, chiamati santi, con tutti quelli che in ogni luogo invocano il nome del Signore nostro Gesù Cristo, Signore loro e nostro:</p>
<p class="C1 V3">grazia a voi e pace da Dio nostro Padre e dal Signore Gesù Cristo.</p>
<p class="C1 V4">Io ringrazio sempre il mio Dio per voi, per la grazia di Dio che vi è stata data in Cristo Gesù;</p>
<p class="C1 V5">perché in lui siete stati arricchiti di ogni cosa, di ogni dono di parola e di ogni conoscenza,</p>
<p class="C1 V6">essendo stata confermata tra di voi la testimonianza di Cristo;</p>
<p class="C1 V7">in modo che non mancate di alcun dono, mentre aspettate la manifestazione del Signore nostro Gesù Cristo.</p>
<p class="C1 V8">Egli vi renderà saldi sino alla fine, perché siate irreprensibili nel giorno del Signore nostro Gesù Cristo.</p>
<p class="C1 V9">Fedele è Dio che vi ha chiamati alla comunione con il Figlio suo Gesù Cristo, Signore nostro.</p>
<p class="C1 V10">Ora, fratelli, vi esorto, nel nome del Signore nostro Gesù Cristo, ad aver tutti un medesimo parlare e a non aver divisioni tra di voi, ma a stare perfettamente uniti nel medesimo modo di pensare e di sentire.</p>
<p class="C1 V11">Infatti, fratelli miei, mi è stato riferito da quelli di casa Cloe che tra di voi ci sono contese.</p>
<p class="C1 V12">Voglio dire che ciascuno di voi dichiara: «Io sono di Paolo»; «io d'Apollo»; «io di Cefa»; «io di Cristo».</p>
<p class="C1 V13">Cristo è forse diviso? Paolo è stato forse crocifisso per voi? O siete voi stati battezzati nel nome di Paolo?</p>
<p class="C1 V14">Ringrazio Dio che non ho battezzato nessuno di voi, salvo Crispo e Gaio;</p>
<p class="C1 V15">perciò nessuno può dire che foste battezzati nel mio nome.</p>
<p class="C1 V16">Ho battezzato anche la famiglia di Stefana; del resto non so se ho battezzato qualcun altro.</p>
<p class="C1 V17">Infatti Cristo non mi ha mandato a battezzare ma a evangelizzare; non con sapienza di parola, perché la croce di Cristo non sia resa vana.</p>
<p class="C1 V18">Poiché la predicazione della croce è pazzia per quelli che periscono, ma per noi, che veniamo salvati, è la potenza di Dio;</p>
<p class="C1 V19">infatti sta scritto: «Io farò perire la sapienza dei saggi e annienterò l'intelligenza degli intelligenti».</p>
<p class="C1 V20">Dov'è il sapiente? Dov'è lo scriba? Dov'è il contestatore di questo secolo? Non ha forse Dio reso pazza la sapienza di questo mondo?</p>
<p class="C1 V21">Poiché il mondo non ha conosciuto Dio mediante la propria sapienza, è piaciuto a Dio, nella sua sapienza, di salvare i credenti con la pazzia della predicazione.</p>
<p class="C1 V22">I Giudei infatti chiedono miracoli e i Greci cercano sapienza,</p>
<p class="C1 V23">ma noi predichiamo Cristo crocifisso, che per i Giudei è scandalo, e per gli stranieri pazzia;</p>
<p class="C1 V24">ma per quelli che sono chiamati, tanto Giudei quanto Greci, predichiamo Cristo, potenza di Dio e sapienza di Dio;</p>
<p class="C1 V25">poiché la pazzia di Dio è più saggia degli uomini e la debolezza di Dio è più forte degli uomini.</p>
<p class="C1 V26">Infatti, fratelli, guardate la vostra vocazione; non ci sono tra di voi molti sapienti secondo la carne, né molti potenti, né molti nobili;</p>
<p class="C1 V27">ma Dio ha scelto le cose pazze del mondo per svergognare i sapienti; Dio ha scelto le cose deboli del mondo per svergognare le forti;</p>
<p class="C1 V28">Dio ha scelto le cose ignobili del mondo e le cose disprezzate, anzi le cose che non sono, per ridurre al niente le cose che sono,</p>
<p class="C1 V29">perché nessuno si vanti di fronte a Dio.</p>
<p class="C1 V30">Ed è grazie a lui che voi siete in Cristo Gesù, che da Dio è stato fatto per noi sapienza, ossia giustizia, santificazione e redenzione;</p>
<p class="C1 V31">affinché com'è scritto: «Chi si vanta, si vanti nel Signore».</p>
<p class="C2 V1">E io, fratelli, quando venni da voi, non venni ad annunziarvi la testimonianza di Dio con eccellenza di parola o di sapienza;</p>
<p class="C2 V2">poiché mi proposi di non sapere altro fra voi, fuorché Gesù Cristo e lui crocifisso.</p>
<p class="C2 V3">Io sono stato presso di voi con debolezza, con timore e con gran tremore;</p>
<p class="C2 V4">la mia parola e la mia predicazione non consistettero in discorsi persuasivi di sapienza umana, ma in dimostrazione di Spirito e di potenza,</p>
<p class="C2 V5">affinché la vostra fede fosse fondata non sulla sapienza umana, ma sulla potenza di Dio.</p>
<p class="C2 V6">Tuttavia, a quelli tra di voi che sono maturi esponiamo una sapienza, però non una sapienza di questo mondo né dei dominatori di questo mondo, i quali stanno per essere annientati;</p>
<p class="C2 V7">ma esponiamo la sapienza di Dio misteriosa e nascosta, che Dio aveva prima dei secoli predestinata a nostra gloria</p>
<p class="C2 V8">e che nessuno dei dominatori di questo mondo ha conosciuta; perché, se l'avessero conosciuta, non avrebbero crocifisso il Signore della gloria.</p>
<p class="C2 V9">Ma com'è scritto: «Le cose che occhio non vide, e che orecchio non udì, e che mai salirono nel cuore dell'uomo, sono quelle che Dio ha preparate per coloro che lo amano».</p>
<p class="C2 V10">A noi Dio le ha rivelate per mezzo dello Spirito, perché lo Spirito scruta ogni cosa, anche le profondità di Dio.</p>
<p class="C2 V11">Infatti, chi, tra gli uomini, conosce le cose dell'uomo se non lo spirito dell'uomo che è in lui? Così nessuno conosce le cose di Dio se non lo Spirito di Dio.</p>
<p class="C2 V12">Ora noi non abbiamo ricevuto lo spirito del mondo, ma lo Spirito che viene da Dio, per conoscere le cose che Dio ci ha donate;</p>
<p class="C2 V13">e noi ne parliamo non con parole insegnate dalla sapienza umana, ma insegnate dallo Spirito, adattando parole spirituali a cose spirituali.</p>
<p class="C2 V14">Ma l'uomo naturale non riceve le cose dello Spirito di Dio, perché esse sono pazzia per lui; e non le può conoscere, perché devono essere giudicate spiritualmente.</p>
<p class="C2 V15">L'uomo spirituale, invece, giudica ogni cosa ed egli stesso non è giudicato da nessuno.</p>
<p class="C2 V16">Infatti «chi ha conosciuto la mente del Signore da poterlo istruire?» Eppure noi abbiamo la mente di Cristo.</p>
<p class="C3 V1">Fratelli, io non ho potuto parlarvi come a spirituali, ma ho dovuto parlarvi come a carnali, come a bambini in Cristo.</p>
<p class="C3 V2">Vi ho nutriti di latte, non di cibo solido, perché non eravate capaci di sopportarlo; anzi, non lo siete neppure adesso, perché siete ancora carnali.</p>
<p class="C3 V3">Infatti, dato che ci sono tra di voi gelosie e contese, non siete forse carnali e non vi comportate come qualsiasi uomo?</p>
<p class="C3 V4">Quando uno dice: «Io sono di Paolo»; e un altro: «Io sono d'Apollo»; non siete forse uomini carnali?</p>
<p class="C3 V5">Che cos'è dunque Apollo? E che cos'è Paolo? Sono servitori, per mezzo dei quali voi avete creduto; e lo sono nel modo che il Signore ha dato a ciascuno di loro.</p>
<p class="C3 V6">Io ho piantato, Apollo ha annaffiato, ma Dio ha fatto crescere;</p>
<p class="C3 V7">quindi colui che pianta e colui che annaffia non sono nulla: Dio fa crescere!</p>
<p class="C3 V8">Ora, colui che pianta e colui che annaffia sono una medesima cosa, ma ciascuno riceverà il proprio premio secondo la propria fatica.</p>
<p class="C3 V9">Noi siamo infatti collaboratori di Dio, voi siete il campo di Dio, l'edificio di Dio.</p>
<p class="C3 V10">Secondo la grazia di Dio che mi è stata data, come esperto architetto, ho posto il fondamento; un altro vi costruisce sopra. Ma ciascuno badi a come vi costruisce sopra;</p>
<p class="C3 V11">poiché nessuno può porre altro fondamento oltre a quello già posto, cioè Cristo Gesù.</p>
<p class="C3 V12">Ora, se uno costruisce su questo fondamento con oro, argento, pietre di valore, legno, fieno, paglia,</p>
<p class="C3 V13">l'opera di ognuno sarà messa in luce; perché il giorno di Cristo la renderà visibile; poiché quel giorno apparirà come un fuoco; e il fuoco proverà quale sia l'opera di ciascuno.</p>
<p class="C3 V14">Se l'opera che uno ha costruita sul fondamento rimane, egli ne riceverà ricompensa;</p>
<p class="C3 V15">se l'opera sua sarà arsa, egli ne avrà il danno; ma egli stesso sarà salvo; però come attraverso il fuoco.</p>
<p class="C3 V16">Non sapete che siete il tempio di Dio e che lo Spirito di Dio abita in voi?</p>
<p class="C3 V17">Se uno guasta il tempio di Dio, Dio guasterà lui; poiché il tempio di Dio è santo; e questo tempio siete voi.</p>
<p class="C3 V18">Nessuno s'inganni. Se qualcuno tra di voi presume di essere un saggio in questo secolo, diventi pazzo per diventare saggio;</p>
<p class="C3 V19">perché la sapienza di questo mondo è pazzia davanti a Dio. Infatti è scritto: «Egli prende i sapienti nella loro astuzia»;</p>
<p class="C3 V20">e altrove: «Il Signore conosce i pensieri dei sapienti; sa che sono vani».</p>
<p class="C3 V21">Nessuno dunque si vanti degli uomini, perché tutto vi appartiene.</p>
<p class="C3 V22">Paolo, Apollo, Cefa, il mondo, la vita, la morte, le cose presenti, le cose future, tutto è vostro!</p>
<p class="C3 V23">E voi siete di Cristo; e Cristo è di Dio.</p>
<p class="C4 V1">Così, ognuno ci consideri servitori di Cristo e amministratori dei misteri di Dio.</p>
<p class="C4 V2">Del resto, quel che si richiede agli amministratori è che ciascuno sia trovato fedele.</p>
<p class="C4 V3">A me poi pochissimo importa di essere giudicato da voi o da un tribunale umano; anzi, non mi giudico neppure da me stesso.</p>
<p class="C4 V4">Infatti non ho coscienza di alcuna colpa; non per questo però sono giustificato; colui che mi giudica è il Signore.</p>
<p class="C4 V5">Perciò non giudicate nulla prima del tempo, finché sia venuto il Signore, il quale metterà in luce quello che è nascosto nelle tenebre e manifesterà i pensieri dei cuori; allora ciascuno avrà la sua lode da Dio.</p>
<p class="C4 V6">Ora, fratelli, ho applicato queste cose a me stesso e ad Apollo a causa di voi, perché per nostro mezzo impariate a praticare il non oltre quel che è scritto e non vi gonfiate d'orgoglio esaltando l'uno a danno dell'altro.</p>
<p class="C4 V7">Infatti, chi ti distingue dagli altri? E che cosa possiedi che tu non abbia ricevuto? E se l'hai ricevuto, perché ti vanti come se tu non l'avessi ricevuto?</p>
<p class="C4 V8">Già siete sazi, già siete arricchiti, senza di noi siete giunti a regnare! E fosse pure che voi foste giunti a regnare, affinché anche noi potessimo regnare con voi!</p>
<p class="C4 V9">Poiché io ritengo che Dio abbia messo in mostra noi, gli apostoli, ultimi fra tutti, come uomini condannati a morte; poiché siamo diventati uno spettacolo al mondo, agli angeli e agli uomini.</p>
<p class="C4 V10">Noi siamo pazzi a causa di Cristo, ma voi siete sapienti in Cristo; noi siamo deboli, ma voi siete forti; voi siete onorati, ma noi siamo disprezzati.</p>
<p class="C4 V11">Fino a questo momento, noi abbiamo fame e sete. Siamo nudi, schiaffeggiati e senza fissa dimora,</p>
<p class="C4 V12">e ci affatichiamo lavorando con le nostre proprie mani; ingiuriati, benediciamo; perseguitati, sopportiamo; diffamati, esortiamo;</p>
<p class="C4 V13">siamo diventati, e siamo tuttora, come la spazzatura del mondo, come il rifiuto di tutti.</p>
<p class="C4 V14">Vi scrivo queste cose non per farvi vergognare, ma per ammonirvi come miei cari figli.</p>
<p class="C4 V15">Poiché anche se aveste diecimila precettori in Cristo, non avete però molti padri; perché sono io che vi ho generati in Cristo Gesù, mediante il vangelo.</p>
<p class="C4 V16">Vi esorto dunque: siate miei imitatori.</p>
<p class="C4 V17">Appunto per questo vi ho mandato Timoteo, che è mio caro e fedele figlio nel Signore; egli vi ricorderà come io mi comporto in Cristo Gesù, e come insegno dappertutto, in ogni chiesa.</p>
<p class="C4 V18">Or alcuni si sono gonfiati d'orgoglio, come se io non dovessi più venire da voi;</p>
<p class="C4 V19">ma, se il Signore vorrà, mi recherò presto da voi, e conoscerò non il parlare ma la potenza di coloro che si sono gonfiati;</p>
<p class="C4 V20">perché il regno di Dio non consiste in parole, ma in potenza.</p>
<p class="C4 V21">Che volete? Che venga da voi con la verga o con amore e con spirito di mansuetudine?</p>
<p class="C5 V1">Si ode addirittura affermare che vi è tra di voi fornicazione; e tale immoralità, che non si trova neppure fra gli stranieri; al punto che uno di voi si tiene la moglie di suo padre!</p>
<p class="C5 V2">E voi siete gonfi, e non avete invece fatto cordoglio, perché colui che ha commesso quell'azione fosse tolto di mezzo a voi!</p>
<p class="C5 V3">Quanto a me, assente di persona ma presente in spirito, ho già giudicato, come se fossi presente, colui che ha commesso un tale atto.</p>
<p class="C5 V4">Nel nome del Signore Gesù, essendo insieme riuniti voi e lo spirito mio, con l'autorità del Signore nostro Gesù,</p>
<p class="C5 V5">ho deciso che quel tale sia consegnato a Satana, per la rovina della carne, affinché lo spirito sia salvo nel giorno del Signore Gesù.</p>
<p class="C5 V6">Il vostro vanto non è una buona cosa. Non sapete che un po' di lievito fa lievitare tutta la pasta?</p>
<p class="C5 V7">Purificatevi del vecchio lievito, per essere una nuova pasta, come già siete senza lievito. Poiché anche la nostra Pasqua, cioè Cristo, è stata immolata.</p>
<p class="C5 V8">Celebriamo dunque la festa, non con vecchio lievito, né con lievito di malizia e di malvagità, ma con gli azzimi della sincerità e della verità.</p>
<p class="C5 V9">Vi ho scritto nella mia lettera di non mischiarvi con i fornicatori;</p>
<p class="C5 V10">non del tutto però con i fornicatori di questo mondo, o con gli avari e i ladri, o con gl'idolatri; perché altrimenti dovreste uscire dal mondo;</p>
<p class="C5 V11">ma quel che vi ho scritto è di non mischiarvi con chi, chiamandosi fratello, sia un fornicatore, un avaro, un idolatra, un oltraggiatore, un ubriacone, un ladro; con quelli non dovete neppure mangiare.</p>
<p class="C5 V12">Poiché, devo forse giudicare quelli di fuori? Non giudicate voi quelli di dentro?</p>
<p class="C5 V13">Quelli di fuori li giudicherà Dio. Togliete il malvagio di mezzo a voi stessi.</p>
<p class="C6 V1">Quando qualcuno di voi ha una lite con un altro, ha il coraggio di chiamarlo in giudizio davanti agli ingiusti anziché davanti ai santi?</p>
<p class="C6 V2">Non sapete che i santi giudicheranno il mondo? Se dunque il mondo è giudicato da voi, siete voi indegni di giudicare delle cose minime?</p>
<p class="C6 V3">Non sapete che giudicheremo gli angeli? Quanto più possiamo giudicare le cose di questa vita!</p>
<p class="C6 V4">Quando dunque avete da giudicare su cose di questa vita, costituite come giudici persone che nella chiesa non sono tenute in alcuna considerazione.</p>
<p class="C6 V5">Dico questo per farvi vergogna. È possibile che non vi sia tra di voi neppure una persona saggia, capace di pronunciare un giudizio tra un fratello e l'altro?</p>
<p class="C6 V6">Ma il fratello processa il fratello, e lo fa dinanzi agl'infedeli.</p>
<p class="C6 V7">Certo è già in ogni modo un vostro difetto che abbiate fra voi dei processi. Perché non patite piuttosto qualche torto? Perché non patite piuttosto qualche danno?</p>
<p class="C6 V8">Invece siete voi che fate torto e danno; e per giunta a dei fratelli.</p>
<p class="C6 V9">Non sapete che gl'ingiusti non erediteranno il regno di Dio? Non v'illudete; né fornicatori, né idolatri, né adùlteri, né effeminati, né sodomiti,</p>
<p class="C6 V10">né ladri, né avari, né ubriachi, né oltraggiatori, né rapinatori erediteranno il regno di Dio.</p>
<p class="C6 V11">E tali eravate alcuni di voi; ma siete stati lavati, siete stati santificati, siete stati giustificati nel nome del Signore Gesù Cristo e mediante lo Spirito del nostro Dio.</p>
<p class="C6 V12">Ogni cosa mi è lecita, ma non ogni cosa è utile. Ogni cosa mi è lecita, ma io non mi lascerò dominare da nulla.</p>
<p class="C6 V13">Le vivande sono per il ventre, e il ventre è per le vivande; ma Dio distruggerà queste e quello. Il corpo però non è per la fornicazione, ma è per il Signore, e il Signore è per il corpo;</p>
<p class="C6 V14">Dio, come ha risuscitato il Signore, così risusciterà anche noi mediante la sua potenza.</p>
<p class="C6 V15">Non sapete che i vostri corpi sono membra di Cristo? Prenderò dunque le membra di Cristo per farne membra di una prostituta? No di certo!</p>
<p class="C6 V16">Non sapete che chi si unisce alla prostituta è un corpo solo con lei? «Poiché», Dio dice, «i due diventeranno una sola carne».</p>
<p class="C6 V17">Ma chi si unisce al Signore è uno spirito solo con lui.</p>
<p class="C6 V18">Fuggite la fornicazione. Ogni altro peccato che l'uomo commetta, è fuori del corpo; ma il fornicatore pecca contro il proprio corpo.</p>
<p class="C6 V19">Non sapete che il vostro corpo è il tempio dello Spirito Santo che è in voi e che avete ricevuto da Dio? Quindi non appartenete a voi stessi.</p>
<p class="C6 V20">Poiché siete stati comprati a caro prezzo. Glorificate dunque Dio nel vostro corpo.</p>
<p class="C7 V1">Or quanto alle cose di cui mi avete scritto, è bene per l'uomo non toccar donna;</p>
<p class="C7 V2">ma, per evitare le fornicazioni, ogni uomo abbia la propria moglie e ogni donna il proprio marito.</p>
<p class="C7 V3">Il marito renda alla moglie ciò che le è dovuto; lo stesso faccia la moglie verso il marito.</p>
<p class="C7 V4">La moglie non ha potere sul proprio corpo, ma il marito; e nello stesso modo il marito non ha potere sul proprio corpo, ma la moglie.</p>
<p class="C7 V5">Non privatevi l'uno dell'altro, se non di comune accordo, per un tempo, per dedicarvi alla preghiera; e poi ritornate insieme, perché Satana non vi tenti a motivo della vostra incontinenza.</p>
<p class="C7 V6">Ma questo dico per concessione, non per comando;</p>
<p class="C7 V7">io vorrei che tutti gli uomini fossero come sono io; ma ciascuno ha il suo proprio dono da Dio; l'uno in un modo, l'altro in un altro.</p>
<p class="C7 V8">Ai celibi e alle vedove, però, dico che è bene per loro che se ne stiano come sto anch'io.</p>
<p class="C7 V9">Ma se non riescono a contenersi, si sposino; perché è meglio sposarsi che ardere.</p>
<p class="C7 V10">Ai coniugi poi ordino, non io ma il Signore, che la moglie non si separi dal marito</p>
<p class="C7 V11">se si fosse separata, rimanga senza sposarsi o si riconcili con il marito); e che il marito non mandi via la moglie.</p>
<p class="C7 V12">Ma agli altri dico io, non il Signore: se un fratello ha una moglie non credente ed ella acconsente ad abitare con lui, non la mandi via;</p>
<p class="C7 V13">e la donna che ha un marito non credente, s'egli consente ad abitare con lei, non mandi via il marito;</p>
<p class="C7 V14">perché il marito non credente è santificato nella moglie, e la moglie non credente è santificata nel marito credente; altrimenti i vostri figli sarebbero impuri, mentre ora sono santi.</p>
<p class="C7 V15">Però, se il non credente si separa, si separi pure; in tali casi, il fratello o la sorella non sono obbligati a continuare a stare insieme; ma Dio ci ha chiamati a vivere in pace;</p>
<p class="C7 V16">perché, tu, moglie, che sai se salverai tuo marito? E tu, marito, che sai se salverai tua moglie?</p>
<p class="C7 V17">Del resto, ciascuno continui a vivere nella condizione assegnatagli dal Signore, nella quale si trovava quando Dio lo chiamò. Così ordino in tutte le chiese.</p>
<p class="C7 V18">Qualcuno è stato chiamato quando era circonciso? Non faccia sparire la sua circoncisione. Qualcuno è stato chiamato quand'era incirconciso? Non si faccia circoncidere.</p>
<p class="C7 V19">La circoncisione non conta nulla, e l'incirconcisione non conta nulla; ma ciò che conta è l'osservanza dei comandamenti di Dio.</p>
<p class="C7 V20">Ognuno rimanga nella condizione in cui era quando fu chiamato.</p>
<p class="C7 V21">Sei stato chiamato essendo schiavo? Non te ne preoccupare, ma se puoi diventar libero, è meglio valerti dell'opportunità.</p>
<p class="C7 V22">Poiché colui che è stato chiamato nel Signore, da schiavo, è un affrancato del Signore; ugualmente colui che è stato chiamato mentre era libero, è schiavo di Cristo.</p>
<p class="C7 V23">Voi siete stati riscattati a caro prezzo; non diventate schiavi degli uomini.</p>
<p class="C7 V24">Fratelli, ognuno rimanga davanti a Dio nella condizione in cui si trovava quando fu chiamato.</p>
<p class="C7 V25">Quanto alle vergini non ho comandamento dal Signore; ma do il mio parere, come uno che ha ricevuto dal Signore la grazia di essere fedele.</p>
<p class="C7 V26">Io penso dunque che a motivo della pesante situazione sia bene per loro di restar come sono; poiché per l'uomo è bene di starsene così.</p>
<p class="C7 V27">Sei legato a una moglie? Non cercare di sciogliertene. Non sei legato a una moglie? Non cercar moglie.</p>
<p class="C7 V28">Se però prendi moglie, non pecchi; e se una vergine si sposa, non pecca; ma tali persone avranno tribolazione nella carne e io vorrei risparmiarvela.</p>
<p class="C7 V29">Ma questo dichiaro, fratelli: che il tempo è ormai abbreviato; da ora in poi, anche quelli che hanno moglie, siano come se non l'avessero;</p>
<p class="C7 V30">quelli che piangono, come se non piangessero; quelli che si rallegrano, come se non si rallegrassero; quelli che comprano, come se non possedessero;</p>
<p class="C7 V31">quelli che usano di questo mondo, come se non ne usassero, perché la figura di questo mondo passa.</p>
<p class="C7 V32">Vorrei che foste senza preoccupazioni. Chi non è sposato si dà pensiero delle cose del Signore, di come potrebbe piacere al Signore;</p>
<p class="C7 V33">ma colui che è sposato si dà pensiero delle cose del mondo, come potrebbe piacere alla moglie</p>
<p class="C7 V34">e i suoi interessi sono divisi. La donna senza marito o vergine si dà pensiero delle cose del Signore, per essere consacrata a lui nel corpo e nello spirito; mentre la sposata si dà pensiero delle cose del mondo, come potrebbe piacere al marito.</p>
<p class="C7 V35">Dico questo nel vostro interesse; non per tendervi un tranello, ma in vista di ciò che è decoroso e affinché possiate consacrarvi al Signore senza distrazioni.</p>
<p class="C7 V36">Ma se uno crede far cosa indecorosa verso la propria figliola nubile se ella passi il fior dell'età, e se così bisogna fare, faccia quello che vuole; egli non pecca; la dia a marito.</p>
<p class="C7 V37">Ma chi sta fermo in cuor suo, e non è obbligato da necessità ma è padrone della sua volontà e ha determinato in cuor suo di serbare vergine la sua figliola, fa bene.</p>
<p class="C7 V38">Perciò, chi dà la sua figliola a marito fa bene, e chi non la dà a marito fa meglio.</p>
<p class="C7 V39">La moglie è vincolata per tutto il tempo che vive suo marito; ma, se il marito muore, ella è libera di sposarsi con chi vuole, purché lo faccia nel Signore.</p>
<p class="C7 V40">Tuttavia ella è più felice, a parer mio, se rimane com'è; e credo di avere anch'io lo Spirito di Dio.</p>
<p class="C8 V1">Quanto alle carni sacrificate agli idoli, sappiamo che tutti abbiamo conoscenza. La conoscenza gonfia, ma l'amore edifica.</p>
<p class="C8 V2">Se qualcuno pensa di conoscere qualcosa, non sa ancora come si deve conoscere;</p>
<p class="C8 V3">ma se qualcuno ama Dio, è conosciuto da lui.</p>
<p class="C8 V4">Quanto dunque al mangiar carni sacrificate agli idoli, sappiamo che l'idolo non è nulla nel mondo, e che non c'è che un Dio solo.</p>
<p class="C8 V5">Poiché, sebbene vi siano cosiddetti dèi, sia in cielo sia in terra, come infatti ci sono molti dèi e signori,</p>
<p class="C8 V6">tuttavia per noi c'è un solo Dio, il Padre, dal quale sono tutte le cose, e noi viviamo per lui, e un solo Signore, Gesù Cristo, mediante il quale sono tutte le cose, e mediante il quale anche noi siamo.</p>
<p class="C8 V7">Ma non in tutti è la conoscenza; anzi, alcuni, abituati finora all'idolo, mangiano di quella carne come se fosse una cosa sacrificata a un idolo; e la loro coscienza, essendo debole, ne è contaminata.</p>
<p class="C8 V8">Ora non è un cibo che ci farà graditi a Dio; se non mangiamo, non abbiamo nulla di meno; e se mangiamo non abbiamo nulla di più.</p>
<p class="C8 V9">Ma badate che questo vostro diritto non diventi un inciampo per i deboli.</p>
<p class="C8 V10">Perché se qualcuno vede te, che hai conoscenza, seduto a tavola in un tempio dedicato agli idoli, la sua coscienza, se egli è debole, non sarà tentata di mangiar carni sacrificate agli idoli?</p>
<p class="C8 V11">Così, per la tua conoscenza, è danneggiato il debole, il fratello per il quale Cristo è morto.</p>
<p class="C8 V12">Ora, peccando in tal modo contro i fratelli, ferendo la loro coscienza che è debole, voi peccate contro Cristo.</p>
<p class="C8 V13">Perciò, se un cibo scandalizza mio fratello, non mangerò mai più carne, per non scandalizzare mio fratello.</p>
<p class="C9 V1">Non sono libero? Non sono apostolo? Non ho veduto Gesù, il nostro Signore? Non siete voi l'opera mia nel Signore?</p>
<p class="C9 V2">Se per altri non sono apostolo, lo sono almeno per voi; perché il sigillo del mio apostolato siete voi, nel Signore.</p>
<p class="C9 V3">Questa è la mia difesa di fronte a quelli che mi sottopongono a inchiesta.</p>
<p class="C9 V4">Non abbiamo forse il diritto di mangiare e di bere?</p>
<p class="C9 V5">Non abbiamo il diritto di condurre con noi una moglie, sorella in fede, come fanno anche gli altri apostoli e i fratelli del Signore e Cefa?</p>
<p class="C9 V6">O siamo soltanto io e Barnaba a non avere il diritto di non lavorare?</p>
<p class="C9 V7">Chi mai fa il soldato a proprie spese? Chi pianta una vigna e non ne mangia il frutto? O chi pascola un gregge e non si ciba del latte del gregge?</p>
<p class="C9 V8">Dico forse queste cose da un punto di vista umano? Non le dice anche la legge?</p>
<p class="C9 V9">Difatti, nella legge di Mosè è scritto: «Non mettere la museruola al bue che trebbia il grano». Forse che Dio si dà pensiero dei buoi?</p>
<p class="C9 V10">O non dice così proprio per noi? Certo, per noi fu scritto così; perché chi ara deve arare con speranza e chi trebbia il grano deve trebbiarlo con la speranza di averne la sua parte.</p>
<p class="C9 V11">Se abbiamo seminato per voi i beni spirituali, è forse gran cosa se mietiamo i vostri beni materiali?</p>
<p class="C9 V12">Se altri hanno questo diritto su di voi, non lo abbiamo noi molto di più? Ma non abbiamo fatto uso di questo diritto; anzi sopportiamo ogni cosa, per non creare alcun ostacolo al vangelo di Cristo.</p>
<p class="C9 V13">Non sapete che quelli che fanno il servizio sacro mangiano ciò che è offerto nel tempio? E che coloro che attendono all'altare, hanno parte all'altare?</p>
<p class="C9 V14">Similmente, il Signore ha ordinato che coloro che annunziano il vangelo vivano del vangelo.</p>
<p class="C9 V15">Io però non ho fatto alcun uso di questi diritti, e non ho scritto questo perché si faccia così a mio riguardo; poiché preferirei morire, anziché vedere qualcuno rendere vano il mio vanto.</p>
<p class="C9 V16">Perché se evangelizzo, non debbo vantarmi, poiché necessità me n'è imposta; e guai a me, se non evangelizzo!</p>
<p class="C9 V17">Se lo faccio volenterosamente, ne ho ricompensa; ma se non lo faccio volenterosamente è sempre un'amministrazione che mi è affidata.</p>
<p class="C9 V18">Qual è dunque la mia ricompensa? Questa: che annunziando il vangelo, io offra il vangelo gratuitamente, senza valermi del diritto che il vangelo mi dà.</p>
<p class="C9 V19">Poiché, pur essendo libero da tutti, mi sono fatto servo di tutti, per guadagnarne il maggior numero;</p>
<p class="C9 V20">con i Giudei, mi sono fatto giudeo, per guadagnare i Giudei; con quelli che sono sotto la legge, mi sono fatto come uno che è sotto la legge (benché io stesso non sia sottoposto alla legge), per guadagnare quelli che sono sotto la legge;</p>
<p class="C9 V21">con quelli che sono senza legge, mi sono fatto come se fossi senza legge (pur non essendo senza la legge di Dio, ma essendo sotto la legge di Cristo), per guadagnare quelli che sono senza legge.</p>
<p class="C9 V22">Con i deboli mi sono fatto debole, per guadagnare i deboli; mi sono fatto ogni cosa a tutti, per salvarne ad ogni modo alcuni.</p>
<p class="C9 V23">E faccio tutto per il vangelo, al fine di esserne partecipe insieme ad altri.</p>
<p class="C9 V24">Non sapete che coloro i quali corrono nello stadio, corrono tutti, ma uno solo ottiene il premio? Correte in modo da riportarlo.</p>
<p class="C9 V25">Chiunque fa l'atleta è temperato in ogni cosa; e quelli lo fanno per ricevere una corona corruttibile; ma noi, per una incorruttibile.</p>
<p class="C9 V26">Io quindi corro così; non in modo incerto; lotto al pugilato, ma non come chi batte l'aria;</p>
<p class="C9 V27">anzi, tratto duramente il mio corpo e lo riduco in schiavitù, perché non avvenga che, dopo aver predicato agli altri, io stesso sia squalificato.</p>
<p class="C10 V1">Non voglio infatti che ignoriate, fratelli, che i nostri padri furono tutti sotto la nuvola, passarono tutti attraverso il mare,</p>
<p class="C10 V2">furono tutti battezzati nella nuvola e nel mare, per essere di Mosè;</p>
<p class="C10 V3">mangiarono tutti lo stesso cibo spirituale,</p>
<p class="C10 V4">bevvero tutti la stessa bevanda spirituale, perché bevevano alla roccia spirituale che li seguiva; e questa roccia era Cristo.</p>
<p class="C10 V5">Ma della maggior parte di loro Dio non si compiacque: infatti furono abbattuti nel deserto.</p>
<p class="C10 V6">Or queste cose avvennero per servire da esempio a noi, affinché non siamo bramosi di cose cattive, come lo furono costoro,</p>
<p class="C10 V7">e perché non diventiate idolatri come alcuni di loro, secondo quanto è scritto: «Il popolo si sedette per mangiare e bere, poi si alzò per divertirsi».</p>
<p class="C10 V8">Non fornichiamo come taluni di loro fornicarono e ne caddero, in un giorno solo, ventitremila.</p>
<p class="C10 V9">Non tentiamo il Signore, come alcuni di loro lo tentarono, e perirono, morsi dai serpenti.</p>
<p class="C10 V10">Non mormorate, come alcuni di loro mormorarono, e perirono colpiti dal distruttore.</p>
<p class="C10 V11">Ora, queste cose avvennero loro per servire da esempio e sono state scritte per ammonire noi, che ci troviamo nella fase conclusiva delle epoche.</p>
<p class="C10 V12">Perciò, chi pensa di stare in piedi, guardi di non cadere.</p>
<p class="C10 V13">Nessuna tentazione vi ha còlti, che non sia stata umana; però Dio è fedele e non permetterà che siate tentati oltre le vostre forze; ma con la tentazione vi darà anche la via d'uscirne, affinché la possiate sopportare.</p>
<p class="C10 V14">Perciò, miei cari, fuggite l'idolatria.</p>
<p class="C10 V15">Io parlo come a persone intelligenti; giudicate voi su quel che dico.</p>
<p class="C10 V16">Il calice della benedizione, che noi benediciamo, non è forse la comunione con il sangue di Cristo? Il pane che noi rompiamo, non è forse la comunione con il corpo di Cristo?</p>
<p class="C10 V17">Siccome vi è un unico pane, noi, che siamo molti, siamo un corpo unico, perché partecipiamo tutti a quell'unico pane.</p>
<p class="C10 V18">Guardate l'Israele secondo la carne: quelli che mangiano i sacrifici non hanno forse comunione con l'altare?</p>
<p class="C10 V19">Che cosa sto dicendo? Che la carne sacrificata agli idoli sia qualcosa? Che un idolo sia qualcosa?</p>
<p class="C10 V20">Tutt'altro; io dico che le carni che i pagani sacrificano, le sacrificano ai demòni e non a Dio; or io non voglio che abbiate comunione con i demòni.</p>
<p class="C10 V21">Voi non potete bere il calice del Signore e il calice dei demòni; voi non potete partecipare alla mensa del Signore e alla mensa dei demòni.</p>
<p class="C10 V22">O vogliamo forse provocare il Signore a gelosia? Siamo noi più forti di lui?</p>
<p class="C10 V23">Ogni cosa è lecita, ma non ogni cosa è utile; ogni cosa è lecita, ma non ogni cosa edifica.</p>
<p class="C10 V24">Nessuno cerchi il proprio vantaggio, ma ciascuno cerchi quello degli altri.</p>
<p class="C10 V25">Mangiate di tutto quello che si vende al mercato, senza fare inchieste per motivo di coscienza;</p>
<p class="C10 V26">perché al Signore appartiene la terra e tutto quello che essa contiene.</p>
<p class="C10 V27">Se qualcuno dei non credenti v'invita, e voi volete andarci, mangiate di tutto quello che vi è posto davanti, senza fare inchieste per motivo di coscienza.</p>
<p class="C10 V28">Ma se qualcuno vi dice: «Questa è carne di sacrifici», non ne mangiate per riguardo a colui che vi ha avvertito e per riguardo alla coscienza;</p>
<p class="C10 V29">alla coscienza, dico, non tua, ma di quell'altro; infatti, perché sarebbe giudicata la mia libertà dalla coscienza altrui?</p>
<p class="C10 V30">Se io mangio di una cosa con rendimento di grazie, perché sarei biasimato per quello di cui io rendo grazie?</p>
<p class="C10 V31">Sia dunque che mangiate, sia che beviate, sia che facciate qualche altra cosa, fate tutto alla gloria di Dio.</p>
<p class="C10 V32">Non date motivo di scandalo né ai Giudei, né ai Greci, né alla chiesa di Dio;</p>
<p class="C10 V33">così come anch'io compiaccio a tutti in ogni cosa, cercando non l'utile mio ma quello dei molti, perché siano salvati.</p>
<p class="C11 V1">Siate miei imitatori, come anch'io lo sono di Cristo.</p>
<p class="C11 V2">Ora vi lodo perché vi ricordate di me in ogni cosa, e conservate le mie istruzioni come ve le ho trasmesse.</p>
<p class="C11 V3">Ma voglio che sappiate che il capo di ogni uomo è Cristo, che il capo della donna è l'uomo, e che il capo di Cristo è Dio.</p>
<p class="C11 V4">Ogni uomo che prega o profetizza a capo coperto fa disonore al suo capo;</p>
<p class="C11 V5">ma ogni donna che prega o profetizza senza avere il capo coperto fa disonore al suo capo, perché è come se fosse rasa.</p>
<p class="C11 V6">Perché se la donna non ha il capo coperto, si faccia anche tagliare i capelli! Ma se per una donna è cosa vergognosa farsi tagliare i capelli o radere il capo, si metta un velo.</p>
<p class="C11 V7">Poiché, quanto all'uomo, egli non deve coprirsi il capo, essendo immagine e gloria di Dio; ma la donna è la gloria dell'uomo;</p>
<p class="C11 V8">perché l'uomo non viene dalla donna, ma la donna dall'uomo;</p>
<p class="C11 V9">e l'uomo non fu creato per la donna, ma la donna per l'uomo.</p>
<p class="C11 V10">Perciò la donna deve, a causa degli angeli, avere sul capo un segno di autorità.</p>
<p class="C11 V11">D'altronde, nel Signore, né la donna è senza l'uomo, né l'uomo senza la donna.</p>
<p class="C11 V12">Infatti, come la donna viene dall'uomo, così anche l'uomo esiste per mezzo della donna e ogni cosa è da Dio.</p>
<p class="C11 V13">Giudicate voi stessi: è decoroso che una donna preghi Dio senza avere il capo coperto?</p>
<p class="C11 V14">Non vi insegna la stessa natura che se l'uomo porta la chioma, ciò è per lui un disonore?</p>
<p class="C11 V15">Mentre se una donna porta la chioma, per lei è un onore; perché la chioma le è data come ornamento.</p>
<p class="C11 V16">Se poi a qualcuno piace essere litigioso, noi non abbiamo tale abitudine; e neppure le chiese di Dio.</p>
<p class="C11 V17">Nel darvi queste istruzioni non vi lodo del fatto che vi radunate, non per il meglio, ma per il peggio.</p>
<p class="C11 V18">Poiché, prima di tutto, sento che quando vi riunite in assemblea ci sono divisioni tra voi, e in parte lo credo;</p>
<p class="C11 V19">infatti è necessario che ci siano tra voi anche delle divisioni, perché quelli che sono approvati siano riconosciuti tali in mezzo a voi.</p>
<p class="C11 V20">Quando poi vi riunite insieme, quello che fate, non è mangiare la cena del Signore;</p>
<p class="C11 V21">poiché, al pasto comune, ciascuno prende prima la propria cena; e mentre uno ha fame, l'altro è ubriaco.</p>
<p class="C11 V22">Non avete forse le vostre case per mangiare e bere? O disprezzate voi la chiesa di Dio e umiliate quelli che non hanno nulla? Che vi dirò? Devo lodarvi? In questo non vi lodo.</p>
<p class="C11 V23">Poiché ho ricevuto dal Signore quello che vi ho anche trasmesso; cioè, che il Signore Gesù, nella notte in cui fu tradito, prese del pane,</p>
<p class="C11 V24">e dopo aver reso grazie, lo ruppe e disse: «Questo è il mio corpo che è dato per voi; fate questo in memoria di me».</p>
<p class="C11 V25">Nello stesso modo, dopo aver cenato, prese anche il calice, dicendo: «Questo calice è il nuovo patto nel mio sangue; fate questo, ogni volta che ne berrete, in memoria di me.</p>
<p class="C11 V26">Poiché ogni volta che mangiate questo pane e bevete da questo calice, voi annunciate la morte del Signore, finché egli venga».</p>
<p class="C11 V27">Perciò, chiunque mangerà il pane o berrà dal calice del Signore indegnamente, sarà colpevole verso il corpo e il sangue del Signore.</p>
<p class="C11 V28">Ora ciascuno esamini sé stesso, e così mangi del pane e beva dal calice;</p>
<p class="C11 V29">poiché chi mangia e beve, mangia e beve un giudizio contro sé stesso, se non discerne il corpo del Signore.</p>
<p class="C11 V30">Per questo motivo molti fra voi sono infermi e malati, e parecchi muoiono.</p>
<p class="C11 V31">Ora, se esaminassimo noi stessi, non saremmo giudicati;</p>
<p class="C11 V32">ma quando siamo giudicati, siamo corretti dal Signore, per non essere condannati con il mondo.</p>
<p class="C11 V33">Dunque, fratelli miei, quando vi riunite per mangiare, aspettatevi gli uni gli altri.</p>
<p class="C11 V34">Se qualcuno ha fame, mangi a casa, perché non vi riuniate per attirare su di voi un giudizio. Quanto alle altre cose, le regolerò quando verrò.</p>
<p class="C12 V1">Circa i doni spirituali, fratelli, non voglio che siate disinformati.</p>
<p class="C12 V2">Voi sapete che quando eravate pagani eravate trascinati dietro agli idoli muti secondo come vi si conduceva.</p>
<p class="C12 V3">Perciò vi faccio sapere che nessuno, parlando per lo Spirito di Dio, dice: «Gesù è anatema!» e nessuno può dire: «Gesù è il Signore!» se non per lo Spirito Santo.</p>
<p class="C12 V4">Ora vi è diversità di doni, ma vi è un medesimo Spirito.</p>
<p class="C12 V5">Vi è diversità di ministeri, ma non v'è che un medesimo Signore.</p>
<p class="C12 V6">Vi è varietà di operazioni, ma non vi è che un medesimo Dio, il quale opera tutte le cose in tutti.</p>
<p class="C12 V7">Ora a ciascuno è data la manifestazione dello Spirito per il bene comune.</p>
<p class="C12 V8">Infatti, a uno è data, mediante lo Spirito, parola di sapienza; a un altro parola di conoscenza, secondo il medesimo Spirito;</p>
<p class="C12 V9">a un altro, fede, mediante il medesimo Spirito; a un altro, doni di guarigioni, per mezzo del medesimo Spirito;</p>
<p class="C12 V10">a un altro, potenza di operare miracoli; a un altro, profezia; a un altro, il discernimento degli spiriti; a un altro, diversità di lingue e a un altro, l'interpretazione delle lingue;</p>
<p class="C12 V11">ma tutte queste cose le opera quell'unico e medesimo Spirito, distribuendo i doni a ciascuno in particolare come vuole.</p>
<p class="C12 V12">Poiché, come il corpo è uno e ha molte membra, e tutte le membra del corpo, benché siano molte, formano un solo corpo, così è anche di Cristo.</p>
<p class="C12 V13">Infatti noi tutti siamo stati battezzati mediante un unico Spirito per formare un unico corpo, Giudei e Greci, schiavi e liberi; e tutti siamo stati abbeverati di un solo Spirito.</p>
<p class="C12 V14">Infatti il corpo non si compone di un membro solo, ma di molte membra.</p>
<p class="C12 V15">Se il piede dicesse: «Siccome io non sono mano, non sono del corpo», non per questo non sarebbe del corpo.</p>
<p class="C12 V16">Se l'orecchio dicesse: «Siccome io non sono occhio, non sono del corpo», non per questo non sarebbe del corpo.</p>
<p class="C12 V17">Se tutto il corpo fosse occhio, dove sarebbe l'udito? Se tutto fosse udito, dove sarebbe l'odorato?</p>
<p class="C12 V18">Ma ora Dio ha collocato ciascun membro nel corpo, come ha voluto.</p>
<p class="C12 V19">Se tutte le membra fossero un unico membro, dove sarebbe il corpo?</p>
<p class="C12 V20">Ci son dunque molte membra, ma c'è un unico corpo;</p>
<p class="C12 V21">l'occhio non può dire alla mano: «Non ho bisogno di te»; né il capo può dire ai piedi: «Non ho bisogno di voi».</p>
<p class="C12 V22">Al contrario, le membra del corpo che sembrano essere più deboli, sono invece necessarie;</p>
<p class="C12 V23">e quelle parti del corpo che stimiamo essere le meno onorevoli, le circondiamo di maggior onore; le nostre parti indecorose sono trattate con maggior decoro,</p>
<p class="C12 V24">mentre le parti nostre decorose non ne hanno bisogno; ma Dio ha formato il corpo in modo da dare maggior onore alla parte che ne mancava,</p>
<p class="C12 V25">perché non ci fosse divisione nel corpo, ma le membra avessero la medesima cura le une per le altre.</p>
<p class="C12 V26">Se un membro soffre, tutte le membra soffrono con lui; se un membro è onorato, tutte le membra ne gioiscono con lui.</p>
<p class="C12 V27">Ora voi siete il corpo di Cristo e membra di esso, ciascuno per parte sua.</p>
<p class="C12 V28">E Dio ha posto nella chiesa in primo luogo degli apostoli, in secondo luogo dei profeti, in terzo luogo dei dottori, poi miracoli, poi doni di guarigioni, assistenze, doni di governo, diversità di lingue.</p>
<p class="C12 V29">Sono forse tutti apostoli? Sono forse tutti profeti? Sono forse tutti dottori? Fanno tutti dei miracoli?</p>
<p class="C12 V30">Tutti hanno forse i doni di guarigioni? Parlano tutti in altre lingue? Interpretano tutti?</p>
<p class="C12 V31">Voi, però, desiderate ardentemente i doni maggiori! Ora vi mostrerò una via, che è la via per eccellenza.</p>
<p class="C13 V1">Se parlassi le lingue degli uomini e degli angeli, ma non avessi amore, sarei un rame risonante o uno squillante cembalo.</p>
<p class="C13 V2">Se avessi il dono di profezia e conoscessi tutti i misteri e tutta la scienza e avessi tutta la fede in modo da spostare i monti, ma non avessi amore, non sarei nulla.</p>
<p class="C13 V3">Se distribuissi tutti i miei beni per nutrire i poveri, se dessi il mio corpo a essere arso, e non avessi amore, non mi gioverebbe a niente.</p>
<p class="C13 V4">L'amore è paziente, è benevolo; l'amore non invidia; l'amore non si vanta, non si gonfia,</p>
<p class="C13 V5">non si comporta in modo sconveniente, non cerca il proprio interesse, non s'inasprisce, non addebita il male,</p>
<p class="C13 V6">non gode dell'ingiustizia, ma gioisce con la verità;</p>
<p class="C13 V7">soffre ogni cosa, crede ogni cosa, spera ogni cosa, sopporta ogni cosa.</p>
<p class="C13 V8">L'amore non verrà mai meno. Le profezie verranno abolite; le lingue cesseranno; e la conoscenza verrà abolita;</p>
<p class="C13 V9">poiché noi conosciamo in parte, e in parte profetizziamo;</p>
<p class="C13 V10">ma quando la perfezione sarà venuta, quello che è solo in parte, sarà abolito.</p>
<p class="C13 V11">Quando ero bambino, parlavo da bambino, pensavo da bambino, ragionavo da bambino; ma quando sono diventato uomo, ho smesso le cose da bambino.</p>
<p class="C13 V12">Poiché ora vediamo come in uno specchio, in modo oscuro; ma allora vedremo faccia a faccia; ora conosco in parte; ma allora conoscerò pienamente, come anche sono stato perfettamente conosciuto.</p>
<p class="C13 V13">Ora dunque queste tre cose durano: fede, speranza, amore; ma la più grande di esse è l'amore.</p>
<p class="C14 V1">Desiderate ardentemente l'amore, non tralasciando però di ricercare i doni spirituali, principalmente il dono di profezia.</p>
<p class="C14 V2">Perché chi parla in altra lingua non parla agli uomini, ma a Dio; poiché nessuno lo capisce, ma in spirito dice cose misteriose.</p>
<p class="C14 V3">Chi profetizza, invece, parla agli uomini un linguaggio di edificazione, di esortazione e di consolazione.</p>
<p class="C14 V4">Chi parla in altra lingua edifica sé stesso; ma chi profetizza edifica la chiesa.</p>
<p class="C14 V5">Vorrei che tutti parlaste in altre lingue, ma molto più che profetaste; chi profetizza è superiore a chi parla in altre lingue, a meno che egli interpreti, perché la chiesa ne riceva edificazione.</p>
<p class="C14 V6">Dunque, fratelli, se io venissi a voi parlando in altre lingue, che vi servirebbe se la mia parola non vi recasse qualche rivelazione, o qualche conoscenza, o qualche profezia, o qualche insegnamento?</p>
<p class="C14 V7">Perfino le cose inanimate che danno suono, come il flauto o la cetra, se non danno suoni distinti, come si riconoscerà ciò che si suona con il flauto o con la cetra?</p>
<p class="C14 V8">E se la tromba dà un suono sconosciuto, chi si preparerà alla battaglia?</p>
<p class="C14 V9">Così anche voi, se con la lingua non proferite un discorso comprensibile, come si capirà quello che dite? Parlerete al vento.</p>
<p class="C14 V10">Ci sono nel mondo non so quante specie di linguaggi e nessun linguaggio è senza significato.</p>
<p class="C14 V11">Se quindi non comprendo il significato del linguaggio sarò uno straniero per chi parla, e chi parla sarà uno straniero per me.</p>
<p class="C14 V12">Così anche voi, poiché siete desiderosi di capacità spirituali, cercate di abbondarne per l'edificazione della chiesa.</p>
<p class="C14 V13">Perciò, chi parla in altra lingua preghi di poter interpretare;</p>
<p class="C14 V14">poiché, se prego in altra lingua, prega lo spirito mio, ma la mia intelligenza rimane infruttuosa.</p>
<p class="C14 V15">Che dunque? Pregherò con lo spirito, ma pregherò anche con l'intelligenza; salmeggerò con lo spirito, ma salmeggerò anche con l'intelligenza.</p>
<p class="C14 V16">Altrimenti, se tu benedici Dio soltanto con lo spirito, colui che occupa il posto come semplice uditore come potrà dire: «Amen!» alla tua preghiera di ringraziamento, visto che non sa quello che tu dici?</p>
<p class="C14 V17">Quanto a te, certo, tu fai un bel ringraziamento; ma l'altro non è edificato.</p>
<p class="C14 V18">Io ringrazio Dio che parlo in altre lingue più di tutti voi;</p>
<p class="C14 V19">ma nella chiesa preferisco dire cinque parole intelligibili per istruire anche gli altri, che dirne diecimila in altra lingua.</p>
<p class="C14 V20">Fratelli, non siate bambini quanto al ragionare; siate pur bambini quanto a malizia, ma quanto al ragionare, siate uomini compiuti.</p>
<p class="C14 V21">È scritto nella legge: «Parlerò a questo popolo per mezzo di persone che parlano altre lingue e per mezzo di labbra straniere; e neppure così mi ascolteranno», dice il Signore.</p>
<p class="C14 V22">Quindi le lingue servono di segno non per i credenti, ma per i non credenti; la profezia, invece, serve di segno non per i non credenti, ma per i credenti.</p>
<p class="C14 V23">Quando dunque tutta la chiesa si riunisce, se tutti parlano in altre lingue ed entrano degli estranei o dei non credenti, non diranno che siete pazzi?</p>
<p class="C14 V24">Ma se tutti profetizzano ed entra qualche non credente o qualche estraneo, egli è convinto da tutti, è scrutato da tutti,</p>
<p class="C14 V25">i segreti del suo cuore sono svelati; e così, gettandosi giù con la faccia a terra, adorerà Dio, proclamando che Dio è veramente fra voi.</p>
<p class="C14 V26">Che dunque, fratelli? Quando vi riunite, avendo ciascuno di voi un salmo, o un insegnamento, o una rivelazione, o un parlare in altra lingua, o un'interpretazione, si faccia ogni cosa per l'edificazione.</p>
<p class="C14 V27">Se c'è chi parla in altra lingua, siano due o tre al massimo a farlo, e l'uno dopo l'altro, e qualcuno interpreti.</p>
<p class="C14 V28">Se non vi è chi interpreti, tacciano nell'assemblea e parlino a sé stessi e a Dio.</p>
<p class="C14 V29">Anche i profeti parlino in due o tre e gli altri giudichino;</p>
<p class="C14 V30">se una rivelazione è data a uno di quelli che stanno seduti, il precedente taccia.</p>
<p class="C14 V31">Infatti tutti potete profetare a uno a uno, perché tutti imparino e tutti siano incoraggiati.</p>
<p class="C14 V32">Gli spiriti dei profeti sono sottoposti ai profeti,</p>
<p class="C14 V33">perché Dio non è un Dio di confusione, ma di pace.</p>
<p class="C14 V34">Come si fa in tutte le chiese dei santi, le donne tacciano nelle assemblee, perché non è loro permesso di parlare; stiano sottomesse, come dice anche la legge.</p>
<p class="C14 V35">Se vogliono imparare qualcosa, interroghino i loro mariti a casa; perché è vergognoso per una donna parlare in assemblea.</p>
<p class="C14 V36">La parola di Dio è forse proceduta da voi? O è forse pervenuta a voi soli?</p>
<p class="C14 V37">Se qualcuno pensa di essere profeta o spirituale, riconosca che le cose che io vi scrivo sono comandamenti del Signore.</p>
<p class="C14 V38">E se qualcuno lo vuole ignorare, lo ignori.</p>
<p class="C14 V39">Pertanto, fratelli, desiderate il profetare, e non impedite il parlare in altre lingue;</p>
<p class="C14 V40">ma ogni cosa sia fatta con dignità e con ordine.</p>
<p class="C15 V1">Vi ricordo, fratelli, il vangelo che vi ho annunziato, che voi avete anche ricevuto, nel quale state anche saldi,</p>
<p class="C15 V2">mediante il quale siete salvati, purché lo riteniate quale ve l'ho annunziato; a meno che non abbiate creduto invano.</p>
<p class="C15 V3">Poiché vi ho prima di tutto trasmesso, come l'ho ricevuto anch'io, che Cristo morì per i nostri peccati, secondo le Scritture;</p>
<p class="C15 V4">che fu seppellito; che è stato risuscitato il terzo giorno, secondo le Scritture;</p>
<p class="C15 V5">che apparve a Cefa, poi ai dodici.</p>
<p class="C15 V6">Poi apparve a più di cinquecento fratelli in una volta, dei quali la maggior parte rimane ancora in vita e alcuni sono morti.</p>
<p class="C15 V7">Poi apparve a Giacomo, poi a tutti gli apostoli;</p>
<p class="C15 V8">e, ultimo di tutti, apparve anche a me, come all'aborto;</p>
<p class="C15 V9">perché io sono il minimo degli apostoli, e non sono degno di essere chiamato apostolo, perché ho perseguitato la chiesa di Dio.</p>
<p class="C15 V10">Ma per la grazia di Dio io sono quello che sono; e la grazia sua verso di me non è stata vana; anzi, ho faticato più di tutti loro; non io però, ma la grazia di Dio che è con me.</p>
<p class="C15 V11">Sia dunque io o siano loro, così noi predichiamo, e così voi avete creduto.</p>
<p class="C15 V12">Ora se si predica che Cristo è stato risuscitato dai morti, come mai alcuni tra voi dicono che non c'è risurrezione dei morti?</p>
<p class="C15 V13">Ma se non vi è risurrezione dei morti, neppure Cristo è stato risuscitato;</p>
<p class="C15 V14">e se Cristo non è stato risuscitato, vana dunque è la nostra predicazione e vana pure è la vostra fede.</p>
<p class="C15 V15">Noi siamo anche trovati falsi testimoni di Dio, poiché abbiamo testimoniato di Dio, che egli ha risuscitato il Cristo; il quale egli non ha risuscitato, se è vero che i morti non risuscitano.</p>
<p class="C15 V16">Difatti, se i morti non risuscitano, neppure Cristo è stato risuscitato;</p>
<p class="C15 V17">e se Cristo non è stato risuscitato, vana è la vostra fede; voi siete ancora nei vostri peccati.</p>
<p class="C15 V18">Anche quelli che sono morti in Cristo, sono dunque periti.</p>
<p class="C15 V19">Se abbiamo sperato in Cristo per questa vita soltanto, noi siamo i più miseri fra tutti gli uomini.</p>
<p class="C15 V20">Ma ora Cristo è stato risuscitato dai morti, primizia di quelli che sono morti.</p>
<p class="C15 V21">Infatti, poiché per mezzo di un uomo è venuta la morte, così anche per mezzo di un uomo è venuta la risurrezione dei morti.</p>
<p class="C15 V22">Poiché, come tutti muoiono in Adamo, così anche in Cristo saranno tutti vivificati;</p>
<p class="C15 V23">ma ciascuno al suo turno: Cristo, la primizia; poi quelli che sono di Cristo, alla sua venuta;</p>
<p class="C15 V24">poi verrà la fine, quando consegnerà il regno nelle mani di Dio Padre, dopo che avrà ridotto al nulla ogni principato, ogni potestà e ogni potenza.</p>
<p class="C15 V25">Poiché bisogna ch'egli regni finché abbia messo tutti i suoi nemici sotto i suoi piedi.</p>
<p class="C15 V26">L'ultimo nemico che sarà distrutto, sarà la morte.</p>
<p class="C15 V27">Difatti, Dio ha posto ogni cosa sotto i suoi piedi; ma quando dice che ogni cosa gli è sottoposta, è chiaro che colui che gli ha sottoposto ogni cosa, ne è eccettuato.</p>
<p class="C15 V28">Quando ogni cosa gli sarà stata sottoposta, allora anche il Figlio stesso sarà sottoposto a colui che gli ha sottoposto ogni cosa, affinché Dio sia tutto in tutti.</p>
<p class="C15 V29">Altrimenti, che faranno quelli che sono battezzati per i morti? Se i morti non risuscitano affatto, perché dunque sono battezzati per loro?</p>
<p class="C15 V30">E perché anche noi siamo ogni momento in pericolo?</p>
<p class="C15 V31">Ogni giorno sono esposto alla morte; sì, fratelli, com'è vero che siete il mio vanto, in Cristo Gesù, nostro Signore.</p>
<p class="C15 V32">Se soltanto per fini umani ho lottato con le belve a Efeso, che utile ne ho? Se i morti non risuscitano, «mangiamo e beviamo, perché domani morremo».</p>
<p class="C15 V33">Non v'ingannate: «Le cattive compagnie corrompono i buoni costumi».</p>
<p class="C15 V34">Ridiventate sobri per davvero e non peccate; perché alcuni non hanno conoscenza di Dio; lo dico a vostra vergogna.</p>
<p class="C15 V35">Ma qualcuno dirà: «Come risuscitano i morti? E con quale corpo ritornano?»</p>
<p class="C15 V36">Insensato, quello che tu semini non è vivificato, se prima non muore;</p>
<p class="C15 V37">e quanto a ciò che tu semini, non semini il corpo che deve nascere, ma un granello nudo, di frumento per esempio, o di qualche altro seme;</p>
<p class="C15 V38">e Dio gli dà un corpo come lo ha stabilito; a ogni seme, il proprio corpo.</p>
<p class="C15 V39">Non ogni carne è uguale; ma altra è la carne degli uomini, altra la carne delle bestie, altra quella degli uccelli, altra quella dei pesci.</p>
<p class="C15 V40">Ci sono anche dei corpi celesti e dei corpi terrestri; ma altro è lo splendore dei celesti, e altro quello dei terrestri.</p>
<p class="C15 V41">Altro è lo splendore del sole, altro lo splendore della luna, e altro lo splendore delle stelle; perché un astro è differente dall'altro in splendore.</p>
<p class="C15 V42">Così è pure della risurrezione dei morti. Il corpo è seminato corruttibile e risuscita incorruttibile;</p>
<p class="C15 V43">è seminato ignobile e risuscita glorioso; è seminato debole e risuscita potente;</p>
<p class="C15 V44">è seminato corpo naturale e risuscita corpo spirituale. Se c'è un corpo naturale, c'è anche un corpo spirituale.</p>
<p class="C15 V45">Così anche sta scritto: «Il primo uomo, Adamo, divenne anima vivente»; l'ultimo Adamo è spirito vivificante.</p>
<p class="C15 V46">Però, ciò che è spirituale non viene prima; ma prima, ciò che è naturale; poi viene ciò che è spirituale.</p>
<p class="C15 V47">Il primo uomo, tratto dalla terra, è terrestre; il secondo uomo è dal cielo.</p>
<p class="C15 V48">Qual è il terrestre, tali sono anche i terrestri; e quale è il celeste, tali saranno anche i celesti.</p>
<p class="C15 V49">E come abbiamo portato l'immagine del terrestre, così porteremo anche l'immagine del celeste.</p>
<p class="C15 V50">Ora io dico questo, fratelli, che carne e sangue non possono ereditare il regno di Dio; né i corpi che si decompongono possono ereditare l'incorruttibilità.</p>
<p class="C15 V51">Ecco, io vi dico un mistero: non tutti morremo, ma tutti saremo trasformati,</p>
<p class="C15 V52">in un momento, in un batter d'occhio, al suono dell'ultima tromba. Perché la tromba squillerà, e i morti risusciteranno incorruttibili, e noi saremo trasformati.</p>
<p class="C15 V53">Infatti bisogna che questo corruttibile rivesta incorruttibilità e che questo mortale rivesta immortalità.</p>
<p class="C15 V54">Quando poi questo corruttibile avrà rivestito incorruttibilità e questo mortale avrà rivestito immortalità, allora sarà adempiuta la parola che è scritta: «La morte è stata sommersa nella vittoria».</p>
<p class="C15 V55">«O morte, dov'è la tua vittoria? O morte, dov'è il tuo dardo?»</p>
<p class="C15 V56">Ora il dardo della morte è il peccato, e la forza del peccato è la legge;</p>
<p class="C15 V57">ma ringraziato sia Dio, che ci dà la vittoria per mezzo del nostro Signore Gesù Cristo.</p>
<p class="C15 V58">Perciò, fratelli miei carissimi, state saldi, incrollabili, sempre abbondanti nell'opera del Signore, sapendo che la vostra fatica non è vana nel Signore.</p>
<p class="C16 V1">Quanto poi alla colletta per i santi, come ho ordinato alle chiese di Galazia, così fate anche voi.</p>
<p class="C16 V2">Ogni primo giorno della settimana ciascuno di voi, a casa, metta da parte quello che potrà secondo la prosperità concessagli, affinché, quando verrò, non ci siano più collette da fare.</p>
<p class="C16 V3">E le persone che avrete scelte, quando sarò giunto, io le manderò con delle lettere a portare la vostra liberalità a Gerusalemme;</p>
<p class="C16 V4">e se converrà che ci vada anch'io, essi verranno con me.</p>
<p class="C16 V5">Io verrò da voi quando sarò passato per la Macedonia, poiché passerò per la Macedonia;</p>
<p class="C16 V6">ma da voi forse mi fermerò alquanto, o ci trascorrerò addirittura l'inverno, affinché voi mi facciate proseguire per dove mi recherò.</p>
<p class="C16 V7">Perché, questa volta, non voglio vedervi di passaggio; anzi spero di fermarmi qualche tempo da voi, se il Signore lo permette.</p>
<p class="C16 V8">Rimarrò a Efeso fino alla Pentecoste,</p>
<p class="C16 V9">perché qui una larga porta mi si è aperta a un lavoro efficace, e vi sono molti avversari.</p>
<p class="C16 V10">Ora se viene Timoteo, guardate che stia fra voi senza timore, perché lavora nell'opera del Signore come faccio anch'io.</p>
<p class="C16 V11">Nessuno dunque lo disprezzi; ma fatelo proseguire in pace, perché venga da me; poiché io l'aspetto con i fratelli.</p>
<p class="C16 V12">Quanto al fratello Apollo, io l'ho molto esortato a recarsi da voi con i fratelli; ma egli non ha alcuna intenzione di farlo adesso; verrà però quando ne avrà l'opportunità.</p>
<p class="C16 V13">Vegliate, state fermi nella fede, comportatevi virilmente, fortificatevi.</p>
<p class="C16 V14">Tra voi si faccia ogni cosa con amore.</p>
<p class="C16 V15">Ora, fratelli, voi conoscete la famiglia di Stefana, sapete che è la primizia dell'Acaia, e che si è dedicata al servizio dei fratelli;</p>
<p class="C16 V16">vi esorto a sottomettervi anche voi a tali persone, e a chiunque lavora e fatica nell'opera comune.</p>
<p class="C16 V17">Mi rallegro della venuta di Stefana, di Fortunato e di Acaico, perché hanno riempito il vuoto prodotto dalla vostra assenza;</p>
<p class="C16 V18">poiché hanno dato sollievo allo spirito mio e al vostro; sappiate dunque apprezzare tali persone.</p>
<p class="C16 V19">Le chiese dell'Asia vi salutano. Aquila e Prisca, con la chiesa che è in casa loro, vi salutano molto nel Signore.</p>
<p class="C16 V20">Tutti i fratelli vi salutano. Salutatevi gli uni gli altri con un santo bacio.</p>
<p class="C16 V21">Il saluto è di mia propria mano: di me, Paolo.</p>
<p class="C16 V22">Se qualcuno non ama il Signore, sia anatema. Marana tha.</p>
<p class="C16 V23">La grazia del Signore Gesù sia con voi.</p>
<p class="C16 V24">Il mio amore è con tutti voi in Cristo Gesù.</p>
</div>
</div>
<div class="edizione LECTIO">
<div class="libro 1Cor">
<p class="CCAPITOLO VVERSO">TESTO</p>
<p class="C1 V29">Chi si vanta, si vanti nel Signore. Non possiamo assolutamente vantarci di essere “in stato di grazia”. Il nostro “vanto” è Cristo. Della nostra salvezza a Lui solo va ogni onore, lode e gloria.</p>
</div>
</div>
</div>
</body>
</html>
