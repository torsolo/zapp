<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">2Cor</div>
<div class="edizione CEI2008">
<div class="libro 2Cor">
<p class="CCAPITOLO VVERSO">TESTO</p>
<p class="C1 V1">Paolo, apostolo di Gesù Cristo per volontà di Dio, e il fratello Timòteo, alla Chiesa di Dio che è a Corinto e a tutti i santi dell’intera Acaia:</p>
<p class="C1 V2">grazia a voi e pace da Dio Padre nostro e dal Signore Gesù Cristo.</p>
<p class="C1 V3">Sia benedetto Dio, Padre del Signore nostro Gesù Cristo, Padre misericordioso e Dio di ogni consolazione!</p>
<p class="C1 V4">Egli ci consola in ogni nostra tribolazione, perché possiamo anche noi consolare quelli che si trovano in ogni genere di afflizione con la consolazione con cui noi stessi siamo consolati da Dio.</p>
<p class="C1 V5">Poiché, come abbondano le sofferenze di Cristo in noi, così, per mezzo di Cristo, abbonda anche la nostra consolazione.</p>
<p class="C1 V6">Quando siamo tribolati, è per la vostra consolazione e salvezza; quando siamo confortati, è per la vostra consolazione, la quale vi dà forza nel sopportare le medesime sofferenze che anche noi sopportiamo.</p>
<p class="C1 V7">La nostra speranza nei vostri riguardi è salda: sappiamo che, come siete partecipi delle sofferenze, così lo siete anche della consolazione.</p>
<p class="C1 V8">Non vogliamo infatti che ignoriate, fratelli, come la tribolazione, che ci è capitata in Asia, ci abbia colpiti oltre misura, al di là delle nostre forze, tanto che disperavamo perfino della nostra vita.</p>
<p class="C1 V9">Abbiamo addirittura ricevuto su di noi la sentenza di morte, perché non ponessimo fiducia in noi stessi, ma nel Dio che risuscita i morti.</p>
<p class="C1 V10">Da quella morte però egli ci ha liberato e ci libererà, e per la speranza che abbiamo in lui ancora ci libererà,</p>
<p class="C1 V11">grazie anche alla vostra cooperazione nella preghiera per noi. Così, per il favore divino ottenutoci da molte persone, saranno molti a rendere grazie per noi.</p>
<p class="C1 V12">Questo infatti è il nostro vanto: la testimonianza della nostra coscienza di esserci comportati nel mondo, e particolarmente verso di voi, con la santità e sincerità che vengono da Dio, non con la sapienza umana, ma con la grazia di Dio.</p>
<p class="C1 V13">Infatti non vi scriviamo altro da quello che potete leggere o capire. Spero che capirete interamente –</p>
<p class="C1 V14">come in parte ci avete capiti – che noi siamo il vostro vanto come voi sarete il nostro, nel giorno del Signore nostro Gesù.</p>
<p class="C1 V15">Con questa convinzione avevo deciso in un primo tempo di venire da voi, affinché riceveste una seconda grazia,</p>
<p class="C1 V16">e da voi passare in Macedonia, per ritornare nuovamente dalla Macedonia in mezzo a voi e ricevere da voi il necessario per andare in Giudea.</p>
<p class="C1 V17">In questo progetto mi sono forse comportato con leggerezza? O quello che decido lo decido secondo calcoli umani, in modo che vi sia, da parte mia, il «sì, sì» e il «no, no»?</p>
<p class="C1 V18">Dio è testimone che la nostra parola verso di voi non è «sì» e «no».</p>
<p class="C1 V19">Il Figlio di Dio, Gesù Cristo, che abbiamo annunciato tra voi, io, Silvano e Timòteo, non fu «sì» e «no», ma in lui vi fu il «sì».</p>
<p class="C1 V20">Infatti tutte le promesse di Dio in lui sono «sì». Per questo attraverso di lui sale a Dio il nostro «Amen» per la sua gloria.</p>
<p class="C1 V21">È Dio stesso che ci conferma, insieme a voi, in Cristo e ci ha conferito l’unzione,</p>
<p class="C1 V22">ci ha impresso il sigillo e ci ha dato la caparra dello Spirito nei nostri cuori.</p>
<p class="C1 V23">Io chiamo Dio a testimone sulla mia vita, che solo per risparmiarvi rimproveri non sono più venuto a Corinto.</p>
<p class="C1 V24">Noi non intendiamo fare da padroni sulla vostra fede; siamo invece i collaboratori della vostra gioia, perché nella fede voi siete saldi. </p>
<p class="C2 V1">Ritenni pertanto opportuno non venire di nuovo fra voi con tristezza.</p>
<p class="C2 V2">Perché se io rattristo voi, chi mi rallegrerà se non colui che è stato da me rattristato?</p>
<p class="C2 V3">Ho scritto proprio queste cose per non dovere poi essere rattristato, alla mia venuta, da quelli che dovrebbero rendermi lieto; sono persuaso, riguardo a voi tutti, che la mia gioia è quella di tutti voi.</p>
<p class="C2 V4">Vi ho scritto in un momento di grande afflizione e col cuore angosciato, tra molte lacrime, non perché vi rattristiate, ma perché conosciate l’amore che nutro particolarmente verso di voi.</p>
<p class="C2 V5">Se qualcuno mi ha rattristato, non ha rattristato me soltanto, ma, in parte almeno, senza esagerare, tutti voi.</p>
<p class="C2 V6">Per quel tale però è già sufficiente il castigo che gli è venuto dalla maggior parte di voi,</p>
<p class="C2 V7">cosicché voi dovreste piuttosto usargli benevolenza e confortarlo, perché egli non soccomba sotto un dolore troppo forte.</p>
<p class="C2 V8">Vi esorto quindi a far prevalere nei suoi riguardi la carità;</p>
<p class="C2 V9">e anche per questo vi ho scritto, per mettere alla prova il vostro comportamento, se siete obbedienti in tutto.</p>
<p class="C2 V10">A chi voi perdonate, perdono anch’io; perché ciò che io ho perdonato, se pure ebbi qualcosa da perdonare, l’ho fatto per voi, davanti a Cristo,</p>
<p class="C2 V11">per non cadere sotto il potere di Satana, di cui non ignoriamo le intenzioni.</p>
<p class="C2 V12">Giunto a Tròade per annunciare il vangelo di Cristo, sebbene nel Signore mi fossero aperte le porte,</p>
<p class="C2 V13">non ebbi pace nel mio spirito perché non vi trovai Tito, mio fratello; perciò, congedatomi da loro, partii per la Macedonia.</p>
<p class="C2 V14">Siano rese grazie a Dio, il quale sempre ci fa partecipare al suo trionfo in Cristo e diffonde ovunque per mezzo nostro il profumo della sua conoscenza!</p>
<p class="C2 V15">Noi siamo infatti dinanzi a Dio il profumo di Cristo per quelli che si salvano e per quelli che si perdono;</p>
<p class="C2 V16">per gli uni odore di morte per la morte e per gli altri odore di vita per la vita. E chi è mai all’altezza di questi compiti?</p>
<p class="C2 V17">Noi non siamo infatti come quei molti che fanno mercato della parola di Dio, ma con sincerità e come mossi da Dio, sotto il suo sguardo, noi parliamo in Cristo. </p>
<p class="C3 V1">Cominciamo di nuovo a raccomandare noi stessi? O abbiamo forse bisogno, come alcuni, di lettere di raccomandazione per voi o da parte vostra?</p>
<p class="C3 V2">La nostra lettera siete voi, lettera scritta nei nostri cuori, conosciuta e letta da tutti gli uomini.</p>
<p class="C3 V3">È noto infatti che voi siete una lettera di Cristo composta da noi, scritta non con inchiostro, ma con lo Spirito del Dio vivente, non su tavole di pietra, ma su tavole di cuori umani.</p>
<p class="C3 V4">Proprio questa è la fiducia che abbiamo per mezzo di Cristo, davanti a Dio.</p>
<p class="C3 V5">Non che da noi stessi siamo capaci di pensare qualcosa come proveniente da noi, ma la nostra capacità viene da Dio,</p>
<p class="C3 V6">il quale anche ci ha resi capaci di essere ministri di una nuova alleanza, non della lettera, ma dello Spirito; perché la lettera uccide, lo Spirito invece dà vita.</p>
<p class="C3 V7">Se il ministero della morte, inciso in lettere su pietre, fu avvolto di gloria al punto che i figli d’Israele non potevano fissare il volto di Mosè a causa dello splendore effimero del suo volto,</p>
<p class="C3 V8">quanto più sarà glorioso il ministero dello Spirito?</p>
<p class="C3 V9">Se già il ministero che porta alla condanna fu glorioso, molto di più abbonda di gloria il ministero che porta alla giustizia.</p>
<p class="C3 V10">Anzi, ciò che fu glorioso sotto quell’aspetto, non lo è più, a causa di questa gloria incomparabile.</p>
<p class="C3 V11">Se dunque ciò che era effimero fu glorioso, molto più lo sarà ciò che è duraturo.</p>
<p class="C3 V12">Forti di tale speranza, ci comportiamo con molta franchezza</p>
<p class="C3 V13">e non facciamo come Mosè che poneva un velo sul suo volto, perché i figli d’Israele non vedessero la fine di ciò che era solo effimero.</p>
<p class="C3 V14">Ma le loro menti furono indurite; infatti fino ad oggi quel medesimo velo rimane, non rimosso, quando si legge l’Antico Testamento, perché è in Cristo che esso viene eliminato.</p>
<p class="C3 V15">Fino ad oggi, quando si legge Mosè, un velo è steso sul loro cuore;</p>
<p class="C3 V16">ma quando vi sarà la conversione al Signore, il velo sarà tolto.</p>
<p class="C3 V17">Il Signore è lo Spirito e, dove c’è lo Spirito del Signore, c’è libertà.</p>
<p class="C3 V18">E noi tutti, a viso scoperto, riflettendo come in uno specchio la gloria del Signore, veniamo trasformati in quella medesima immagine, di gloria in gloria, secondo l’azione dello Spirito del Signore. </p>
<p class="C4 V1">Perciò, avendo questo ministero, secondo la misericordia che ci è stata accordata, non ci perdiamo d’animo.</p>
<p class="C4 V2">Al contrario, abbiamo rifiutato le dissimulazioni vergognose, senza comportarci con astuzia né falsificando la parola di Dio, ma annunciando apertamente la verità e presentandoci davanti a ogni coscienza umana, al cospetto di Dio.</p>
<p class="C4 V3">E se il nostro Vangelo rimane velato, lo è in coloro che si perdono:</p>
<p class="C4 V4">in loro, increduli, il dio di questo mondo ha accecato la mente, perché non vedano lo splendore del glorioso vangelo di Cristo, che è immagine di Dio.</p>
<p class="C4 V5">Noi infatti non annunciamo noi stessi, ma Cristo Gesù Signore: quanto a noi, siamo i vostri servitori a causa di Gesù.</p>
<p class="C4 V6">E Dio, che disse: «Rifulga la luce dalle tenebre», rifulse nei nostri cuori, per far risplendere la conoscenza della gloria di Dio sul volto di Cristo.</p>
<p class="C4 V7">Noi però abbiamo questo tesoro in vasi di creta, affinché appaia che questa straordinaria potenza appartiene a Dio, e non viene da noi.</p>
<p class="C4 V8">In tutto, infatti, siamo tribolati, ma non schiacciati; siamo sconvolti, ma non disperati;</p>
<p class="C4 V9">perseguitati, ma non abbandonati; colpiti, ma non uccisi,</p>
<p class="C4 V10">portando sempre e dovunque nel nostro corpo la morte di Gesù, perché anche la vita di Gesù si manifesti nel nostro corpo.</p>
<p class="C4 V11">Sempre infatti, noi che siamo vivi, veniamo consegnati alla morte a causa di Gesù, perché anche la vita di Gesù si manifesti nella nostra carne mortale.</p>
<p class="C4 V12">Cosicché in noi agisce la morte, in voi la vita.</p>
<p class="C4 V13">Animati tuttavia da quello stesso spirito di fede di cui sta scritto: Ho creduto, perciò ho parlato, anche noi crediamo e perciò parliamo,</p>
<p class="C4 V14">convinti che colui che ha risuscitato il Signore Gesù, risusciterà anche noi con Gesù e ci porrà accanto a lui insieme con voi.</p>
<p class="C4 V15">Tutto infatti è per voi, perché la grazia, accresciuta a opera di molti, faccia abbondare l’inno di ringraziamento, per la gloria di Dio.</p>
<p class="C4 V16">Per questo non ci scoraggiamo, ma, se anche il nostro uomo esteriore si va disfacendo, quello interiore invece si rinnova di giorno in giorno.</p>
<p class="C4 V17">Infatti il momentaneo, leggero peso della nostra tribolazione ci procura una quantità smisurata ed eterna di gloria:</p>
<p class="C4 V18">noi non fissiamo lo sguardo sulle cose visibili, ma su quelle invisibili, perché le cose visibili sono di un momento, quelle invisibili invece sono eterne. </p>
<p class="C5 V1">Sappiamo infatti che, quando sarà distrutta la nostra dimora terrena, che è come una tenda, riceveremo da Dio un’abitazione, una dimora non costruita da mani d’uomo, eterna, nei cieli.</p>
<p class="C5 V2">Perciò, in questa condizione, noi gemiamo e desideriamo rivestirci della nostra abitazione celeste</p>
<p class="C5 V3">purché siamo trovati vestiti, non nudi.</p>
<p class="C5 V4">In realtà quanti siamo in questa tenda sospiriamo come sotto un peso, perché non vogliamo essere spogliati ma rivestiti, affinché ciò che è mortale venga assorbito dalla vita.</p>
<p class="C5 V5">E chi ci ha fatti proprio per questo è Dio, che ci ha dato la caparra dello Spirito.</p>
<p class="C5 V6">Dunque, sempre pieni di fiducia e sapendo che siamo in esilio lontano dal Signore finché abitiamo nel corpo –</p>
<p class="C5 V7">camminiamo infatti nella fede e non nella visione –,</p>
<p class="C5 V8">siamo pieni di fiducia e preferiamo andare in esilio dal corpo e abitare presso il Signore.</p>
<p class="C5 V9">Perciò, sia abitando nel corpo sia andando in esilio, ci sforziamo di essere a lui graditi.</p>
<p class="C5 V10">Tutti infatti dobbiamo comparire davanti al tribunale di Cristo, per ricevere ciascuno la ricompensa delle opere compiute quando era nel corpo, sia in bene che in male.</p>
<p class="C5 V11">Consapevoli dunque del timore del Signore, noi cerchiamo di convincere gli uomini. A Dio invece siamo ben noti; e spero di esserlo anche per le vostre coscienze.</p>
<p class="C5 V12">Non ci raccomandiamo di nuovo a voi, ma vi diamo occasione di vantarvi a nostro riguardo, affinché possiate rispondere a coloro il cui vanto è esteriore, e non nel cuore.</p>
<p class="C5 V13">Se infatti siamo stati fuori di senno, era per Dio; se siamo assennati, è per voi.</p>
<p class="C5 V14">L’amore del Cristo infatti ci possiede; e noi sappiamo bene che uno è morto per tutti, dunque tutti sono morti.</p>
<p class="C5 V15">Ed egli è morto per tutti, perché quelli che vivono non vivano più per se stessi, ma per colui che è morto e risorto per loro.</p>
<p class="C5 V16">Cosicché non guardiamo più nessuno alla maniera umana; se anche abbiamo conosciuto Cristo alla maniera umana, ora non lo conosciamo più così.</p>
<p class="C5 V17">Tanto che, se uno è in Cristo, è una nuova creatura; le cose vecchie sono passate; ecco, ne sono nate di nuove.</p>
<p class="C5 V18">Tutto questo però viene da Dio, che ci ha riconciliati con sé mediante Cristo e ha affidato a noi il ministero della riconciliazione.</p>
<p class="C5 V19">Era Dio infatti che riconciliava a sé il mondo in Cristo, non imputando agli uomini le loro colpe e affidando a noi la parola della riconciliazione.</p>
<p class="C5 V20">In nome di Cristo, dunque, siamo ambasciatori: per mezzo nostro è Dio stesso che esorta. Vi supplichiamo in nome di Cristo: lasciatevi riconciliare con Dio.</p>
<p class="C5 V21">Colui che non aveva conosciuto peccato, Dio lo fece peccato in nostro favore, perché in lui noi potessimo diventare giustizia di Dio. </p>
<p class="C6 V1">Poiché siamo suoi collaboratori, vi esortiamo a non accogliere invano la grazia di Dio.</p>
<p class="C6 V2">Egli dice infatti: Al momento favorevole ti ho esaudito e nel giorno della salvezza ti ho soccorso. Ecco ora il momento favorevole, ecco ora il giorno della salvezza!</p>
<p class="C6 V3">Da parte nostra non diamo motivo di scandalo a nessuno, perché non venga criticato il nostro ministero;</p>
<p class="C6 V4">ma in ogni cosa ci presentiamo come ministri di Dio con molta fermezza: nelle tribolazioni, nelle necessità, nelle angosce,</p>
<p class="C6 V5">nelle percosse, nelle prigioni, nei tumulti, nelle fatiche, nelle veglie, nei digiuni;</p>
<p class="C6 V6">con purezza, con sapienza, con magnanimità, con benevolenza, con spirito di santità, con amore sincero,</p>
<p class="C6 V7">con parola di verità, con potenza di Dio; con le armi della giustizia a destra e a sinistra;</p>
<p class="C6 V8">nella gloria e nel disonore, nella cattiva e nella buona fama; come impostori, eppure siamo veritieri;</p>
<p class="C6 V9">come sconosciuti, eppure notissimi; come moribondi, e invece viviamo; come puniti, ma non uccisi;</p>
<p class="C6 V10">come afflitti, ma sempre lieti; come poveri, ma capaci di arricchire molti; come gente che non ha nulla e invece possediamo tutto!</p>
<p class="C6 V11">La nostra bocca vi ha parlato francamente, Corinzi; il nostro cuore si è tutto aperto per voi.</p>
<p class="C6 V12">In noi certo non siete allo stretto; è nei vostri cuori che siete allo stretto.</p>
<p class="C6 V13">Io parlo come a figli: rendeteci il contraccambio, apritevi anche voi!</p>
<p class="C6 V14">Non lasciatevi legare al giogo estraneo dei non credenti. Quale rapporto infatti può esservi fra giustizia e iniquità, o quale comunione fra luce e tenebre?</p>
<p class="C6 V15">Quale intesa fra Cristo e Bèliar, o quale collaborazione fra credente e non credente?</p>
<p class="C6 V16">Quale accordo fra tempio di Dio e idoli? Noi siamo infatti il tempio del Dio vivente, come Dio stesso ha detto: Abiterò in mezzo a loro e con loro camminerò e sarò il loro Dio, ed essi saranno il mio popolo.</p>
<p class="C6 V17">Perciò uscite di mezzo a loro e separatevi, dice il Signore, non toccate nulla d’impuro. E io vi accoglierò</p>
<p class="C6 V18">e sarò per voi un padre e voi sarete per me figli e figlie, dice il Signore onnipotente. </p>
<p class="C7 V1">In possesso dunque di queste promesse, carissimi, purifichiamoci da ogni macchia della carne e dello spirito, portando a compimento la santificazione, nel timore di Dio.</p>
<p class="C7 V2">Accoglieteci nei vostri cuori! A nessuno abbiamo fatto ingiustizia, nessuno abbiamo danneggiato, nessuno abbiamo sfruttato.</p>
<p class="C7 V3">Non dico questo per condannare; infatti vi ho già detto che siete nel nostro cuore, per morire insieme e insieme vivere.</p>
<p class="C7 V4">Sono molto franco con voi e ho molto da vantarmi di voi. Sono pieno di consolazione, pervaso di gioia in ogni nostra tribolazione.</p>
<p class="C7 V5">Infatti, da quando siamo giunti in Macedonia, il nostro corpo non ha avuto sollievo alcuno, ma da ogni parte siamo tribolati: battaglie all’esterno, timori all’interno.</p>
<p class="C7 V6">Ma Dio, che consola gli afflitti, ci ha consolati con la venuta di Tito;</p>
<p class="C7 V7">non solo con la sua venuta, ma con la consolazione che ha ricevuto da voi. Egli ci ha annunciato il vostro desiderio, il vostro dolore, il vostro affetto per me, cosicché la mia gioia si è ancora accresciuta.</p>
<p class="C7 V8">Se anche vi ho rattristati con la mia lettera, non me ne dispiace. E se mi è dispiaciuto – vedo infatti che quella lettera, anche se per breve tempo, vi ha rattristati –,</p>
<p class="C7 V9">ora ne godo; non per la vostra tristezza, ma perché questa tristezza vi ha portato a pentirvi. Infatti vi siete rattristati secondo Dio e così non avete ricevuto alcun danno da parte nostra;</p>
<p class="C7 V10">perché la tristezza secondo Dio produce un pentimento irrevocabile che porta alla salvezza, mentre la tristezza del mondo produce la morte.</p>
<p class="C7 V11">Ecco, infatti, quanta sollecitudine ha prodotto in voi proprio questo rattristarvi secondo Dio; anzi, quante scuse, quanta indignazione, quale timore, quale desiderio, quale affetto, quale punizione! Vi siete dimostrati innocenti sotto ogni riguardo in questa faccenda.</p>
<p class="C7 V12">Così, anche se vi ho scritto, non fu tanto a motivo dell’offensore o a motivo dell’offeso, ma perché apparisse chiara la vostra sollecitudine per noi davanti a Dio.</p>
<p class="C7 V13">Ecco quello che ci ha consolato. Più che per la vostra consolazione, però, ci siamo rallegrati per la gioia di Tito, poiché il suo spirito è stato rinfrancato da tutti voi.</p>
<p class="C7 V14">Cosicché, se in qualche cosa mi ero vantato di voi con lui, non ho dovuto vergognarmene, ma, come abbiamo detto a voi ogni cosa secondo verità, così anche il nostro vanto nei confronti di Tito si è dimostrato vero.</p>
<p class="C7 V15">E il suo affetto per voi è cresciuto, ricordando come tutti gli avete obbedito e come lo avete accolto con timore e trepidazione.</p>
<p class="C7 V16">Mi rallegro perché posso contare totalmente su di voi. </p>
<p class="C8 V1">Vogliamo rendervi nota, fratelli, la grazia di Dio concessa alle Chiese della Macedonia,</p>
<p class="C8 V2">perché, nella grande prova della tribolazione, la loro gioia sovrabbondante e la loro estrema povertà hanno sovrabbondato nella ricchezza della loro generosità.</p>
<p class="C8 V3">Posso testimoniare infatti che hanno dato secondo i loro mezzi e anche al di là dei loro mezzi, spontaneamente,</p>
<p class="C8 V4">domandandoci con molta insistenza la grazia di prendere parte a questo servizio a vantaggio dei santi.</p>
<p class="C8 V5">Superando anzi le nostre stesse speranze, si sono offerti prima di tutto al Signore e poi a noi, secondo la volontà di Dio;</p>
<p class="C8 V6">cosicché abbiamo pregato Tito che, come l’aveva cominciata, così portasse a compimento fra voi quest’opera generosa.</p>
<p class="C8 V7">E come siete ricchi in ogni cosa, nella fede, nella parola, nella conoscenza, in ogni zelo e nella carità che vi abbiamo insegnato, così siate larghi anche in quest’opera generosa.</p>
<p class="C8 V8">Non dico questo per darvi un comando, ma solo per mettere alla prova la sincerità del vostro amore con la premura verso gli altri.</p>
<p class="C8 V9">Conoscete infatti la grazia del Signore nostro Gesù Cristo: da ricco che era, si è fatto povero per voi, perché voi diventaste ricchi per mezzo della sua povertà.</p>
<p class="C8 V10">E a questo riguardo vi do un consiglio: si tratta di cosa vantaggiosa per voi, che fin dallo scorso anno siete stati i primi, non solo a intraprenderla ma anche a volerla.</p>
<p class="C8 V11">Ora dunque realizzatela perché, come vi fu la prontezza del volere, così vi sia anche il compimento, secondo i vostri mezzi.</p>
<p class="C8 V12">Se infatti c’è la buona volontà, essa riesce gradita secondo quello che uno possiede e non secondo quello che non possiede.</p>
<p class="C8 V13">Non si tratta infatti di mettere in difficoltà voi per sollevare gli altri, ma che vi sia uguaglianza.</p>
<p class="C8 V14">Per il momento la vostra abbondanza supplisca alla loro indigenza, perché anche la loro abbondanza supplisca alla vostra indigenza, e vi sia uguaglianza, come sta scritto:</p>
<p class="C8 V15">Colui che raccolse molto non abbondò e colui che raccolse poco non ebbe di meno.</p>
<p class="C8 V16">Siano rese grazie a Dio, che infonde la medesima sollecitudine per voi nel cuore di Tito!</p>
<p class="C8 V17">Egli infatti ha accolto il mio invito e con grande sollecitudine è partito spontaneamente per venire da voi.</p>
<p class="C8 V18">Con lui abbiamo inviato pure il fratello che tutte le Chiese lodano a motivo del Vangelo.</p>
<p class="C8 V19">Egli è stato designato dalle Chiese come nostro compagno in quest’opera di carità, alla quale ci dedichiamo per la gloria del Signore, e per dimostrare anche l’impulso del nostro cuore.</p>
<p class="C8 V20">Con ciò intendiamo evitare che qualcuno possa biasimarci per questa abbondanza che viene da noi amministrata.</p>
<p class="C8 V21">Ci preoccupiamo infatti di comportarci bene non soltanto davanti al Signore, ma anche davanti agli uomini.</p>
<p class="C8 V22">Con loro abbiamo inviato anche il nostro fratello, di cui abbiamo più volte sperimentato la sollecitudine in molte circostanze; egli è ora più entusiasta che mai per la grande fiducia che ha in voi.</p>
<p class="C8 V23">Quanto a Tito, egli è mio compagno e collaboratore presso di voi; quanto ai nostri fratelli, essi sono delegati delle Chiese e gloria di Cristo.</p>
<p class="C8 V24">Date dunque a loro la prova del vostro amore e della legittimità del nostro vanto per voi davanti alle Chiese. </p>
<p class="C9 V1">Riguardo poi a questo servizio in favore dei santi, è superfluo che io ve ne scriva.</p>
<p class="C9 V2">Conosco infatti la vostra buona volontà, e mi vanto di voi con i Macèdoni, dicendo che l’Acaia è pronta fin dallo scorso anno e già molti sono stati stimolati dal vostro zelo.</p>
<p class="C9 V3">Ho mandato i fratelli affinché il nostro vanto per voi su questo punto non abbia a dimostrarsi vano, ma, come vi dicevo, siate realmente pronti.</p>
<p class="C9 V4">Non avvenga che, se verranno con me alcuni Macèdoni, vi trovino impreparati e noi si debba arrossire, per non dire anche voi, di questa nostra fiducia.</p>
<p class="C9 V5">Ho quindi ritenuto necessario invitare i fratelli a recarsi da voi prima di me, per organizzare la vostra offerta già promessa, perché essa sia pronta come una vera offerta e non come una grettezza.</p>
<p class="C9 V6">Tenete presente questo: chi semina scarsamente, scarsamente raccoglierà e chi semina con larghezza, con larghezza raccoglierà.</p>
<p class="C9 V7">Ciascuno dia secondo quanto ha deciso nel suo cuore, non con tristezza né per forza, perché Dio ama chi dona con gioia.</p>
<p class="C9 V8">Del resto, Dio ha potere di far abbondare in voi ogni grazia perché, avendo sempre il necessario in tutto, possiate compiere generosamente tutte le opere di bene.</p>
<p class="C9 V9">Sta scritto infatti: Ha largheggiato, ha dato ai poveri, la sua giustizia dura in eterno.</p>
<p class="C9 V10">Colui che dà il seme al seminatore e il pane per il nutrimento, darà e moltiplicherà anche la vostra semente e farà crescere i frutti della vostra giustizia.</p>
<p class="C9 V11">Così sarete ricchi per ogni generosità, la quale farà salire a Dio l’inno di ringraziamento per mezzo nostro.</p>
<p class="C9 V12">Perché l’adempimento di questo servizio sacro non provvede solo alle necessità dei santi, ma deve anche suscitare molti ringraziamenti a Dio.</p>
<p class="C9 V13">A causa della bella prova di questo servizio essi ringrazieranno Dio per la vostra obbedienza e accettazione del vangelo di Cristo, e per la generosità della vostra comunione con loro e con tutti.</p>
<p class="C9 V14">Pregando per voi manifesteranno il loro affetto a causa della straordinaria grazia di Dio effusa sopra di voi.</p>
<p class="C9 V15">Grazie a Dio per questo suo dono ineffabile! </p>
<p class="C10 V1">Ora io stesso, Paolo, vi esorto per la dolcezza e la mansuetudine di Cristo, io che, di presenza, sarei con voi debole ma che, da lontano, sono audace verso di voi:</p>
<p class="C10 V2">vi supplico di non costringermi, quando sarò tra voi, ad agire con quell’energia che ritengo di dover adoperare contro alcuni, i quali pensano che noi ci comportiamo secondo criteri umani.</p>
<p class="C10 V3">In realtà, noi viviamo nella carne, ma non combattiamo secondo criteri umani. Infatti le armi della nostra battaglia non sono carnali,</p>
<p class="C10 V4">ma hanno da Dio la potenza di abbattere le fortezze,</p>
<p class="C10 V5">distruggendo i ragionamenti e ogni arroganza che si leva contro la conoscenza di Dio, e sottomettendo ogni intelligenza all’obbedienza di Cristo.</p>
<p class="C10 V6">Perciò siamo pronti a punire qualsiasi disobbedienza, non appena la vostra obbedienza sarà perfetta.</p>
<p class="C10 V7">Guardate bene le cose in faccia: se qualcuno ha in se stesso la persuasione di appartenere a Cristo, si ricordi che, se lui è di Cristo, lo siamo anche noi.</p>
<p class="C10 V8">In realtà, anche se mi vantassi di più a causa della nostra autorità, che il Signore ci ha dato per vostra edificazione e non per vostra rovina, non avrò da vergognarmene.</p>
<p class="C10 V9">Non sembri che io voglia spaventarvi con le lettere!</p>
<p class="C10 V10">Perché «le lettere – si dice – sono dure e forti, ma la sua presenza fisica è debole e la parola dimessa».</p>
<p class="C10 V11">Questo tale rifletta però che quali noi siamo a parole, per lettera, assenti, tali saremo anche con i fatti, di presenza.</p>
<p class="C10 V12">Certo, noi non abbiamo l’audacia di uguagliarci o paragonarci ad alcuni di quelli che si raccomandano da sé, ma, mentre si misurano su se stessi e si paragonano con se stessi, mancano di intelligenza.</p>
<p class="C10 V13">Noi invece non ci vanteremo oltre misura, ma secondo la misura della norma che Dio ci ha assegnato, quella di arrivare anche fino a voi.</p>
<p class="C10 V14">Non ci arroghiamo un’autorità indebita, come se non fossimo arrivati fino a voi, perché anche a voi siamo giunti col vangelo di Cristo.</p>
<p class="C10 V15">Né ci vantiamo indebitamente di fatiche altrui, ma abbiamo la speranza, col crescere della vostra fede, di crescere ancor più nella vostra considerazione, secondo la nostra misura,</p>
<p class="C10 V16">per evangelizzare le regioni più lontane della vostra, senza vantarci, alla maniera degli altri, delle cose già fatte da altri.</p>
<p class="C10 V17">Perciò chi si vanta, si vanti nel Signore;</p>
<p class="C10 V18">infatti non colui che si raccomanda da sé viene approvato, ma colui che il Signore raccomanda. </p>
<p class="C11 V1">Se soltanto poteste sopportare un po’ di follia da parte mia! Ma, certo, voi mi sopportate.</p>
<p class="C11 V2">Io provo infatti per voi una specie di gelosia divina: vi ho promessi infatti a un unico sposo, per presentarvi a Cristo come vergine casta.</p>
<p class="C11 V3">Temo però che, come il serpente con la sua malizia sedusse Eva, così i vostri pensieri vengano in qualche modo traviati dalla loro semplicità e purezza nei riguardi di Cristo.</p>
<p class="C11 V4">Infatti, se il primo venuto vi predica un Gesù diverso da quello che vi abbiamo predicato noi, o se ricevete uno spirito diverso da quello che avete ricevuto, o un altro vangelo che non avete ancora sentito, voi siete ben disposti ad accettarlo.</p>
<p class="C11 V5">Ora, io ritengo di non essere in nulla inferiore a questi superapostoli!</p>
<p class="C11 V6">E se anche sono un profano nell’arte del parlare, non lo sono però nella dottrina, come abbiamo dimostrato in tutto e per tutto davanti a voi.</p>
<p class="C11 V7">O forse commisi una colpa abbassando me stesso per esaltare voi, quando vi ho annunciato gratuitamente il vangelo di Dio?</p>
<p class="C11 V8">Ho impoverito altre Chiese accettando il necessario per vivere, allo scopo di servire voi.</p>
<p class="C11 V9">E, trovandomi presso di voi e pur essendo nel bisogno, non sono stato di peso ad alcuno, perché alle mie necessità hanno provveduto i fratelli giunti dalla Macedonia. In ogni circostanza ho fatto il possibile per non esservi di aggravio e così farò in avvenire.</p>
<p class="C11 V10">Cristo mi è testimone: nessuno mi toglierà questo vanto in terra di Acaia!</p>
<p class="C11 V11">Perché? Forse perché non vi amo? Lo sa Dio!</p>
<p class="C11 V12">Lo faccio invece, e lo farò ancora, per troncare ogni pretesto a quelli che cercano un pretesto per apparire come noi in quello di cui si vantano.</p>
<p class="C11 V13">Questi tali sono falsi apostoli, lavoratori fraudolenti, che si mascherano da apostoli di Cristo.</p>
<p class="C11 V14">Ciò non fa meraviglia, perché anche Satana si maschera da angelo di luce.</p>
<p class="C11 V15">Non è perciò gran cosa se anche i suoi ministri si mascherano da ministri di giustizia; ma la loro fine sarà secondo le loro opere.</p>
<p class="C11 V16">Lo dico di nuovo: nessuno mi consideri un pazzo. Se no, ritenetemi pure come un pazzo, perché anch’io possa vantarmi un poco.</p>
<p class="C11 V17">Quello che dico, però, non lo dico secondo il Signore, ma come da stolto, nella fiducia che ho di potermi vantare.</p>
<p class="C11 V18">Dal momento che molti si vantano da un punto di vista umano, mi vanterò anch’io.</p>
<p class="C11 V19">Infatti voi, che pure siete saggi, sopportate facilmente gli stolti.</p>
<p class="C11 V20">In realtà sopportate chi vi rende schiavi, chi vi divora, chi vi deruba, chi è arrogante, chi vi colpisce in faccia.</p>
<p class="C11 V21">Lo dico con vergogna, come se fossimo stati deboli! Tuttavia, in quello in cui qualcuno osa vantarsi – lo dico da stolto – oso vantarmi anch’io.</p>
<p class="C11 V22">Sono Ebrei? Anch’io! Sono Israeliti? Anch’io! Sono stirpe di Abramo? Anch’io!</p>
<p class="C11 V23">Sono ministri di Cristo? Sto per dire una pazzia, io lo sono più di loro: molto di più nelle fatiche, molto di più nelle prigionie, infinitamente di più nelle percosse, spesso in pericolo di morte.</p>
<p class="C11 V24">Cinque volte dai Giudei ho ricevuto i quaranta colpi meno uno;</p>
<p class="C11 V25">tre volte sono stato battuto con le verghe, una volta sono stato lapidato, tre volte ho fatto naufragio, ho trascorso un giorno e una notte in balìa delle onde.</p>
<p class="C11 V26">Viaggi innumerevoli, pericoli di fiumi, pericoli di briganti, pericoli dai miei connazionali, pericoli dai pagani, pericoli nella città, pericoli nel deserto, pericoli sul mare, pericoli da parte di falsi fratelli;</p>
<p class="C11 V27">disagi e fatiche, veglie senza numero, fame e sete, frequenti digiuni, freddo e nudità.</p>
<p class="C11 V28">Oltre a tutto questo, il mio assillo quotidiano, la preoccupazione per tutte le Chiese.</p>
<p class="C11 V29">Chi è debole, che anch’io non lo sia? Chi riceve scandalo, che io non ne frema?</p>
<p class="C11 V30">Se è necessario vantarsi, mi vanterò della mia debolezza.</p>
<p class="C11 V31">Dio e Padre del Signore Gesù, lui che è benedetto nei secoli, sa che non mentisco.</p>
<p class="C11 V32">A Damasco, il governatore del re Areta aveva posto delle guardie nella città dei Damasceni per catturarmi,</p>
<p class="C11 V33">ma da una finestra fui calato giù in una cesta, lungo il muro, e sfuggii dalle sue mani. </p>
<p class="C12 V1">Se bisogna vantarsi – ma non conviene – verrò tuttavia alle visioni e alle rivelazioni del Signore.</p>
<p class="C12 V2">So che un uomo, in Cristo, quattordici anni fa – se con il corpo o fuori del corpo non lo so, lo sa Dio – fu rapito fino al terzo cielo.</p>
<p class="C12 V3">E so che quest’uomo – se con il corpo o senza corpo non lo so, lo sa Dio –</p>
<p class="C12 V4">fu rapito in paradiso e udì parole indicibili che non è lecito ad alcuno pronunciare.</p>
<p class="C12 V5">Di lui io mi vanterò! Di me stesso invece non mi vanterò, fuorché delle mie debolezze.</p>
<p class="C12 V6">Certo, se volessi vantarmi, non sarei insensato: direi solo la verità. Ma evito di farlo, perché nessuno mi giudichi più di quello che vede o sente da me</p>
<p class="C12 V7">e per la straordinaria grandezza delle rivelazioni. Per questo, affinché io non monti in superbia, è stata data alla mia carne una spina, un inviato di Satana per percuotermi, perché io non monti in superbia.</p>
<p class="C12 V8">A causa di questo per tre volte ho pregato il Signore che l’allontanasse da me.</p>
<p class="C12 V9">Ed egli mi ha detto: «Ti basta la mia grazia; la forza infatti si manifesta pienamente nella debolezza». Mi vanterò quindi ben volentieri delle mie debolezze, perché dimori in me la potenza di Cristo.</p>
<p class="C12 V10">Perciò mi compiaccio nelle mie debolezze, negli oltraggi, nelle difficoltà, nelle persecuzioni, nelle angosce sofferte per Cristo: infatti quando sono debole, è allora che sono forte.</p>
<p class="C12 V11">Sono diventato pazzo; ma siete voi che mi avete costretto. Infatti io avrei dovuto essere raccomandato da voi, perché non sono affatto inferiore a quei superapostoli, anche se sono un nulla.</p>
<p class="C12 V12">Certo, in mezzo a voi si sono compiuti i segni del vero apostolo, in una pazienza a tutta prova, con segni, prodigi e miracoli.</p>
<p class="C12 V13">In che cosa infatti siete stati inferiori alle altre Chiese, se non in questo: che io non vi sono stato di peso? Perdonatemi questa ingiustizia!</p>
<p class="C12 V14">Ecco, è la terza volta che sto per venire da voi, e non vi sarò di peso, perché non cerco i vostri beni, ma voi. Infatti non spetta ai figli mettere da parte per i genitori, ma ai genitori per i figli.</p>
<p class="C12 V15">Per conto mio ben volentieri mi prodigherò, anzi consumerò me stesso per le vostre anime. Se vi amo più intensamente, dovrei essere riamato di meno?</p>
<p class="C12 V16">Ma sia pure che io non vi sono stato di peso. Però, scaltro come sono, vi ho preso con inganno.</p>
<p class="C12 V17">Vi ho forse sfruttato per mezzo di alcuni di quelli che ho inviato tra voi?</p>
<p class="C12 V18">Ho vivamente pregato Tito di venire da voi e insieme con lui ho mandato quell’altro fratello. Tito vi ha forse sfruttati in qualche cosa? Non abbiamo forse camminato ambedue con lo stesso spirito, e sulle medesime tracce?</p>
<p class="C12 V19">Da tempo vi immaginate che stiamo facendo la nostra difesa davanti a voi. Noi parliamo davanti a Dio, in Cristo, e tutto, carissimi, è per la vostra edificazione.</p>
<p class="C12 V20">Temo infatti che, venendo, non vi trovi come desidero e che, a mia volta, venga trovato da voi quale non mi desiderate. Temo che vi siano contese, invidie, animosità, dissensi, maldicenze, insinuazioni, superbie, disordini,</p>
<p class="C12 V21">e che, alla mia venuta, il mio Dio debba umiliarmi davanti a voi e io debba piangere su molti che in passato hanno peccato e non si sono convertiti dalle impurità, dalle immoralità e dalle dissolutezze che hanno commesso. </p>
<p class="C13 V1">Questa è la terza volta che vengo da voi. Ogni questione si deciderà sulla dichiarazione di due o tre testimoni.</p>
<p class="C13 V2">L’ho detto prima e lo ripeto ora – allora presente per la seconda volta e ora assente – a tutti quelli che hanno peccato e a tutti gli altri: quando verrò di nuovo non perdonerò,</p>
<p class="C13 V3">dal momento che cercate una prova che Cristo parla in me, lui che verso di voi non è debole, ma è potente nei vostri confronti.</p>
<p class="C13 V4">Infatti egli fu crocifisso per la sua debolezza, ma vive per la potenza di Dio. E anche noi siamo deboli in lui, ma vivremo con lui per la potenza di Dio a vostro vantaggio.</p>
<p class="C13 V5">Esaminate voi stessi, se siete nella fede; mettetevi alla prova. Non riconoscete forse che Gesù Cristo abita in voi? A meno che la prova non sia contro di voi!</p>
<p class="C13 V6">Spero tuttavia che riconoscerete che la prova non è contro di noi.</p>
<p class="C13 V7">Noi preghiamo Dio che non facciate alcun male: non per apparire noi come approvati, ma perché voi facciate il bene e noi siamo come disapprovati.</p>
<p class="C13 V8">Non abbiamo infatti alcun potere contro la verità, ma per la verità.</p>
<p class="C13 V9">Per questo ci rallegriamo quando noi siamo deboli e voi siete forti. Noi preghiamo anche per la vostra perfezione.</p>
<p class="C13 V10">Perciò vi scrivo queste cose da lontano: per non dover poi, di presenza, agire severamente con il potere che il Signore mi ha dato per edificare e non per distruggere.</p>
<p class="C13 V11">Per il resto, fratelli, siate gioiosi, tendete alla perfezione, fatevi coraggio a vicenda, abbiate gli stessi sentimenti, vivete in pace e il Dio dell’amore e della pace sarà con voi.</p>
<p class="C13 V12">Salutatevi a vicenda con il bacio santo. Tutti i santi vi salutano.</p>
<p class="C13 V13">La grazia del Signore Gesù Cristo, l’amore di Dio e la comunione dello Spirito Santo siano con tutti voi.   </p>
</div>
</div>
<div class="edizione CEI1974">
<div class="libro 2Cor">
<p class="CCAPITOLO VVERSO">TESTO</p>
<p class="C1 V1">Paolo, apostolo di Gesù Cristo per volontà di Dio, e il fratello Timòteo, alla chiesa di Dio che è in Corinto e a tutti i santi dell'intera Acaia:</p>
<p class="C1 V2">grazia a voi e pace da Dio Padre nostro e dal Signore Gesù Cristo.</p>
<p class="C1 V3">Sia benedetto Dio, Padre del Signore nostro Gesù Cristo, Padre misericordioso e Dio di ogni consolazione,</p>
<p class="C1 V4">il quale ci consola in ogni nostra tribolazione perché possiamo anche noi consolare quelli che si trovano in qualsiasi genere di afflizione con la consolazione con cui siamo consolati noi stessi da Dio.</p>
<p class="C1 V5">Infatti, come abbondano le sofferenze di Cristo in noi, così, per mezzo di Cristo, abbonda anche la nostra consolazione.</p>
<p class="C1 V6">Quando siamo tribolati, è per la vostra consolazione e salvezza; quando siamo confortati, è per la vostra consolazione, la quale si dimostra nel sopportare con forza le medesime sofferenze che anche noi sopportiamo.</p>
<p class="C1 V7">La nostra speranza nei vostri riguardi è ben salda, convinti che come siete partecipi delle sofferenze così lo siete anche della consolazione.</p>
<p class="C1 V8">Non vogliamo infatti che ignoriate, fratelli, come la tribolazione che ci è capitata in Asia ci ha colpiti oltre misura, al di là delle nostre forze, sì da dubitare anche della vita.</p>
<p class="C1 V9">Abbiamo addirittura ricevuto su di noi la sentenza di morte per imparare a non riporre fiducia in noi stessi, ma nel Dio che risuscita i morti.</p>
<p class="C1 V10">Da quella morte però egli ci ha liberato e ci libererà, per la speranza che abbiamo riposto in lui, che ci libererà ancora,</p>
<p class="C1 V11">grazie alla vostra cooperazione nella preghiera per noi, affinché per il favore divino ottenutoci da molte persone, siano rese grazie per noi da parte di molti.</p>
<p class="C1 V12">Questo infatti è il nostro vanto: la testimonianza della coscienza di esserci comportati nel mondo, e particolarmente verso di voi, con la santità e sincerità che vengono da Dio.</p>
<p class="C1 V13">Non vi scriviamo in maniera diversa da quello che potete leggere o comprendere; spero che comprenderete sino alla fine,</p>
<p class="C1 V14">come ci avete già compresi in parte, che noi siamo il vostro vanto, come voi sarete il nostro, nel giorno del Signore nostro Gesù.</p>
<p class="C1 V15">Con questa convinzione avevo deciso in un primo tempo di venire da voi, perché riceveste una seconda grazia,</p>
<p class="C1 V16">e da voi passare in Macedonia, per ritornare nuovamente dalla Macedonia in mezzo a voi ed avere da voi il commiato per la Giudea.</p>
<p class="C1 V17">Forse in questo progetto mi sono comportato con leggerezza? O quello che decido lo decido secondo la carne, in maniera da dire allo stesso tempo «sì,sì» e «no,no»?</p>
<p class="C1 V18">Dio è testimone che la nostra parola verso di voi non è «sì» e «no».</p>
<p class="C1 V19">Il Figlio di Dio, Gesù Cristo che abbiamo predicato tra voi, io, Silvano e Timoteo, non fu «sì» e «no», ma in lui c'è stato il «sì».</p>
<p class="C1 V20">E in realtà tutte le promesse di Dio in lui sono divenute «sì». Per questo sempre attraverso lui sale a Dio il nostro «amen» per la sua gloria.</p>
<p class="C1 V21">È Dio stesso che ci conferma, insieme a voi, in Cristo, e ci ha conferito l'unzione,</p>
<p class="C1 V22">ci ha impresso il sigillo e ci ha dato la caparra dello Spirito Santo nei nostri cuori.</p>
<p class="C1 V23">Io chiamo Dio a testimone sulla mia vita, che solo per risparmiarvi non sono più venuto a Corinto.</p>
<p class="C1 V24">Noi non intendiamo far da padroni sulla vostra fede; siamo invece i collaboratori della vostra gioia, perché nella fede voi siete già saldi.</p>
<p class="C2 V1">Ritenni pertanto opportuno non venire di nuovo fra voi con tristezza.</p>
<p class="C2 V2">Perché se io rattristo voi, chi mi rallegrerà se non colui che è stato da me rattristato?</p>
<p class="C2 V3">Perciò vi ho scritto in quei termini che voi sapete, per non dovere poi essere rattristato alla mia venuta da quelli che dovrebbero rendermi lieto, persuaso come sono riguardo a voi tutti che la mia gioia è quella di tutti voi.</p>
<p class="C2 V4">Vi ho scritto in un momento di grande afflizione e col cuore angosciato, tra molte lacrime, però non per rattristarvi, ma per farvi conoscere l'affetto immenso che ho per voi.</p>
<p class="C2 V5">Se qualcuno mi ha rattristato, non ha rattristato me soltanto, ma in parte almeno, senza voler esagerare, tutti voi.</p>
<p class="C2 V6">Per quel tale però è già sufficiente il castigo che gli è venuto dai più,</p>
<p class="C2 V7">cosicché voi dovreste piuttosto usargli benevolenza e confortarlo, perché egli non soccomba sotto un dolore troppo forte.</p>
<p class="C2 V8">Vi esorto quindi a far prevalere nei suoi riguardi la carità;</p>
<p class="C2 V9">e anche per questo vi ho scritto, per vedere alla prova se siete effettivamente obbedienti in tutto.</p>
<p class="C2 V10">A chi voi perdonate, perdono anch'io; perché quello che io ho perdonato, se pure ebbi qualcosa da perdonare, l'ho fatto per voi, davanti a Cristo,</p>
<p class="C2 V11">per non cadere in balìa di satana, di cui non ignoriamo le macchinazioni.</p>
<p class="C2 V12">Giunto pertanto a Troade per annunziare il vangelo di Cristo, sebbene la porta mi fosse aperta nel Signore,</p>
<p class="C2 V13">non ebbi pace nello spirito perché non vi trovai Tito, mio fratello; perciò, congedatomi da loro, partii per la Macedonia.</p>
<p class="C2 V14">Siano rese grazie a Dio, il quale ci fa partecipare al suo trionfo in Cristo e diffonde per mezzo nostro il profumo della sua conoscenza nel mondo intero!</p>
<p class="C2 V15">Noi siamo infatti dinanzi a Dio il profumo di Cristo fra quelli che si salvano e fra quelli che si perdono;</p>
<p class="C2 V16">per gli uni odore di morte per la morte e per gli altri odore di vita per la vita. E chi è mai all'altezza di questi compiti?</p>
<p class="C2 V17">Noi non siamo infatti come quei molti che mercanteggiano la parola di Dio, ma con sincerità e come mossi da Dio, sotto il suo sguardo, noi parliamo in Cristo.</p>
<p class="C3 V1">Cominciamo forse di nuovo a raccomandare noi stessi? O forse abbiamo bisogno, come altri, di lettere di raccomandazione per voi o da parte vostra?</p>
<p class="C3 V2">La nostra lettera siete voi, lettera scritta nei nostri cuori, conosciuta e letta da tutti gli uomini.</p>
<p class="C3 V3">È noto infatti che voi siete una lettera di Cristo composta da noi, scritta non con inchiostro, ma con lo Spirito del Dio vivente, non su tavole di pietra, ma sulle tavole di carne dei vostri cuori.</p>
<p class="C3 V4">Questa è la fiducia che abbiamo per mezzo di Cristo, davanti a Dio.</p>
<p class="C3 V5">Non però che da noi stessi siamo capaci di pensare qualcosa come proveniente da noi, ma la nostra capacità viene da Dio,</p>
<p class="C3 V6">che ci ha resi ministri adatti di una Nuova Alleanza, non della lettera ma dello Spirito; perché la lettera uccide, lo Spirito dà vita.</p>
<p class="C3 V7">Se il ministero della morte, inciso in lettere su pietre, fu circonfuso di gloria, al punto che i figli d'Israele non potevano fissare il volto di Mosè a causa dello splendore pure effimero del suo volto,</p>
<p class="C3 V8">quanto più sarà glorioso il ministero dello Spirito?</p>
<p class="C3 V9">Se già il ministero della condanna fu glorioso, molto di più abbonda di gloria il ministero della giustizia.</p>
<p class="C3 V10">Anzi sotto quest'aspetto, quello che era glorioso non lo è più a confronto della sovraeminente gloria della Nuova Alleanza.</p>
<p class="C3 V11">Se dunque ciò che era effimero fu glorioso, molto più lo sarà ciò che è duraturo.</p>
<p class="C3 V12">Forti di tale speranza, ci comportiamo con molta franchezza</p>
<p class="C3 V13">e non facciamo come Mosè che poneva un velo sul suo volto, perché i figli di Israele non vedessero la fine di ciò che era solo effimero.</p>
<p class="C3 V14">Ma le loro menti furono accecate; infatti fino ad oggi quel medesimo velo rimane, non rimosso, alla lettura dell'Antico Testamento, perché è in Cristo che esso viene eliminato.</p>
<p class="C3 V15">Fino ad oggi, quando si legge Mosè, un velo è steso sul loro cuore;</p>
<p class="C3 V16">ma quando ci sarà la conversione al Signore, quel velo sarà tolto.</p>
<p class="C3 V17">Il Signore è lo Spirito e dove c'è lo Spirito del Signore c'è libertà.</p>
<p class="C3 V18">E noi tutti, a viso scoperto, riflettendo come in uno specchio la gloria del Signore, veniamo trasformati in quella medesima immagine, di gloria in gloria, secondo l'azione dello Spirito del Signore.</p>
<p class="C4 V1">Perciò, investiti di questo ministero per la misericordia che ci è stata usata, non ci perdiamo d'animo;</p>
<p class="C4 V2">al contrario, rifiutando le dissimulazioni vergognose, senza comportarci con astuzia né falsificando la parola di Dio, ma annunziando apertamente la verità, ci presentiamo davanti a ogni coscienza, al cospetto di Dio.</p>
<p class="C4 V3">E se il nostro vangelo rimane velato, lo è per coloro che si perdono,</p>
<p class="C4 V4">ai quali il dio di questo mondo ha accecato la mente incredula, perché non vedano lo splendore del glorioso vangelo di Cristo che è immagine di Dio.</p>
<p class="C4 V5">Noi infatti non predichiamo noi stessi, ma Cristo Gesù Signore; quanto a noi, siamo i vostri servitori per amore di Gesù.</p>
<p class="C4 V6">E Dio che disse: Rifulga la luce dalle tenebre, rifulse nei nostri cuori, per far risplendere la conoscenza della gloria divina che rifulge sul volto di Cristo.</p>
<p class="C4 V7">Però noi abbiamo questo tesoro in vasi di creta, perché appaia che questa potenza straordinaria viene da Dio e non da noi.</p>
<p class="C4 V8">Siamo infatti tribolati da ogni parte, ma non schiacciati; siamo sconvolti, ma non disperati;</p>
<p class="C4 V9">perseguitati, ma non abbandonati; colpiti, ma non uccisi,</p>
<p class="C4 V10">portando sempre e dovunque nel nostro corpo la morte di Gesù, perché anche la vita di Gesù si manifesti nel nostro corpo.</p>
<p class="C4 V11">Sempre infatti, noi che siamo vivi, veniamo esposti alla morte a causa di Gesù, perché anche la vita di Gesù sia manifesta nella nostra carne mortale.</p>
<p class="C4 V12">Di modo che in noi opera la morte, ma in voi la vita.</p>
<p class="C4 V13">Animati tuttavia da quello stesso spirito di fede di cui sta scritto: Ho creduto, perciò ho parlato, anche noi crediamo e perciò parliamo,</p>
<p class="C4 V14">convinti che colui che ha risuscitato il Signore Gesù, risusciterà anche noi con Gesù e ci porrà accanto a lui insieme con voi.</p>
<p class="C4 V15">Tutto infatti è per voi, perché la grazia, ancora più abbondante ad opera di un maggior numero, moltiplichi l'inno di lode alla gloria di Dio.</p>
<p class="C4 V16">Per questo non ci scoraggiamo, ma se anche il nostro uomo esteriore si va disfacendo, quello interiore si rinnova di giorno in giorno.</p>
<p class="C4 V17">Infatti il momentaneo, leggero peso della nostra tribolazione, ci procura una quantità smisurata ed eterna di gloria,</p>
<p class="C4 V18">perché noi non fissiamo lo sguardo sulle cose visibili, ma su quelle invisibili. Le cose visibili sono d'un momento, quelle invisibili sono eterne.</p>
<p class="C5 V1">Sappiamo infatti che quando verrà disfatto questo corpo, nostra abitazione sulla terra, riceveremo un'abitazione da Dio, una dimora eterna, non costruita da mani di uomo, nei cieli.</p>
<p class="C5 V2">Perciò sospiriamo in questo nostro stato, desiderosi di rivestirci del nostro corpo celeste:</p>
<p class="C5 V3">a condizione però di esser trovati già vestiti, non nudi.</p>
<p class="C5 V4">In realtà quanti siamo in questo corpo, sospiriamo come sotto un peso, non volendo venire spogliati ma sopravvestiti, perché ciò che è mortale venga assorbito dalla vita.</p>
<p class="C5 V5">È Dio che ci ha fatti per questo e ci ha dato la caparra dello Spirito.</p>
<p class="C5 V6">Così, dunque, siamo sempre pieni di fiducia e sapendo che finché abitiamo nel corpo siamo in esilio lontano dal Signore,</p>
<p class="C5 V7">camminiamo nella fede e non ancora in visione.</p>
<p class="C5 V8">Siamo pieni di fiducia e preferiamo andare in esilio dal corpo ed abitare presso il Signore.</p>
<p class="C5 V9">Perciò ci sforziamo, sia dimorando nel corpo sia esulando da esso, di essere a lui graditi.</p>
<p class="C5 V10">Tutti infatti dobbiamo comparire davanti al tribunale di Cristo, ciascuno per ricevere la ricompensa delle opere compiute finché era nel corpo, sia in bene che in male.</p>
<p class="C5 V11">Consapevoli dunque del timore del Signore, noi cerchiamo di convincere gli uomini; per quanto invece riguarda Dio, gli siamo ben noti. E spero di esserlo anche davanti alle vostre coscienze.</p>
<p class="C5 V12">Non ricominciamo a raccomandarci a voi, ma è solo per darvi occasione di vanto a nostro riguardo, perché abbiate di che rispondere a coloro il cui vanto è esteriore e non nel cuore.</p>
<p class="C5 V13">Se infatti siamo stati fuori di senno, era per Dio; se siamo assennati, è per voi.</p>
<p class="C5 V14">Poiché l'amore del Cristo ci spinge, al pensiero che uno è morto per tutti e quindi tutti sono morti.</p>
<p class="C5 V15">Ed egli è morto per tutti, perché quelli che vivono non vivano più per se stessi, ma per colui che è morto e risuscitato per loro.</p>
<p class="C5 V16">Cosicché ormai noi non conosciamo più nessuno secondo la carne; e anche se abbiamo conosciuto Cristo secondo la carne, ora non lo conosciamo più così.</p>
<p class="C5 V17">Quindi se uno è in Cristo, è una creatura nuova; le cose vecchie sono passate, ecco ne sono nate di nuove.</p>
<p class="C5 V18">Tutto questo però viene da Dio, che ci ha riconciliati con sé mediante Cristo e ha affidato a noi il ministero della riconciliazione.</p>
<p class="C5 V19">È stato Dio infatti a riconciliare a sé il mondo in Cristo, non imputando agli uomini le loro colpe e affidando a noi la parola della riconciliazione.</p>
<p class="C5 V20">Noi fungiamo quindi da ambasciatori per Cristo, come se Dio esortasse per mezzo nostro. Vi supplichiamo in nome di Cristo: lasciatevi riconciliare con Dio.</p>
<p class="C5 V21">Colui che non aveva conosciuto peccato, Dio lo trattò da peccato in nostro favore, perché noi potessimo diventare per mezzo di lui giustizia di Dio.</p>
<p class="C6 V1">E poiché siamo suoi collaboratori, vi esortiamo a non accogliere invano la grazia di Dio.</p>
<p class="C6 V2">Egli dice infatti: Al momento favorevole ti ho esaudito e nel giorno della salvezza ti ho soccorso. Ecco ora il momento favorevole, ecco ora il giorno della salvezza!</p>
<p class="C6 V3">Da parte nostra non diamo motivo di scandalo a nessuno, perché non venga biasimato il nostro ministero;</p>
<p class="C6 V4">ma in ogni cosa ci presentiamo come ministri di Dio, con molta fermezza nelle tribolazioni, nelle necessità, nelle angosce,</p>
<p class="C6 V5">nelle percosse, nelle prigioni, nei tumulti, nelle fatiche, nelle veglie, nei digiuni;</p>
<p class="C6 V6">con purezza, sapienza, pazienza, benevolenza, spirito di santità, amore sincero;</p>
<p class="C6 V7">con parole di verità, con la potenza di Dio; con le armi della giustizia a destra e a sinistra;</p>
<p class="C6 V8">nella gloria e nel disonore, nella cattiva e nella buona fama. Siamo ritenuti impostori, eppure siamo veritieri;</p>
<p class="C6 V9">sconosciuti, eppure siamo notissimi; moribondi, ed ecco viviamo; puniti, ma non messi a morte;</p>
<p class="C6 V10">afflitti, ma sempre lieti; poveri, ma facciamo ricchi molti; gente che non ha nulla e invece possediamo tutto!</p>
<p class="C6 V11">La nostra bocca vi ha parlato francamente, Corinzi, e il nostro cuore si è tutto aperto per voi.</p>
<p class="C6 V12">Non siete davvero allo stretto in noi; è nei vostri cuori invece che siete allo stretto.</p>
<p class="C6 V13">Io parlo come a figli: rendeteci il contraccambio, aprite anche voi il vostro cuore!</p>
<p class="C6 V14">Non lasciatevi legare al giogo estraneo degli infedeli. Quale rapporto infatti ci può essere tra la giustizia e l'iniquità, o quale unione tra la luce e le tenebre?</p>
<p class="C6 V15">Quale intesa tra Cristo e Beliar, o quale collaborazione tra un fedele e un infedele?</p>
<p class="C6 V16">Quale accordo tra il tempio di Dio e gli idoli? Noi siamo infatti il tempio del Dio vivente, come Dio stesso ha detto: Abiterò in mezzo a loro e con loro camminerò e sarò il loro Dio, ed essi saranno il mio popolo.</p>
<p class="C6 V17">Perciò uscite di mezzo a loro e riparatevi, dice il Signore, non toccate nulla d'impuro. E io vi accoglierò,</p>
<p class="C6 V18">e sarò per voi come un padre, e voi mi sarete come figli e figlie, dice il Signore onnipotente.</p>
<p class="C7 V1">In possesso dunque di queste promesse, carissimi, purifichiamoci da ogni macchia della carne e dello spirito, portando a compimento la nostra santificazione, nel timore di Dio.</p>
<p class="C7 V2">Fateci posto nei vostri cuori! A nessuno abbiamo fatto ingiustizia, nessuno abbiamo danneggiato, nessuno abbiamo sfruttato.</p>
<p class="C7 V3">Non dico questo per condannare qualcuno; infatti vi ho già detto sopra che siete nel nostro cuore, per morire insieme e insieme vivere.</p>
<p class="C7 V4">Sono molto franco con voi e ho molto da vantarmi di voi. Sono pieno di consolazione, pervaso di gioia in ogni nostra tribolazione.</p>
<p class="C7 V5">Infatti, da quando siamo giunti in Macedonia, la nostra carne non ha avuto sollievo alcuno, ma da ogni parte siamo tribolati: battaglie all'esterno, timori al di dentro.</p>
<p class="C7 V6">Ma Dio che consola gli afflitti ci ha consolati con la venuta di Tito,</p>
<p class="C7 V7">e non solo con la sua venuta, ma con la consolazione che ha ricevuto da voi. Egli ci ha annunziato infatti il vostro desiderio, il vostro dolore, il vostro affetto per me; cosicché la mia gioia si è ancora accresciuta.</p>
<p class="C7 V8">Se anche vi ho rattristati con la mia lettera, non me ne dispiace. E se me ne è dispiaciuto - vedo infatti che quella lettera, anche se per breve tempo soltanto, vi ha rattristati -</p>
<p class="C7 V9">ora ne godo; non per la vostra tristezza, ma perché questa tristezza vi ha portato a pentirvi. Infatti vi siete rattristati secondo Dio e così non avete ricevuto alcun danno da parte nostra;</p>
<p class="C7 V10">perché la tristezza secondo Dio produce un pentimento irrevocabile che porta alla salvezza, mentre la tristezza del mondo produce la morte.</p>
<p class="C7 V11">Ecco, infatti, quanta sollecitudine ha prodotto in voi proprio questo rattristarvi secondo Dio; anzi quante scuse, quanta indignazione, quale timore, quale desiderio, quale affetto, quale punizione! Vi siete dimostrati innocenti sotto ogni riguardo in questa faccenda.</p>
<p class="C7 V12">Così se anche vi ho scritto, non fu tanto a motivo dell'offensore o a motivo dell'offeso, ma perché apparisse chiara la vostra sollecitudine per noi davanti a Dio.</p>
<p class="C7 V13">Ecco quello che ci ha consolati. A questa nostra consolazione si è aggiunta una gioia ben più grande per la letizia di Tito, poiché il suo spirito è stato rinfrancato da tutti voi.</p>
<p class="C7 V14">Cosicché se in qualche cosa mi ero vantato di voi con lui, non ho dovuto vergognarmene, ma come abbiamo detto a voi ogni cosa secondo verità, così anche il nostro vanto con Tito si è dimostrato vero.</p>
<p class="C7 V15">E il suo affetto per voi è cresciuto, ricordando come tutti gli avete obbedito e come lo avete accolto con timore e trepidazione.</p>
<p class="C7 V16">Mi rallegro perché posso contare totalmente su di voi.</p>
<p class="C8 V1">Vogliamo poi farvi nota, fratelli, la grazia di Dio concessa alle Chiese della Macedonia:</p>
<p class="C8 V2">nonostante la lunga prova della tribolazione, la loro grande gioia e la loro estrema povertà si sono tramutate nella ricchezza della loro generosità.</p>
<p class="C8 V3">Posso testimoniare infatti che hanno dato secondo i loro mezzi e anche al di là dei loro mezzi, spontaneamente,</p>
<p class="C8 V4">domandandoci con insistenza la grazia di prendere parte a questo servizio a favore dei santi.</p>
<p class="C8 V5">Superando anzi le nostre stesse speranze, si sono offerti prima di tutto al Signore e poi a noi, secondo la volontà di Dio;</p>
<p class="C8 V6">cosicché abbiamo pregato Tito di portare a compimento fra voi quest'opera generosa, dato che lui stesso l'aveva incominciata.</p>
<p class="C8 V7">E come vi segnalate in ogni cosa, nella fede, nella parola, nella scienza, in ogni zelo e nella carità che vi abbiamo insegnato, così distinguetevi anche in quest'opera generosa.</p>
<p class="C8 V8">Non dico questo per farvene un comando, ma solo per mettere alla prova la sincerità del vostro amore con la premura verso gli altri.</p>
<p class="C8 V9">Conoscete infatti la grazia del Signore nostro Gesù Cristo: da ricco che era, si è fatto povero per voi, perché voi diventaste ricchi per mezzo della sua povertà.</p>
<p class="C8 V10">E a questo riguardo vi do un consiglio: si tratta di cosa vantaggiosa per voi, che fin dall'anno passato siete stati i primi, non solo a intraprenderla ma a desiderarla.</p>
<p class="C8 V11">Ora dunque realizzatela, perché come vi fu la prontezza del volere, così anche vi sia il compimento, secondo i vostri mezzi.</p>
<p class="C8 V12">Se infatti c'è la buona volontà, essa riesce gradita secondo quello che uno possiede e non secondo quello che non possiede.</p>
<p class="C8 V13">Qui non si tratta infatti di mettere in ristrettezza voi per sollevare gli altri, ma di fare uguaglianza.</p>
<p class="C8 V14">Per il momento la vostra abbondanza supplisca alla loro indigenza, perché anche la loro abbondanza supplisca alla vostra indigenza, e vi sia uguaglianza, come sta scritto:</p>
<p class="C8 V15">Colui che raccolse molto non abbondò, e colui che raccolse poco non ebbe di meno.</p>
<p class="C8 V16">Siano pertanto rese grazie a Dio che infonde la medesima sollecitudine per voi nel cuore di Tito!</p>
<p class="C8 V17">Egli infatti ha accolto il mio invito e ancor più pieno di zelo è partito spontaneamente per venire da voi.</p>
<p class="C8 V18">Con lui abbiamo inviato pure il fratello che ha lode in tutte le Chiese a motivo del vangelo;</p>
<p class="C8 V19">egli è stato designato dalle Chiese come nostro compagno in quest'opera di carità, alla quale ci dedichiamo per la gloria del Signore, e per dimostrare anche l'impulso del nostro cuore.</p>
<p class="C8 V20">Con ciò intendiamo evitare che qualcuno possa biasimarci per questa abbondanza che viene da noi amministrata.</p>
<p class="C8 V21">Ci preoccupiamo infatti di comportarci bene non soltanto davanti al Signore, ma anche davanti agli uomini.</p>
<p class="C8 V22">Con loro abbiamo inviato anche il nostro fratello, di cui abbiamo più volte sperimentato lo zelo in molte circostanze; egli è ora più zelante che mai per la grande fiducia che ha in voi.</p>
<p class="C8 V23">Quanto a Tito, egli è mio compagno e collaboratore presso di voi; quanto ai nostri fratelli, essi sono delegati delle Chiese e gloria di Cristo.</p>
<p class="C8 V24">Date dunque a loro la prova del vostro affetto e della legittimità del nostro vanto per voi davanti a tutte le Chiese.</p>
<p class="C9 V1">Riguardo poi a questo servizio in favore dei santi, è superfluo che ve ne scriva.</p>
<p class="C9 V2">Conosco infatti bene la vostra buona volontà, e ne faccio vanto con i Macèdoni dicendo che l'Acaia è pronta fin dallo scorso anno e già molti sono stati stimolati dal vostro zelo.</p>
<p class="C9 V3">I fratelli poi li ho mandati perché il nostro vanto per voi su questo punto non abbia a dimostrarsi vano, ma siate realmente pronti, come vi dicevo, perché</p>
<p class="C9 V4">non avvenga che, venendo con me alcuni Macèdoni, vi trovino impreparati e noi dobbiamo arrossire, per non dire anche voi, di questa nostra fiducia.</p>
<p class="C9 V5">Ho quindi ritenuto necessario invitare i fratelli a recarsi da voi prima di me, per organizzare la vostra offerta già promessa, perché essa sia pronta come una vera offerta e non come una spilorceria.</p>
<p class="C9 V6">Tenete a mente che chi semina scarsamente, scarsamente raccoglierà e chi semina con larghezza, con larghezza raccoglierà.</p>
<p class="C9 V7">Ciascuno dia secondo quanto ha deciso nel suo cuore, non con tristezza né per forza, perché Dio ama chi dona con gioia.</p>
<p class="C9 V8">Del resto, Dio ha potere di far abbondare in voi ogni grazia perché, avendo sempre il necessario in tutto, possiate compiere generosamente tutte le opere di bene,</p>
<p class="C9 V9">come sta scritto: ha largheggiato, ha dato ai poveri; la sua giustizia dura in eterno.</p>
<p class="C9 V10">Colui che somministra il seme al seminatore e il pane per il nutrimento, somministrerà e moltiplicherà anche la vostra semente e farà crescere i frutti della vostra giustizia.</p>
<p class="C9 V11">Così sarete ricchi per ogni generosità, la quale poi farà salire a Dio l'inno di ringraziamento per mezzo nostro.</p>
<p class="C9 V12">Perché l'adempimento di questo servizio sacro non provvede soltanto alle necessità dei santi, ma ha anche maggior valore per i molti ringraziamenti a Dio.</p>
<p class="C9 V13">A causa della bella prova di questo servizio essi ringrazieranno Dio per la vostra obbedienza e accettazione del vangelo di Cristo, e per la generosità della vostra comunione con loro e con tutti;</p>
<p class="C9 V14">e pregando per voi manifesteranno il loro affetto a causa della straordinaria grazia di Dio effusa sopra di voi.</p>
<p class="C9 V15">Grazie a Dio per questo suo ineffabile dono!</p>
<p class="C10 V1">Ora io stesso, Paolo, vi esorto per la dolcezza e la mansuetudine di Cristo, io davanti a voi così meschino, ma di lontano così animoso con voi;</p>
<p class="C10 V2">vi supplico di far in modo che non avvenga che io debba mostrare, quando sarò tra voi, quell'energia che ritengo di dover adoperare contro alcuni che pensano che noi camminiamo secondo la carne.</p>
<p class="C10 V3">In realtà, noi viviamo nella carne ma non militiamo secondo la carne. Infatti le armi della nostra battaglia non sono carnali,</p>
<p class="C10 V4">ma hanno da Dio la potenza di abbattere le fortezze,</p>
<p class="C10 V5">distruggendo i ragionamenti e ogni baluardo che si leva contro la conoscenza di Dio, e rendendo ogni intelligenza soggetta all'obbedienza al Cristo.</p>
<p class="C10 V6">Perciò siamo pronti a punire qualsiasi disobbedienza, non appena la vostra obbedienza sarà perfetta.</p>
<p class="C10 V7">Guardate le cose bene in faccia: se qualcuno ha in se stesso la persuasione di appartenere a Cristo, si ricordi che se lui è di Cristo lo siamo anche noi.</p>
<p class="C10 V8">In realtà, anche se mi vantassi di più a causa della nostra autorità, che il Signore ci ha dato per vostra edificazione e non per vostra rovina, non avrò proprio da vergognarmene.</p>
<p class="C10 V9">Non sembri che io vi voglia spaventare con le lettere!</p>
<p class="C10 V10">Perché «le lettere - si dice - sono dure e forti, ma la sua presenza fisica è debole e la parola dimessa».</p>
<p class="C10 V11">Questo tale rifletta però che quali noi siamo a parole per lettera, assenti, tali saremo anche con i fatti, di presenza.</p>
<p class="C10 V12">Certo noi non abbiamo l'audacia di uguagliarci o paragonarci ad alcuni di quelli che si raccomandano da sé; ma mentre si misurano su di sé e si paragonano con se stessi, mancano di intelligenza.</p>
<p class="C10 V13">Noi invece non ci vanteremo oltre misura, ma secondo la norma della misura che Dio ci ha assegnato, sì da poter arrivare fino a voi;</p>
<p class="C10 V14">né ci innalziamo in maniera indebita, come se non fossimo arrivati fino a voi, perché fino a voi siamo giunti col vangelo di Cristo.</p>
<p class="C10 V15">Né ci vantiamo indebitamente di fatiche altrui, ma abbiamo la speranza, col crescere della vostra fede, di crescere ancora nella vostra considerazione, secondo la nostra misura,</p>
<p class="C10 V16">per evangelizzare le regioni più lontane della vostra, senza vantarci alla maniera degli altri delle cose già fatte da altri.</p>
<p class="C10 V17">Pertanto chi si vanta, si vanti nel Signore;</p>
<p class="C10 V18">perché non colui che si raccomanda da sé viene approvato, ma colui che il Signore raccomanda.</p>
<p class="C11 V1">Oh se poteste sopportare un po' di follia da parte mia! Ma, certo, voi mi sopportate.</p>
<p class="C11 V2">Io provo infatti per voi una specie di gelosia divina, avendovi promessi a un unico sposo, per presentarvi quale vergine casta a Cristo.</p>
<p class="C11 V3">Temo però che, come il serpente nella sua malizia sedusse Eva, così i vostri pensieri vengano in qualche modo traviati dalla loro semplicità e purezza nei riguardi di Cristo.</p>
<p class="C11 V4">Se infatti il primo venuto vi predica un Gesù diverso da quello che vi abbiamo predicato noi o se si tratta di ricevere uno spirito diverso da quello che avete ricevuto o un altro vangelo che non avete ancora sentito, voi siete ben disposti ad accettarlo.</p>
<p class="C11 V5">Ora io ritengo di non essere in nulla inferiore a questi «superapostoli»!</p>
<p class="C11 V6">E se anche sono un profano nell'arte del parlare, non lo sono però nella dottrina, come vi abbiamo dimostrato in tutto e per tutto davanti a tutti.</p>
<p class="C11 V7">O forse ho commesso una colpa abbassando me stesso per esaltare voi, quando vi ho annunziato gratuitamente il vangelo di Dio?</p>
<p class="C11 V8">Ho spogliato altre Chiese accettando da loro il necessario per vivere, allo scopo di servire voi.</p>
<p class="C11 V9">E trovandomi presso di voi e pur essendo nel bisogno, non sono stato d'aggravio a nessuno, perché alle mie necessità hanno provveduto i fratelli giunti dalla Macedonia. In ogni circostanza ho fatto il possibile per non esservi di aggravio e così farò in avvenire.</p>
<p class="C11 V10">Com'è vero che c'è la verità di Cristo in me, nessuno mi toglierà questo vanto in terra di Acaia!</p>
<p class="C11 V11">Questo perché? Forse perché non vi amo? Lo sa Dio!</p>
<p class="C11 V12">Lo faccio invece, e lo farò ancora, per troncare ogni pretesto a quelli che cercano un pretesto per apparire come noi in quello di cui si vantano.</p>
<p class="C11 V13">Questi tali sono falsi apostoli, operai fraudolenti, che si mascherano da apostoli di Cristo.</p>
<p class="C11 V14">Ciò non fa meraviglia, perché anche satana si maschera da angelo di luce.</p>
<p class="C11 V15">Non è perciò gran cosa se anche i suoi ministri si mascherano da ministri di giustizia; ma la loro fine sarà secondo le loro opere.</p>
<p class="C11 V16">Lo dico di nuovo: nessuno mi consideri come un pazzo, o se no ritenetemi pure come un pazzo, perché possa anch'io vantarmi un poco.</p>
<p class="C11 V17">Quello che dico, però, non lo dico secondo il Signore, ma come da stolto, nella fiducia che ho di potermi vantare.</p>
<p class="C11 V18">Dal momento che molti si vantano da un punto di vista umano, mi vanterò anch'io.</p>
<p class="C11 V19">Infatti voi, che pur siete saggi, sopportate facilmente gli stolti.</p>
<p class="C11 V20">In realtà sopportate chi vi riduce in servitù, chi vi divora, chi vi sfrutta, chi è arrogante, chi vi colpisce in faccia.</p>
<p class="C11 V21">Lo dico con vergogna; come siamo stati deboli! Però in quello in cui qualcuno osa vantarsi, lo dico da stolto, oso vantarmi anch'io.</p>
<p class="C11 V22">Sono Ebrei? Anch'io! Sono Israeliti? Anch'io! Sono stirpe di Abramo? Anch'io!</p>
<p class="C11 V23">Sono ministri di Cristo? Sto per dire una pazzia, io lo sono più di loro: molto di più nelle fatiche, molto di più nelle prigionie, infinitamente di più nelle percosse, spesso in pericolo di morte.</p>
<p class="C11 V24">Cinque volte dai Giudei ho ricevuto i trentanove colpi;</p>
<p class="C11 V25">tre volte sono stato battuto con le verghe, una volta sono stato lapidato, tre volte ho fatto naufragio, ho trascorso un giorno e una notte in balìa delle onde.</p>
<p class="C11 V26">Viaggi innumerevoli, pericoli di fiumi, pericoli di briganti, pericoli dai miei connazionali, pericoli dai pagani, pericoli nella città, pericoli nel deserto, pericoli sul mare, pericoli da parte di falsi fratelli;</p>
<p class="C11 V27">fatica e travaglio, veglie senza numero, fame e sete, frequenti digiuni, freddo e nudità.</p>
<p class="C11 V28">E oltre a tutto questo, il mio assillo quotidiano, la preoccupazione per tutte le Chiese.</p>
<p class="C11 V29">Chi è debole, che anch'io non lo sia? Chi riceve scandalo, che io non ne frema?</p>
<p class="C11 V30">Se è necessario vantarsi, mi vanterò di quanto si riferisce alla mia debolezza.</p>
<p class="C11 V31">Dio e Padre del Signore Gesù, lui che è benedetto nei secoli, sa che non mentisco.</p>
<p class="C11 V32">A Damasco, il governatore del re Areta montava la guardia alla città dei Damasceni per catturarmi,</p>
<p class="C11 V33">ma da una finestra fui calato per il muro in una cesta e così sfuggii dalle sue mani.</p>
<p class="C12 V1">Bisogna vantarsi? Ma ciò non conviene! Pur tuttavia verrò alle visioni e alle rivelazioni del Signore.</p>
<p class="C12 V2">Conosco un uomo in Cristo che, quattordici anni fa - se con il corpo o fuori del corpo non lo so, lo sa Dio - fu rapito fino al terzo cielo.</p>
<p class="C12 V3">E so che quest'uomo - se con il corpo o senza corpo non lo so, lo sa Dio -</p>
<p class="C12 V4">fu rapito in paradiso e udì parole indicibili che non è lecito ad alcuno pronunziare.</p>
<p class="C12 V5">Di lui io mi vanterò! Di me stesso invece non mi vanterò fuorché delle mie debolezze.</p>
<p class="C12 V6">Certo, se volessi vantarmi, non sarei insensato, perché direi solo la verità; ma evito di farlo, perché nessuno mi giudichi di più di quello che vede o sente da me.</p>
<p class="C12 V7">Perché non montassi in superbia per la grandezza delle rivelazioni, mi è stata messa una spina nella carne, un inviato di satana incaricato di schiaffeggiarmi, perché io non vada in superbia.</p>
<p class="C12 V8">A causa di questo per ben tre volte ho pregato il Signore che l'allontanasse da me.</p>
<p class="C12 V9">Ed egli mi ha detto: «Ti basta la mia grazia; la mia potenza infatti si manifesta pienamente nella debolezza». Mi vanterò quindi ben volentieri delle mie debolezze, perché dimori in me la potenza di Cristo.</p>
<p class="C12 V10">Perciò mi compiaccio nelle mie infermità, negli oltraggi, nelle necessità, nelle persecuzioni, nelle angosce sofferte per Cristo: quando sono debole, è allora che sono forte.</p>
<p class="C12 V11">Sono diventato pazzo; ma siete voi che mi ci avete costretto. Infatti avrei dovuto essere raccomandato io da voi, perché non sono per nulla inferiore a quei «superapostoli», anche se sono un nulla.</p>
<p class="C12 V12">Certo, in mezzo a voi si sono compiuti i segni del vero apostolo, in una pazienza a tutta prova, con segni, prodigi e miracoli.</p>
<p class="C12 V13">In che cosa infatti siete stati inferiori alle altre Chiese, se non in questo, che io non vi sono stato d'aggravio? Perdonatemi questa ingiustizia!</p>
<p class="C12 V14">Ecco, è la terza volta che sto per venire da voi, e non vi sarò di peso, perché non cerco i vostri beni, ma voi. Infatti non spetta ai figli mettere da parte per i genitori, ma ai genitori per i figli.</p>
<p class="C12 V15">Per conto mio mi prodigherò volentieri, anzi consumerò me stesso per le vostre anime. Se io vi amo più intensamente, dovrei essere riamato di meno?</p>
<p class="C12 V16">Ma sia pure che io non vi sono stato di peso; però, scaltro come sono, vi ho preso con inganno.</p>
<p class="C12 V17">Vi ho forse sfruttato per mezzo di qualcuno di quelli che ho inviato tra voi?</p>
<p class="C12 V18">Ho vivamente pregato Tito di venire da voi e ho mandato insieme con lui quell'altro fratello. Forse Tito vi ha sfruttato in qualche cosa? Non abbiamo forse noi due camminato con lo stesso spirito, sulle medesime tracce?</p>
<p class="C12 V19">Certo, da tempo vi immaginate che stiamo facendo la nostra difesa davanti a voi. Ma noi parliamo davanti a Dio, in Cristo, e tutto, carissimi, è per la vostra edificazione.</p>
<p class="C12 V20">Temo infatti che, venendo, non vi trovi come desidero e che a mia volta venga trovato da voi quale non mi desiderate; che per caso non vi siano contese, invidie, animosità, dissensi, maldicenze, insinuazioni, superbie, disordini,</p>
<p class="C12 V21">e che, alla mia venuta, il mio Dio mi umilii davanti a voi e io abbia a piangere su molti che hanno peccato in passato e non si sono convertiti dalle impurità, dalla fornicazione e dalle dissolutezze che hanno commesso.</p>
<p class="C13 V1">Questa è la terza volta che vengo da voi. Ogni questione si deciderà sulla dichiarazione di due o tre testimoni.</p>
<p class="C13 V2">L'ho detto prima e lo ripeto ora, allora presente per la seconda volta e ora assente, a tutti quelli che hanno peccato e a tutti gli altri: quando verrò di nuovo non perdonerò più,</p>
<p class="C13 V3">dal momento che cercate una prova che Cristo parla in me, lui che non è debole, ma potente in mezzo a voi.</p>
<p class="C13 V4">Infatti egli fu crocifisso per la sua debolezza, ma vive per la potenza di Dio. E anche noi che siamo deboli in lui, saremo vivi con lui per la potenza di Dio nei vostri riguardi.</p>
<p class="C13 V5">Esaminate voi stessi se siete nella fede, mettetevi alla prova. Non riconoscete forse che Gesù Cristo abita in voi? A meno che la prova non sia contro di voi!</p>
<p class="C13 V6">Spero tuttavia che riconoscerete che essa non è contro di noi.</p>
<p class="C13 V7">Noi preghiamo Dio che non facciate alcun male, e non per apparire noi superiori nella prova, ma perché voi facciate il bene e noi restiamo come senza prova.</p>
<p class="C13 V8">Non abbiamo infatti alcun potere contro la verità, ma per la verità;</p>
<p class="C13 V9">perciò ci rallegriamo quando noi siamo deboli e voi siete forti. Noi preghiamo anche per la vostra perfezione.</p>
<p class="C13 V10">Per questo vi scrivo queste cose da lontano: per non dover poi, di presenza, agire severamente con il potere che il Signore mi ha dato per edificare e non per distruggere.</p>
<p class="C13 V11">Per il resto, fratelli, state lieti, tendete alla perfezione, fatevi coraggio a vicenda, abbiate gli stessi sentimenti, vivete in pace e il Dio dell'amore e della pace sarà con voi.</p>
<p class="C13 V12">Salutatevi a vicenda con il bacio santo. Tutti i santi vi salutano.</p>
<p class="C13 V13">La grazia del Signore Gesù Cristo, l'amore di Dio e la comunione dello Spirito Santo siano con tutti voi.</p>
</div>
</div>
<div class="edizione DIODATI">
<div class="libro 2Cor">
<p class="CCAPITOLO VVERSO">TESTO</p>
<p class="C1 V1">Paolo, apostolo di Gesú Cristo per volontà di Dio, e il fratello Timoteo, alla chiesa di Dio che è in Corinto, insieme a tutti i santi che sono in tutta l'Acaia:</p>
<p class="C1 V2">grazia e pace a voi da Dio nostro Padre e dal Signore Gesú Cristo.</p>
<p class="C1 V3">Benedetto sia Dio e Padre del nostro Signore Gesú Cristo, il Padre delle misericordie e il Dio di ogni consolazione,</p>
<p class="C1 V4">il quale ci consola in ogni nostra afflizione affinché, per mezzo della consolazione con cui noi stessi siamo da Dio consolati, possiamo consolare coloro che si trovano in qualsiasi afflizione.</p>
<p class="C1 V5">Poiché, come abbondano in noi le sofferenze di Cristo, cosí per mezzo di Cristo abbonda pure la nostra consolazione.</p>
<p class="C1 V6">Ora se siamo afflitti, ciò è per la vostra consolazione e salvezza, se siamo consolati, ciò è per la vostra consolazione e salvezza, che operano efficacemente nel sostenere le medesime sofferenze che patiamo anche noi.</p>
<p class="C1 V7">La nostra speranza a vostro riguardo è salda, sapendo che, come siete partecipi delle sofferenze, cosí sarete anche partecipi della consolazione.</p>
<p class="C1 V8">Perché non vogliamo, fratelli, che ignoriate la nostra afflizione che ci capitò in Asia, come siamo stati eccessivamente gravati al di là delle nostre forze, tanto da giungere a disperare della vita stessa.</p>
<p class="C1 V9">Anzi avevamo già in noi stessi la sentenza di morte, affinché non ci confidassimo in noi stessi, ma in Dio che risuscita i morti,</p>
<p class="C1 V10">il quale ci ha liberati e ci libera da un sí grande pericolo di morte, e nel quale speriamo che ci libererà ancora nell'avvenire,</p>
<p class="C1 V11">mentre voi stessi vi unite a noi per aiutarci in preghiera, affinché siano rese grazie per noi da parte di molti, per il beneficio che ci sarà accordato tramite la preghiera di molte persone.</p>
<p class="C1 V12">Il nostro vanto infatti è questo: la testimonianza della nostra coscienza, che nel mondo e specialmente davanti a voi, ci siamo comportati con la semplicità e sincerità di Dio, non con sapienza carnale, ma con la grazia di Dio.</p>
<p class="C1 V13">Perché non vi scriviamo altre cose se non quelle che potete leggere o comprendere; e io spero che le comprenderete fino in fondo;</p>
<p class="C1 V14">come in parte ci avete già compreso, che noi siamo il vostro vanto, cosí anche voi sarete il nostro nel giorno del Signore nostro Gesú Cristo,</p>
<p class="C1 V15">E con questa fiducia io volevo venire prima da voi affinché poteste avere un secondo beneficio,</p>
<p class="C1 V16">e, passando da voi, andare in Macedonia, e poi di nuovo dalla Macedonia venire da voi e da voi essere accompagnato in Giudea.</p>
<p class="C1 V17">Facendo dunque questa decisione, ho io agito con leggerezza? O le cose che io decido, le decido io secondo la carne, di modo che vi sia in me allo stesso tempo il sí, sí, e il no, no?</p>
<p class="C1 V18">Ora, come è vero che Dio è fedele, la nostra parola verso di voi non è stata sí e no.</p>
<p class="C1 V19">Perché il Figlio di Dio, Gesú Cristo, che è stato fra voi predicato da noi cioè da me, da Silvano e da Timoteo non è stato «sí» e «no», ma è stato «sí» in lui.</p>
<p class="C1 V20">Poiché tutte le promesse di Dio hanno in lui il «sí» e «l'amen», alla gloria di Dio per mezzo di noi.</p>
<p class="C1 V21">Or colui che ci conferma assieme a voi in Cristo e ci ha unti è Dio,</p>
<p class="C1 V22">il quale ci ha anche sigillati e ci ha dato la caparra dello Spirito nei nostri cuori.</p>
<p class="C1 V23">Or io chiamo Dio come testimone sulla mia stessa vita che, per risparmiarvi, non sono ancora venuto a Corinto.</p>
<p class="C1 V24">Non già che dominiamo sulla vostra fede, ma siamo collaboratori della vostra gioia, perché voi state saldi per fede.</p>
<p class="C2 V1">Or io avevo determinato in me stesso di non venire di nuovo da voi con tristezza.</p>
<p class="C2 V2">Perché se io vi rattristo, chi mi rallegrerà, se non colui stesso che sarà stato da me rattristato?</p>
<p class="C2 V3">E vi ho scritto in quel modo affinche, alla mia venuta, non avessi tristezza da coloro che dovrebbero rallegrarmi, avendo fiducia in voi tutti che la mia gioia è quella di voi tutti.</p>
<p class="C2 V4">Vi ho scritto infatti con molte lacrime e con grande afflizione e angoscia di cuore, non perché foste rattristati, ma perché conosciate il grandissimo amore che ho per voi.</p>
<p class="C2 V5">E se qualcuno ha causato tristezza, non ha rattristato me, ma in parte, per non esagerare, voi tutti.</p>
<p class="C2 V6">Basta a quel tale la punizione inflittagli dalla maggioranza</p>
<p class="C2 V7">ma ora, al contrario, dovreste piuttosto perdonarlo e consolarlo, perché talora quell'uomo non sia sommerso dalla troppa tristezza.</p>
<p class="C2 V8">Vi prego perciò di confermargli il vostro amore</p>
<p class="C2 V9">perché vi ho anche scritto per questo, per sapere alla prova se siete ubbidienti in ogni cosa.</p>
<p class="C2 V10">Or a chi voi perdonate qualche cosa perdono anch'io, perché anch'io se ho perdonato qualcosa a chi ho perdonato. fatto per amor vostro davanti a Cristo,</p>
<p class="C2 V11">affinché non siamo sopraffatti da Satana, perché noi non ignoriamo le sue macchinazioni.</p>
<p class="C2 V12">Ora, quando giunsi a Troas per l'evangelo di Cristo e mi fu aperta una porta nel Signore,</p>
<p class="C2 V13">non ebbi alcuna requie nel mio spirito, per non avervi trovato Tito, mio fratello: perciò congedandomi da loro, me ne andai in Macedonia.</p>
<p class="C2 V14">Or sia ringraziato Dio il quale ci fa sempre trionfare in Cristo e attraverso noi manifesta in ogni luogo il profumo della sua conoscenza.</p>
<p class="C2 V15">Perché noi siamo per Dio il buon odore di Cristo fra quelli che sono salvati, e fra quelli che periscono;</p>
<p class="C2 V16">per questi un odore di morte a morte, ma per quelli un odore di vita a vita. E chi è sufficiente a queste cose?</p>
<p class="C2 V17">Noi non falsifichiamo infatti la parola di Dio come molti altri, ma parliamo in sincerità come da parte di Dio davanti a Dio in Cristo.</p>
<p class="C3 V1">Cominciamo di nuovo a raccomandare noi stessi? O abbiamo noi bisogno come alcuni, di lettere di raccomandazione per voi o di raccomandazione da parte vostra?</p>
<p class="C3 V2">Voi siete la nostra lettera, scritta nei nostri cuori, conosciuta e letta da tutti gli uomini,</p>
<p class="C3 V3">essendo manifesto che voi siete una lettera di Cristo, che è il risultato del nostro ministero scritta non con inchiostro, ma con lo Spirito del Dio vivente, e non su tavole di pietra, ma sulle tavole di un cuore di carne.</p>
<p class="C3 V4">Or questa fiducia noi l'abbiamo per mezzo di Cristo presso Dio;</p>
<p class="C3 V5">non già che da noi stessi siamo capaci di pensare alcuna cosa come proveniente da noi stessi, ma la nostra capacità viene da Dio,</p>
<p class="C3 V6">il quale ci ha anche resi ministri idonei del nuovo patto, non della lettera, ma dello Spirito, poiché la lettera uccide, ma lo Spirito dà vita.</p>
<p class="C3 V7">Or se il ministero della morte, che era scolpito in lettere su pietre, fu glorioso tanto che i figli d'Israele non potevano fissare lo sguardo sul volto di Mosé, per la gloria del suo volto che però doveva essere annullata,</p>
<p class="C3 V8">quanto piú glorioso sarà il ministero dello Spirito?</p>
<p class="C3 V9">Se infatti il ministero della condanna fu circondato di gloria, molto piú abbonderà in gloria il ministero della giustizia.</p>
<p class="C3 V10">Per cui, sotto questo aspetto anche ciò che fu reso glorioso non fu veramente glorioso, se messo a confronto con la piú eccellente gloria.</p>
<p class="C3 V11">Perché, se ciò che doveva essere annullato fu circondato di gloria, sarà molto piú glorioso ciò che è duraturo.</p>
<p class="C3 V12">Avendo dunque questa speranza, usiamo una grande franchezza nel parlare,</p>
<p class="C3 V13">e non facciamo come Mosé, che si metteva un velo sul proprio volto, affinché i figli d'Israele non fissassero il loro sguardo sulla fine di ciò che doveva essere annullato.</p>
<p class="C3 V14">Ma le loro menti sono diventate ottuse; infatti, nella lettura dell'antico patto lo stesso velo rimane senza essere rimosso, perché il velo viene annullato in Cristo.</p>
<p class="C3 V15">Anzi fino ad oggi, quando si legge Mosé un velo rimane sul loro cuore.</p>
<p class="C3 V16">Ma quando Israele si sarà convertito al Signore, il velo sarà rimosso.</p>
<p class="C3 V17">Or il Signore è lo Spirito, e dov'è lo Spirito del Signore, vi è libertà.</p>
<p class="C3 V18">E noi tutti, contemplando a faccia scoperta come in uno specchio la gloria del Signore, siamo trasformati nella stessa immagine di gloria in gloria, come per lo Spirito del Signore.</p>
<p class="C4 V1">Perciò, avendo questo ministero per Ia misericordia che ci è stata fatta, non ci perdiamo d'animo.</p>
<p class="C4 V2">Anzi abbiamo rinunziato ai sotterfugi della vergogna, non camminando con astuzia, né falsificando la parola di Dio, ma mediante la manifestazione della verità, raccomandando noi stessi alla coscienza di ogni uomo davanti a Dio.</p>
<p class="C4 V3">Ma se il nostro evangelo è ancora velato, esso lo è per quelli che periscono,</p>
<p class="C4 V4">nei quali il dio di questo secolo ha accecato le menti di quelli che non credono, affinché non risplenda loro la luce dell'evangelo della gloria di Cristo, che è l'immagine di Dio.</p>
<p class="C4 V5">Noi infatti non predichiamo noi stessi, ma Cristo Gesú, il Signore, e siamo vostri servi per amore di Gesú</p>
<p class="C4 V6">perché il Dio che disse: «Splenda la luce fra le tenebre», è lo stesso che ha fatto brillare il suo splendore nei nostri cuori per illuminarci nella conoscenza della gloria di Dio, che rifulge sul volto di Gesú Cristo.</p>
<p class="C4 V7">Or noi abbiamo questo tesoro in vasi di terra, affinché l'eccellenza di questa potenza sia di Dio e non da noi.</p>
<p class="C4 V8">Noi siamo afflitti in ogni maniera, ma non ridotti agli estremi; perplessi, ma non disperati;</p>
<p class="C4 V9">perseguitati, ma non abbandonati; abbattuti, ma non distrutti,</p>
<p class="C4 V10">portando del continuo nel nostro corpo il morire del Signore Gesú, affinché anche la vita di Gesú si manifesti nel nostro corpo.</p>
<p class="C4 V11">Noi che viviamo, infatti siamo del continuo esposti alla morte per Gesú, affinché anche la vita di Gesú si manifesti nella nostra carne mortale.</p>
<p class="C4 V12">Cosicché in noi opera la morte, ma in voi la vita.</p>
<p class="C4 V13">Ma pure, avendo noi lo stesso spirito di fede, come sta scritto: «Io ho creduto, perció ho parlato», anche noi crediamo e perciò parliamo,</p>
<p class="C4 V14">sapendo che colui che ha risuscitato il Signore Gesú, risusciterà anche noi per mezzo di Gesú e ci farà comparire con voi.</p>
<p class="C4 V15">Tutte queste cose infatti sono per voi, affinché la grazia, raggiungendo un numero sempre maggiore di persone, produca ringraziamento per abbondare alla gloria di Dio.</p>
<p class="C4 V16">Perciò noi non ci perdiamo d'animo; ma, anche se il nostro uomo esteriore va in rovina, pure quello interiore si rinnova di giorno in giorno.</p>
<p class="C4 V17">Infatti la nostra leggera afflizione, che è solo per un momento, produce per noi uno smisurato, eccellente peso eterno di gloria;</p>
<p class="C4 V18">mentre abbiamo lo sguardo fisso non alle cose che si vedono, ma a quelle che non si vedono, poiché le cose che si vedono sono solo per un tempo, ma quelle che non si vedono sono eterne.</p>
<p class="C5 V1">Sappiamo infatti che se questa tenda, che è la nostra abitazione terrena, viene disfatta, noi abbiamo da parte di Dio un edificio, un'abitazione non fatta da mano d'uomo eterna nei cieli.</p>
<p class="C5 V2">Poiché in questa tenda noi gemiamo, desiderando di essere rivestiti della nostra abitazione celeste</p>
<p class="C5 V3">se pure saremo trovati vestiti e non nudi.</p>
<p class="C5 V4">Noi infatti che siamo in questa tenda gemiamo, essendo aggravati, e perciò non desideriamo già di essere spogliati ma rivestiti, affinché ciò che è mortale sia assorbito dalla vita.</p>
<p class="C5 V5">Or colui che ci ha formati proprio per questo è Dio, il quale ci ha anche dato la caparra dello Spirito.</p>
<p class="C5 V6">Noi dunque abbiamo sempre fiducia e sappiamo che mentre dimoriamo nel corpo, siamo lontani dal Signore.</p>
<p class="C5 V7">Camminiamo infatti per fede, e non per visione.</p>
<p class="C5 V8">Ma siamo fiduciosi e abbiamo molto piú caro di partire dal corpo e andare ad abitare con il Signore.</p>
<p class="C5 V9">Perciò ci studiamo di essergli graditi, sia che abitiamo nel corpo, sia che partiamo da esso.</p>
<p class="C5 V10">Noi tutti infatti dobbiamo comparire davanti al tribunale di Cristo, affinché ciascuno riceva la retribuzione delle cose fatte nel corpo in base a ciò che ha fatto, sia in bene che in male.</p>
<p class="C5 V11">Conoscendo dunque il timore del Signore, persuadiamo gli uomini, e siamo conosciuti da Dio, or io spero di essere conosciuto anche dalle vostre coscienze.</p>
<p class="C5 V12">Perché non ci raccomandiamo di nuovo a voi, ma vi diamo l'opportunità di essere orgogliosi di noi, affinché possiate rispondere a coloro che si gloriano nell'apparenza e non nel cuore.</p>
<p class="C5 V13">Infatti se siamo fuori di senno, lo siamo per Dio, e se siamo di buon senno lo siamo per voi.</p>
<p class="C5 V14">Poiché l'amore di Cristo ci costringe, essendo giunti alla conclusione che, se uno è morto per tutti, dunque tutti sono morti;</p>
<p class="C5 V15">e che egli è morto per tutti, affinché quelli che vivono, non vivano piú d'ora in avanti per sé stessi, ma per colui che è morto ed è risuscitato per loro.</p>
<p class="C5 V16">Perciò d'ora in avanti noi non conosciamo nessuno secondo la carne; e anche se abbiamo conosciuto Cristo secondo la carne, ora però non lo conosciamo piú cosí.</p>
<p class="C5 V17">Se dunque uno è in Cristo, egli è una nuova creatura; le cose vecchie sono passate; ecco, tutte le cose sono diventate nuove.</p>
<p class="C5 V18">Ora tutte le cose sono da Dio, che ci ha riconciliati a sé per mezzo di Gesú Cristo e ha dato a noi il ministero della riconciliazione,</p>
<p class="C5 V19">poiché Dio ha riconciliato il mondo con sé in Cristo, non imputando agli uomini i loro falli, ed ha posto in noi la parola della riconciliazione.</p>
<p class="C5 V20">Noi dunque facciamo da ambasciatori per Cristo, come se Dio esortasse per mezzo nostro, e noi vi esortiamo per amore di Cristo: Siate riconciliati con Dio.</p>
<p class="C5 V21">Poiché egli ha fatto essere peccato per noi colui che non ha conosciuto peccato, affinché noi potessimo diventare giustizia di Dio in lui.</p>
<p class="C6 V1">Ora, essendo suoi collaboratori, vi esortiamo a non ricevere invano la grazia di Dio,</p>
<p class="C6 V2">perché egli dice: «Io ti ho esaudito nel tempo accettevole e ti ho soccorso nel giorno della salvezza». Ecco ora il tempo accettevole, ecco ora il giorno della salvezza.</p>
<p class="C6 V3">Noi non diamo alcun motivo di scandalo in nessuna cosa, affinché non sia vituperato il ministero;</p>
<p class="C6 V4">ma in ogni cosa raccomandiamo noi stessi come ministri di Dio nelle molte sofferenze, nelle afflizioni, nelle necessità, nelle distrette,</p>
<p class="C6 V5">nelle battiture, nelle prigionie, nelle sedizioni, nelle fatiche, nelle veglie, nei digiuni,</p>
<p class="C6 V6">con purità, con conoscenza, con pazienza, con benignità, con lo Spirito Santo, con amore non finto,</p>
<p class="C6 V7">con la parola di verità, con la potenza di Dio, con le armi della giustizia a destra ed a sinistra,</p>
<p class="C6 V8">nella gloria e nel disonore, nella buona e nella cattiva fama;</p>
<p class="C6 V9">come seduttori, eppure veraci, come sconosciuti, eppure riconosciuti, come morenti, eppure ecco viviamo; come castigati, ma pure non messi a morte;</p>
<p class="C6 V10">come contristati, eppure sempre allegri; come poveri eppure arricchendo molti; come non avendo nulla, eppure possedendo tutto.</p>
<p class="C6 V11">La nostra bocca vi ha parlato apertamente, o Corinzi, il nostro cuore si è allargato.</p>
<p class="C6 V12">Voi non state allo stretto in noi, ma è nei vostri cuori che siete allo stretto.</p>
<p class="C6 V13">Ora in contraccambio, parlo come a figli, allargate il cuore.</p>
<p class="C6 V14">Non vi mettete con gli infedeli sotto un giogo diverso, perché quale relazione c'è tra la giustizia e l'iniquità? E quale comunione c'è tra la luce e le tenebre?</p>
<p class="C6 V15">E quale armonia c'è fra Cristo e Belial? O che parte ha il fedele con l'infedele?</p>
<p class="C6 V16">E quale accordo c'è tra il tempio di Dio e gli idoli? Poiché voi siete il tempio del Dio vivente, come Dio disse: «Io abiterò in mezzo a loro, e camminerò fra loro; e sarò il loro Dio, ed essi saranno il mio popolo».</p>
<p class="C6 V17">Perciò «uscite di mezzo a loro e separatevene, dice il Signore, e non toccate nulla d'immondo, ed io vi accoglierò,</p>
<p class="C6 V18">e sarò come un padre per voi, e voi sarete per me come figli e figlie, dice il Signore Onnipotente».</p>
<p class="C7 V1">Avendo dunque queste promesse, carissimi, purifichiamoci da ogni contaminazione di carne e di spirito. compiendo la nostra santificazione nel timore di Dio.</p>
<p class="C7 V2">Accoglieteci; noi non abbiamo fatto torto ad alcuno, non abbiamo corrotto alcuno, non abbiamo frodato alcuno.</p>
<p class="C7 V3">Io non lo dico a vostra condanna, perché vi ho già detto prima che voi siete nei nostri cuori, per morire insieme e vivere insieme.</p>
<p class="C7 V4">Io uso una grande franchezza con voi e ho molto di che gloriarmi di voi; sono ripieno di consolazione e sovrabbondo di gioia in mezzo a tutta la nostra afflizione.</p>
<p class="C7 V5">Da quando infatti siamo arrivati in Macedonia, la nostra carne non ha avuto requie alcuna, ma siamo stati afflitti in ogni maniera: combattimenti di fuori, paure di dentro.</p>
<p class="C7 V6">Ma Dio, che consola gli afflitti, ci ha consolati con la venuta di Tito,</p>
<p class="C7 V7">e non solo con la sua venuta, ma anche con la consolazione da lui ricevuta tra di voi; egli ci ha riferito della vostra grande affezione, del vostro pianto e del vostro zelo per me, per cui mi sono ancor piú rallegrato,</p>
<p class="C7 V8">perché, anche se vi ho contristato con quell'epistola, ora non me ne dispiace anche se mi è dispiaciuto, poiché vedo che quell'epistola, quantunque per breve tempo, vi ha rattristati.</p>
<p class="C7 V9">Ora mi rallegro, non perché siete stati rattristati, ma perché siete stati rattristati a ravvedimento, poiché siete stati rattristati secondo Dio, affinché in nessuna cosa aveste a ricevere alcun danno da parte nostra.</p>
<p class="C7 V10">La tristezza secondo Dio infatti produce ravvedimento a salvezza, che non ha rimpianto; ma la tristezza del mondo produce la morte.</p>
<p class="C7 V11">Infatti, ecco quanta premura ha prodotto in voi l'essere stati rattristati secondo Dio, anzi quale scuse, quale sdegno, quale timore, quale grande affezione quale zelo, quale soddisfazione! In ogni maniera voi avete dimostrato che siete puri in quest'affare.</p>
<p class="C7 V12">Anche se vi ho scritto, non l'ho fatto né per colui che ha fatto l'offesa né per colui che l'ha ricevuta, ma affinché la nostra premura per voi fosse manifestata in mezzo a voi davanti a Dio.</p>
<p class="C7 V13">Perciò noi siamo stati consolati a motivo della vostra consolazione e ci siamo tanto piú rallegrati per la gioia di Tito, perché il suo spirito è stato ricreato da voi tutti.</p>
<p class="C7 V14">Per questo se in qualche cosa mi sono gloriato di voi con lui, non sono stato confuso ma, come vi abbiamo detto tutte le cose in verità, cosí anche ciò di cui ci eravamo gloriati con Tito è risultato verità.</p>
<p class="C7 V15">Ed egli ha un grande affetto per voi, ricordandosi dell'ubbidienza di voi tutti e del come l'avete ricevuto con timore e tremore.</p>
<p class="C7 V16">Io mi rallegro dunque che in ogni cosa mi posso confidare in voi.</p>
<p class="C8 V1">Ora, fratelli, vi facciamo conoscere la grazia di Dio, che è stata data alle chiese della Macedonia,</p>
<p class="C8 V2">e cioè, che in mezzo a molte prove di afflizione, l'abbondanza della loro gioia e la loro estrema povertà hanno abbondato nelle ricchezze della loro liberalità.</p>
<p class="C8 V3">Poiché io rendo testimonianza che essi hanno dato volentieri, secondo le loro possibilità e anche al di là dei loro mezzi,</p>
<p class="C8 V4">pregandoci con molta insistenza di accettare il dono e di partecipare a questa sovvenzione per i santi.</p>
<p class="C8 V5">E non solo hanno fatto come speravamo, ma si sono dati prima al Signore e poi a noi per la volontà di Dio.</p>
<p class="C8 V6">Cosí abbiamo esortato Tito che, come ha iniziato quest'opera di grazia fra di voi, cosí la porti a compimento.</p>
<p class="C8 V7">Ma come abbondate in ogni cosa, nella fede, nella parola e nella conoscenza, in ogni premura e nel vostro amore verso di noi, cercate di abbondare anche in quest'opera di grazia.</p>
<p class="C8 V8">Non lo dico per darvi un comando, ma per la sollecitudine degli altri e per mettere alla prova la schiettezza del vostro amore.</p>
<p class="C8 V9">Voi conoscete infatti la grazia del Signor nostro Gesú Cristo il quale, essendo ricco, si è fatto povero per voi, affinché voi diventaste ricchi per mezzo della sua povertà.</p>
<p class="C8 V10">A questo riguardo vi do un consiglio, perché questo è utile a voi, che fin dall'anno scorso non solo cominciaste a fare, ma anche a volere.</p>
<p class="C8 V11">Ora compite anche il fare affinché, come vi è stata la prontezza del volere, cosí vi sia pure il compimento secondo le vostre possibilità.</p>
<p class="C8 V12">Se infatti c'è la prontezza d'animo, uno è accettevole secondo quello che ha e non secondo ciò che non ha.</p>
<p class="C8 V13">Però non si vuole mettere sotto pressione voi per dar sollievo agli altri,</p>
<p class="C8 V14">ma solo seguire un criterio di uguaglianza; che al presente la vostra abbondanza supplisca alla loro indigenza, affinché anche la loro abbondanza sia impiegata a supplire alla vostra indigenza, perché vi sia uguaglianza,</p>
<p class="C8 V15">secondo quel che sta scritto,: «Chi ne aveva raccolto molto, non ne ebbe di piú, e chi poco, non ne ebbe di meno».</p>
<p class="C8 V16">Ora ringraziato sia Dio, che ha messo nel cuore di Tito la stessa sollecitudine per voi,</p>
<p class="C8 V17">poiché non solo egli accettò l'esortazione, ma si mise in cammino per venire da voi, spontaneamente e con grande diligenza.</p>
<p class="C8 V18">Con lui abbiamo mandato il fratello la cui lode nella predicazione dell'evangelo si è sparsa in tutte le chiese,</p>
<p class="C8 V19">e non solo questo, ma è anche stato scelto dalle chiese per essere nostro compagno di viaggio con questo dono che noi amministriamo alla gloria del Signore stesso, come dimostrazione della prontezza del vostro animo,</p>
<p class="C8 V20">evitando questo: che nessuno ci biasimi in questo generoso dono che è da noi amministrato,</p>
<p class="C8 V21">avendo cura di agire bene non solo davanti al Signore, ma anche davanti agli uomini.</p>
<p class="C8 V22">Or noi abbiamo mandato con loro il nostro fratello, che abbiamo provato spesse volte in molte cose e trovato essere zelante, ma ora è ancora piú zelante per la grande fiducia che ha in voi.</p>
<p class="C8 V23">Quanto a Tito, egli è mio collaboratore e compagno d'opera in mezzo a voi quanto ai fratelli, essi sono apostoli delle chiese, gloria di Cristo.</p>
<p class="C8 V24">Date dunque loro la prova del vostro amore e della ragione per cui ci gloriamo di voi anche davanti alla chiese.</p>
<p class="C9 V1">Riguardo poi alla sovvenzione a favore dei santi, mi è superfluo scrivervi,</p>
<p class="C9 V2">poiché conosco la prontezza dell'animo vostro, per la quale mi glorio di voi presso i Macedoni, dicendo che l'Acaia è pronta fin dall'anno scorso; e lo zelo da parte vostra ne ha stimolati molti.</p>
<p class="C9 V3">Or ho mandato questi fratelli, perché il nostro vanto per voi non risulti vano a questo riguardo affinché, come dicevo, siate pronti,</p>
<p class="C9 V4">perché, se dovessero venire con me dei Macedoni e vi trovassero impreparati, noi (per non dire voi) saremmo svergognati in questa nostra ferma fiducia e vanto.</p>
<p class="C9 V5">Perciò ho ritenuto necessario esortare i fratelli di venire da voi prima del tempo, per far preparare in anticipo la vostra offerta precedentemente promessa perché essa sia pronta come dono di generosità e non di avarizia.</p>
<p class="C9 V6">Or questo dico: Chi semina scarsamente mieterà altresí scarsamente; e chi semina generosamente mieterà altresí abbondantemente.</p>
<p class="C9 V7">Ciascuno faccia come ha deliberato nel suo cuore, non di malavoglia né per forza, perché Dio ama un donatore allegro.</p>
<p class="C9 V8">Ora Dio è potente di fare abbondare in voi ogni grazia affinché, avendo sempre il sufficiente in ogni cosa, voi abbondiate per ogni buona opera,</p>
<p class="C9 V9">come sta scritto: «Egli ha sparso, egli ha dato ai poveri, la sua giustizia dura in eterno».</p>
<p class="C9 V10">Or colui che fornisce la semente al seminatore e il pane da mangiare, ve ne provveda e moltiplichi pure la vostra semente, ed accresca i frutti della vostra giustizia;</p>
<p class="C9 V11">allora sarete arricchiti per ogni liberalità, che per nostro mezzo produrrà rendimento di grazie a Dio.</p>
<p class="C9 V12">Poiché l'adempimento di questo servizio sacro non solo supplisce alle necessità dei santi, ma produce anche abbondanza di ringraziamenti verso Dio,</p>
<p class="C9 V13">perché, a causa della prova di questa sovvenzione, essi glorificano Dio per l'ubbidienza all'evangelo di Cristo, che voi confessate, e per la liberalità con cui ne fate parte a loro e a tutti.</p>
<p class="C9 V14">E con le loro preghiere per voi vi dimostrano singolare affezione per l'eccellente grazia di Dio sopra di voi.</p>
<p class="C9 V15">Or sia ringraziato Dio per il suo dono ineffabile.</p>
<p class="C10 V1">Or io, Paolo, vi esorto per la mansuetudine e benignità di Cristo; io che quando sono presente di persona fra voi ben sono umile, mentre se sono assente mi mostro ardito verso di voi.</p>
<p class="C10 V2">Vi prego che, quando sarò presente non sia obbligato a procedere arditamente con quella sicurezza di cui sono reputato audace contro certuni, che ci reputano come se camminassimo secondo la carne.</p>
<p class="C10 V3">Infatti anche se camminiamo nella carne, non guerreggiamo secondo la carne,</p>
<p class="C10 V4">perché le armi della nostra guerra non sono carnali, ma potenti in Dio a distruggere le fortezze,</p>
<p class="C10 V5">affinché distruggiamo le argomentazioni ed ogni altezza che si eleva contro la conoscenza di Dio e rendiamo sottomesso ogni pensiero all'ubbidienza di Cristo,</p>
<p class="C10 V6">e siamo pronti a punire qualsiasi disubbidienza, quando la vostra ubbidienza sarà perfetta.</p>
<p class="C10 V7">Guardate voi all'apparenza delle cose? Se qualcuno è convinto in se stesso di essere di Cristo, consideri anche questo in se stesso: come egli è di Cristo, cosí anche noi siamo di Cristo.</p>
<p class="C10 V8">E anche se mi vantassi un po' di piú della nostra autorità, che il Signore ci ha dato per la vostra edificazione e non per la vostra distruzione, non ne sarei svergognato.</p>
<p class="C10 V9">E non vorrei sembrare che io cerchi di spaventarvi con le mie lettere.</p>
<p class="C10 V10">Perché, dice qualcuno: «ben le sue lettere sono dure e forti, ma la sua presenza fisica è debole, e la sua parola di poco conto».</p>
<p class="C10 V11">Quel tale consideri che come siamo a parole, per mezzo di lettere quando siamo assenti, cosí saremo anche con i fatti quando saremo presenti.</p>
<p class="C10 V12">Non osiamo infatti collocarci o paragonarci con alcuni di quelli che si raccomandano da se stessi, ma essi, misurandosi da se stessi e paragonandosi con se stessi, non hanno alcun intendimento.</p>
<p class="C10 V13">Ma, quanto a noi, non ci vanteremo oltre misura, ma secondo la sfera d'azione, di cui Dio ha stabilito i limiti, permettendoci di giungere fino a voi,</p>
<p class="C10 V14">perché non ci estendiamo oltre i limiti, come se non fossimo giunti fino a voi, poiché siamo veramente giunti fino a voi con la predicazione dell'evangelo di Cristo.</p>
<p class="C10 V15">E non ci vantiamo oltre misura delle fatiche altrui, ma nutriamo la speranza che, crescendo la vostra fede, noi saremo maggiormente considerati tra di voi secondo i nostri limiti,</p>
<p class="C10 V16">cosí da evangelizzare anche in luoghi al di là del vostro, senza vantarci di cose già fatte nel campo d'altri.</p>
<p class="C10 V17">Ora chi si gloria si glori nel Signore,</p>
<p class="C10 V18">poiché non colui che raccomanda se stesso è approvato, ma colui che il Signore raccomanda.</p>
<p class="C11 V1">Oh, quanto desidererei pure che voi sopportaste con me un po' di follia! Ma infatti voi mi sopportate.</p>
<p class="C11 V2">Io sono infatti geloso di voi della gelosia di Dio, perché vi ho fidanzati a uno sposo, per presentarvi a Cristo come una casta vergine.</p>
<p class="C11 V3">Ma io temo che, come il serpente sedusse Eva con la sua astuzia, cosí talora le vostre menti non siano corrotte e sviate dalla semplicità che si deve avere riguardo a Cristo.</p>
<p class="C11 V4">Se uno infatti venisse a voi predicando un altro Gesú, che noi non abbiamo predicato, o se voi riceveste un altro spirito che non avete ricevuto, o un altro evangelo che non avete accettato, ben lo sopportereste.</p>
<p class="C11 V5">Ora io ritengo di non essere stato in nulla inferiore ai sommi apostoli.</p>
<p class="C11 V6">E se anche sono rozzo nel parlare, non lo sono però nella conoscenza; anzi lo abbiamo dimostrato a voi in ogni modo e in tutte le cose.</p>
<p class="C11 V7">Ho forse io commesso peccato abbassando me stesso affinché voi foste innalzati, per il fatto che vi ho annunziato l'evangelo di Dio gratuitamente?</p>
<p class="C11 V8">Io ho spogliato altre chiese, ricevendo uno stipendio da loro per servire voi.</p>
<p class="C11 V9">Inoltre, quando ero tra di voi e mi trovavo nel bisogno, non sono stato di aggravio ad alcuno, perché supplirono al mio bisogno i fratelli che vennero dalla Macedonia, e in ogni cosa mi sono guardato dall'esservi di aggravio, e anche per l'avvenire me ne guarderò.</p>
<p class="C11 V10">Come la verità di Cristo è in me, questo vanto nei miei confronti non sarà messo a tacere nelle contrade dell'Acaia.</p>
<p class="C11 V11">Perché? Forse perché non vi amo? Dio lo sa.</p>
<p class="C11 V12">Anzi ciò che io faccio lo farò ancora, per troncare ogni pretesto a quelli che desiderano un pretesto, per essere trovati simili a noi in ciò di cui si gloriano.</p>
<p class="C11 V13">Tali falsi apostoli infatti sono degli operai fraudolenti, che si trasformano in apostoli di Cristo.</p>
<p class="C11 V14">E non c'è da meravigliarsi, perché Satana stesso si trasforma in angelo di luce.</p>
<p class="C11 V15">Non è dunque gran cosa se anche i suoi ministri si trasformano in ministri di giustizia la cui fine sarà secondo le loro opere.</p>
<p class="C11 V16">Lo dico di nuovo: Nessuno mi consideri un insensato; se no ricevetemi pure come un insensato, affinché mi possa anch'io vantare un po'.</p>
<p class="C11 V17">Ciò che dico in questo mio audace vanto, non lo dico secondo il Signore, ma nella follia.</p>
<p class="C11 V18">Poiché molti si vantano secondo la carne, anch'io mi vanterò.</p>
<p class="C11 V19">Voi infatti, che siete savi, sopportate volentieri gli insensati.</p>
<p class="C11 V20">Ora, se qualcuno vi riduce in servitú, se qualcuno vi divora, se qualcuno vi deruba, se qualcuno s'innalza, se qualcuno vi percuote in faccia, voi lo sopportate.</p>
<p class="C11 V21">Lo dico a mia vergogna, come se noi fossimo stati deboli; eppure, in qualunque cosa uno è ardito, lo dico nella follia, sono ardito anch'io.</p>
<p class="C11 V22">Sono essi Ebrei? Lo sono anch'io. Sono essi Israeliti? Lo sono anch'io. Sono essi progenie di Abrahamo? Lo sono anch'io.</p>
<p class="C11 V23">Sono essi ministri di Cristo? Parlo da stolto, io lo sono più di loro; nelle fatiche molto di piú, nelle battiture grandemente di piú, molto piú nelle prigionie e spesso in pericolo di morte.</p>
<p class="C11 V24">Dai Giudei ho ricevuto cinque volte quaranta sferzate meno una.</p>
<p class="C11 V25">Tre volte sono stato battuto con le verghe, una volta sono stato lapidato tre volte ho fatto naufragio, ho trascorso un giorno e una notte sull'abisso.</p>
<p class="C11 V26">Sono stato spesse volte in viaggio fra pericoli di fiumi, pericoli di ladroni, pericoli da parte dei miei connazionali, pericoli da parte dei gentili, pericoli in città, pericoli nel deserto, pericoli in mare, pericoli fra falsi fratelli,</p>
<p class="C11 V27">nella fatica e nel travaglio, sovente nelle veglie, nella fame e nella sete, spesse volte in digiuni, nel freddo e nella nudità.</p>
<p class="C11 V28">Oltre a queste cose esterne, ciò che mi assilla quotidianamente, è la sollecitudine per tutte le chiese.</p>
<p class="C11 V29">Chi è debole, che non lo sia anch'io? Chi è scandalizzato, che io non arda?</p>
<p class="C11 V30">Se è necessario vantarsi, io mi vanterò delle cose che riguardano la mia debolezza.</p>
<p class="C11 V31">Il Dio e Padre del nostro Signor Gesú Cristo, che è benedetto in eterno, sa che io non mento.</p>
<p class="C11 V32">A Damasco, il governatore del re Areta aveva posto delle guardie nella città dei Damasceni per catturarmi,</p>
<p class="C11 V33">ma da una finestra fui calato lungo il muro in una cesta, e cosí scampai dalle sue mani.</p>
<p class="C12 V1">Certo il vantarsi non mi è di alcun giovamento; verrò quindi alle visioni e rivelazioni del Signore.</p>
<p class="C12 V2">Io conosco un uomo in Cristo che, quattordici anni fa (se con il corpo o fuori del corpo non lo so, Dio lo sa), fu rapito fino al terzo cielo.</p>
<p class="C12 V3">E so che quell'uomo (se con il corpo o senza il corpo, non lo so, Dio lo sa),</p>
<p class="C12 V4">fu rapito in paradiso e udí parole ineffabili, che non è lecito ad alcun uomo di proferire.</p>
<p class="C12 V5">Io mi glorierò di quel tale, ma non mi glorierò di me stesso, se non delle mie debolezze.</p>
<p class="C12 V6">Anche se volessi gloriarmi, non sarei un insensato perché direi la verità, ma me ne astengo, affinché nessuno mi giudichi di piú di quello che vede o sente da me.</p>
<p class="C12 V7">Inoltre, affinché non m'insuperbisca per l'eccellenza delle rivelazioni, mi è stata data una spina nella carne, un angelo di Satana per schiaffeggiarmi affinché non m'insuperbisca.</p>
<p class="C12 V8">A questo riguardo ho pregato tre volte il Signore che lo allontanasse da me.</p>
<p class="C12 V9">Ma egli mi ha detto: «La mia grazia ti basta, perché la mia potenza è portata a compimento nella debolezza». Perciò molto volentieri mi glorierò piuttosto delle mie debolezze, affinché la potenza di Cristo riposi su di me.</p>
<p class="C12 V10">Perciò io mi diletto nelle debolezze, nelle ingiurie, nelle necessità, nelle persecuzioni, nelle avversità per amore di Cristo, perché quando io sono debole, allora sono forte.</p>
<p class="C12 V11">Sono diventato insensato vantandomi, voi mi ci avete costretto, poiché avrei dovuto essere raccomandato da voi, perché non sono stato per nulla inferiore ai sommi apostoli, benché io non sia niente.</p>
<p class="C12 V12">Ora i segni dell'apostolo sono stati messi in opera fra voi con grande pazienza, con segni e prodigi e con potenti operazioni.</p>
<p class="C12 V13">In che cosa infatti siete stati da meno delle altre chiese, se non in questo, che io non vi sono stato d'aggravio? Perdonatemi questo torto.</p>
<p class="C12 V14">Ecco, questa è la terza volta che sono pronto a venire da voi, e non vi sarò d'aggravio, perché non cerco i vostri beni, ma voi; perché non sono i figli che devono accumulare per i genitori ma i genitori per i figli.</p>
<p class="C12 V15">In quanto a me molto volentieri spenderò, anzi sarò speso per le anime vostre, anche se amandovi piú intensamente sono amato di meno.</p>
<p class="C12 V16">Ma sia pure che io non vi sono stato d'aggravio; tuttavia, essendo astuto, vi ho presi con frode.</p>
<p class="C12 V17">Mi sono forse approfittato di voi per mezzo di qualcuno che vi ho mandato?</p>
<p class="C12 V18">Ho pregato Tito di venire da voi e con lui ho mandato questo fratello. Tito si è approfittato di voi? Non abbiamo camminato col medesimo spirito e sulle medesime orme?</p>
<p class="C12 V19">Pensate di nuovo che cerchiamo di giustificarci davanti a voi? Noi parliamo davanti a Dio, in Cristo, e tutto ciò, carissimi, per la vostra edificazione.</p>
<p class="C12 V20">Temo infatti che talora, quando verrò, non vi trovi come vorrei, e di essere anch'io trovato da voi quale non mi vorreste, che talora non ci siano fra voi contese, gelosie, ire, risse, diffamazioni, insinuazioni, superbie, tumulti;</p>
<p class="C12 V21">e che, venendo di nuovo fra voi, il mio Dio non mi umilii davanti a voi, e io non pianga su molti di quelli che in precedenza hanno peccato, e non si sono ravveduti dell'impurità, della fornicazione e della dissolutezza che hanno commesso.</p>
<p class="C13 V1">Ecco, questa è la terza volta che vengo da voi. «Ogni parola sarà confermata per la bocca di due o tre testimoni»,</p>
<p class="C13 V2">L'ho detto prima, quando ero presente tra di voi per la seconda volta, e lo dichiaro ora che sono assente. Scrivo a quelli che hanno in precedenza peccato e a tutti gli altri che, se vengo di nuovo, non risparmierò nessuno.</p>
<p class="C13 V3">Poiché voi cercate la prova del Cristo che parla in me, ed egli non è debole verso di voi, ma è potente in voi.</p>
<p class="C13 V4">Se egli infatti è stato crocifisso per la sua debolezza, ora però vive per la potenza di Dio, perché anche noi siamo deboli in lui, ma vivremo con lui per la potenza di Dio verso di voi.</p>
<p class="C13 V5">Esaminate voi stessi per vedere se siete nella fede; provate voi stessi. Non riconoscete voi stessi che Gesú Cristo è in voi? A meno che non siate riprovati.</p>
<p class="C13 V6">Ma io spero che voi riconoscerete che noi non siamo riprovati.</p>
<p class="C13 V7">Or prego Dio che non facciate alcun male, non perché noi appariamo approvati, ma perché voi facciate quel che è bene anche se noi dovessimo essere riprovati.</p>
<p class="C13 V8">Noi infatti non abbiamo alcuna forza contro la verità, ma solo per la verità.</p>
<p class="C13 V9">Ora noi ci rallegriamo quando siamo deboli, e voi siete forti; e noi preghiamo anche per questo: per il vostro perfezionamento.</p>
<p class="C13 V10">Perciò scrivo queste cose, essendo assente, affinché, quando sarò presente, non proceda rigidamente, secondo l'autorità che il Signore mi ha dato per l'edificazione e non per la distruzione.</p>
<p class="C13 V11">Del resto, fratelli, rallegratevi, perfezionatevi, incoraggiatevi, abbiate la stessa mente, state in pace; e il Dio dell'amore e della pace sarà con voi.</p>
<p class="C13 V12">Salutatevi gli uni gli altri con un santo bacio;</p>
<p class="C13 V13">tutti i santi vi salutano.</p>
<p class="C13 V14">La grazia del Signore Gesú Cristo, l'amore di Dio e la comunione dello Spirito Santo siano con tutti voi. Amen.</p>
</div>
</div>
<div class="edizione RIVEDUTA">
<div class="libro 2Cor">
<p class="CCAPITOLO VVERSO">TESTO</p>
<p class="C1 V1">Paolo, apostolo di Cristo Gesù per volontà di Dio, e il fratello Timoteo, alla chiesa di Dio che è in Corinto, con tutti i santi che sono in tutta l'Acaia,</p>
<p class="C1 V2">grazia a voi e pace da Dio nostro Padre e dal Signore Gesù Cristo.</p>
<p class="C1 V3">Benedetto sia il Dio e Padre del nostro Signore Gesù Cristo, il Padre misericordioso e Dio di ogni consolazione,</p>
<p class="C1 V4">il quale ci consola in ogni nostra afflizione, affinché, mediante la consolazione con la quale siamo noi stessi da Dio consolati, possiamo consolare quelli che si trovano in qualunque afflizione;</p>
<p class="C1 V5">perché, come abbondano in noi le sofferenze di Cristo, così, per mezzo di Cristo, abbonda anche la nostra consolazione.</p>
<p class="C1 V6">Perciò se siamo afflitti, è per la vostra consolazione e salvezza; se siamo consolati, è per la vostra consolazione, la quale opera efficacemente nel farvi capaci di sopportare le stesse sofferenze che anche noi sopportiamo.</p>
<p class="C1 V7">La nostra speranza nei vostri riguardi è salda, sapendo che, come siete partecipi delle sofferenze, siete anche partecipi della consolazione.</p>
<p class="C1 V8">Fratelli, non vogliamo che ignoriate riguardo all'afflizione che ci colse in Asia, che siamo stati molto provati, oltre le nostre forze, tanto da farci disperare perfino della vita.</p>
<p class="C1 V9">Anzi, avevamo già noi stessi pronunciato la nostra sentenza di morte, affinché non mettessimo la nostra fiducia in noi stessi, ma in Dio che risuscita i morti.</p>
<p class="C1 V10">Egli ci ha liberati e ci libererà da un così gran pericolo di morte, e abbiamo la speranza che ci libererà ancora.</p>
<p class="C1 V11">Cooperate anche voi con la preghiera, affinché per il beneficio che noi otterremo per mezzo della preghiera di molte persone, siano rese grazie da molti per noi.</p>
<p class="C1 V12">Questo, infatti, è il nostro vanto: la testimonianza della nostra coscienza di esserci comportati nel mondo, e specialmente verso di voi, con la semplicità e la sincerità di Dio, non con sapienza carnale ma con la grazia di Dio.</p>
<p class="C1 V13">Poiché non vi scriviamo altro se non quello che potete leggere e comprendere; e spero che sino alla fine capirete,</p>
<p class="C1 V14">come in parte avete già capito, che noi siamo il vostro vanto, come anche voi sarete il nostro nel giorno del nostro Signore Gesù.</p>
<p class="C1 V15">Con questa fiducia, per procurarvi un duplice beneficio, volevo venire prima da voi</p>
<p class="C1 V16">e, passando da voi, volevo andare in Macedonia; poi dalla Macedonia ritornare in mezzo a voi e voi mi avreste fatto proseguire per la Giudea.</p>
<p class="C1 V17">Prendendo dunque questa decisione ho forse agito con leggerezza? Oppure le mie decisioni sono dettate dalla carne, in modo che in me ci sia allo stesso tempo il «sì, sì» e il «no, no»?</p>
<p class="C1 V18">Or come è vero che Dio è fedele, la parola che vi abbiamo rivolta non è «sì» e «no».</p>
<p class="C1 V19">Perché il Figlio di Dio, Cristo Gesù, che è stato da noi predicato fra voi, cioè da me, da Silvano e da Timoteo, non è stato «sì» e «no»; ma è sempre stato «sì» in lui.</p>
<p class="C1 V20">Infatti tutte le promesse di Dio hanno il loro «sì» in lui; perciò pure per mezzo di lui noi pronunciamo l'Amen alla gloria di Dio.</p>
<p class="C1 V21">Or colui che con voi ci fortifica in Cristo e che ci ha unti, è Dio;</p>
<p class="C1 V22">egli ci ha pure segnati con il proprio sigillo e ha messo la caparra dello Spirito nei nostri cuori.</p>
<p class="C1 V23">Ora io chiamo Dio come testimone sulla mia vita che è per risparmiarvi che non sono più venuto a Corinto.</p>
<p class="C1 V24">Noi non signoreggiamo sulla vostra fede, ma siamo collaboratori della vostra gioia, perché nella fede già state saldi.</p>
<p class="C2 V1">Avevo infatti deciso in me stesso di non venire a rattristarvi una seconda volta.</p>
<p class="C2 V2">Perché, se io vi rattristo, chi mi rallegrerà, se non colui che sarà stato da me rattristato?</p>
<p class="C2 V3">Vi ho scritto a quel modo affinché, al mio arrivo, io non abbia tristezza da coloro dai quali dovrei avere gioia; avendo fiducia, riguardo a voi tutti, che la mia gioia è la gioia di tutti voi.</p>
<p class="C2 V4">Poiché vi ho scritto in grande afflizione e in angoscia di cuore con molte lacrime, non già per rattristarvi, ma per farvi conoscere l'amore grandissimo che ho per voi.</p>
<p class="C2 V5">Or se qualcuno è stato causa di tristezza, egli ha rattristato non tanto me quanto, in qualche misura, per non esagerare, tutti voi.</p>
<p class="C2 V6">Basta a quel tale la punizione inflittagli dalla maggioranza;</p>
<p class="C2 V7">quindi ora, al contrario, dovreste piuttosto perdonarlo e confortarlo, perché non abbia a rimanere oppresso da troppa tristezza.</p>
<p class="C2 V8">Perciò vi esorto a confermargli il vostro amore;</p>
<p class="C2 V9">poiché anche per questo vi ho scritto: per vedere alla prova se siete ubbidienti in ogni cosa.</p>
<p class="C2 V10">A chi voi perdonate qualcosa, perdono anch'io; perché anch'io quello che ho perdonato, se ho perdonato qualcosa, l'ho fatto per amor vostro, davanti a Cristo,</p>
<p class="C2 V11">affinché non siamo raggirati da Satana; infatti non ignoriamo i suoi disegni.</p>
<p class="C2 V12">Giunto a Troas per il vangelo di Cristo, una porta mi fu aperta dal Signore,</p>
<p class="C2 V13">ma non ero tranquillo nel mio spirito perché non vi trovai Tito, mio fratello; così, congedatomi da loro, partii per la Macedonia.</p>
<p class="C2 V14">Ma grazie siano rese a Dio che sempre ci fa trionfare in Cristo e che per mezzo nostro spande dappertutto il profumo della sua conoscenza.</p>
<p class="C2 V15">Noi siamo infatti davanti a Dio il profumo di Cristo fra quelli che sono sulla via della salvezza e fra quelli che sono sulla via della perdizione;</p>
<p class="C2 V16">per questi, un odore di morte, che conduce a morte; per quelli, un odore di vita, che conduce a vita. E chi è sufficiente a queste cose?</p>
<p class="C2 V17">Noi non siamo infatti come quei molti che falsificano la parola di Dio; ma parliamo mossi da sincerità, da parte di Dio, in presenza di Dio, in Cristo.</p>
<p class="C3 V1">Cominciamo forse di nuovo a raccomandare noi stessi? O abbiamo bisogno, come alcuni, di lettere di raccomandazione presso di voi o da voi?</p>
<p class="C3 V2">La nostra lettera, scritta nei nostri cuori, siete voi, lettera conosciuta e letta da tutti gli uomini;</p>
<p class="C3 V3">è noto che voi siete una lettera di Cristo, scritta mediante il nostro servizio, scritta non con inchiostro, ma con lo Spirito del Dio vivente; non su tavole di pietra, ma su tavole che sono cuori di carne.</p>
<p class="C3 V4">Una simile fiducia noi l'abbiamo per mezzo di Cristo presso Dio.</p>
<p class="C3 V5">Non già che siamo da noi stessi capaci di pensare qualcosa come se venisse da noi; ma la nostra capacità viene da Dio.</p>
<p class="C3 V6">Egli ci ha anche resi idonei a essere ministri di un nuovo patto, non di lettera, ma di Spirito; perché la lettera uccide, ma lo Spirito vivifica.</p>
<p class="C3 V7">Or se il ministero della morte, scolpito in lettere su pietre, fu glorioso, al punto che i figli d'Israele non potevano fissare lo sguardo sul volto di Mosè a motivo della gloria, che pur svaniva, del volto di lui,</p>
<p class="C3 V8">quanto più sarà glorioso il ministero dello Spirito?</p>
<p class="C3 V9">Se, infatti, il ministero della condanna fu glorioso, molto più abbonda in gloria il ministero della giustizia.</p>
<p class="C3 V10">Anzi, quello che nel primo fu reso glorioso, non fu reso veramente glorioso, quando lo si confronti con la gloria tanto superiore del secondo;</p>
<p class="C3 V11">infatti, se ciò che era transitorio fu circondato di gloria, molto più grande è la gloria di ciò che è duraturo.</p>
<p class="C3 V12">Avendo dunque una tale speranza, ci comportiamo con molta franchezza,</p>
<p class="C3 V13">e non facciamo come Mosè, che si metteva un velo sul volto, perché i figli d'Israele non fissassero lo sguardo sulla fine di ciò che era transitorio.</p>
<p class="C3 V14">Ma le loro menti furono rese ottuse; infatti, sino al giorno d'oggi, quando leggono l'antico patto, lo stesso velo rimane, senza essere rimosso, perché è in Cristo che esso è abolito.</p>
<p class="C3 V15">Ma fino a oggi, quando si legge Mosè, un velo rimane steso sul loro cuore;</p>
<p class="C3 V16">però quando si saranno convertiti al Signore, il velo sarà rimosso.</p>
<p class="C3 V17">Ora, il Signore è lo Spirito; e dove c'è lo Spirito del Signore, lì c'è libertà.</p>
<p class="C3 V18">E noi tutti, a viso scoperto, contemplando come in uno specchio la gloria del Signore, siamo trasformati nella sua stessa immagine, di gloria in gloria, secondo l'azione del Signore, che è lo Spirito.</p>
<p class="C4 V1">Perciò, avendo noi tale ministero in virtù della misericordia che ci è stata fatta, non ci perdiamo d'animo;</p>
<p class="C4 V2">al contrario, abbiamo rifiutato gli intrighi vergognosi e non ci comportiamo con astuzia né falsifichiamo la parola di Dio, ma rendendo pubblica la verità, raccomandiamo noi stessi alla coscienza di ogni uomo davanti a Dio.</p>
<p class="C4 V3">Se il nostro vangelo è ancora velato, è velato per quelli che sono sulla via della perdizione,</p>
<p class="C4 V4">per gli increduli, ai quali il dio di questo mondo ha accecato le menti, affinché non risplenda loro la luce del vangelo della gloria di Cristo, che è l'immagine di Dio.</p>
<p class="C4 V5">Noi infatti non predichiamo noi stessi, ma Cristo Gesù quale Signore, e quanto a noi ci dichiariamo vostri servi per amore di Gesù;</p>
<p class="C4 V6">perché il Dio che disse: «Splenda la luce fra le tenebre», è quello che risplendé nei nostri cuori per far brillare la luce della conoscenza della gloria di Dio che rifulge nel volto di Gesù Cristo.</p>
<p class="C4 V7">Ma noi abbiamo questo tesoro in vasi di terra, affinché questa grande potenza sia attribuita a Dio e non a noi.</p>
<p class="C4 V8">Noi siamo tribolati in ogni maniera, ma non ridotti all'estremo; perplessi, ma non disperati;</p>
<p class="C4 V9">perseguitati, ma non abbandonati; atterrati ma non uccisi;</p>
<p class="C4 V10">portiamo sempre nel nostro corpo la morte di Gesù, perché anche la vita di Gesù si manifesti nel nostro corpo;</p>
<p class="C4 V11">infatti, noi che viviamo siamo sempre esposti alla morte per amor di Gesù, affinché anche la vita di Gesù si manifesti nella nostra carne mortale.</p>
<p class="C4 V12">Di modo che la morte opera in noi, ma la vita in voi.</p>
<p class="C4 V13">Siccome abbiamo lo stesso spirito di fede, che è espresso in questa parola della Scrittura: «Ho creduto, perciò ho parlato», anche noi crediamo, perciò parliamo,</p>
<p class="C4 V14">sapendo che colui che risuscitò il Signore Gesù, risusciterà anche noi con Gesù, e ci farà comparire con voi alla sua presenza.</p>
<p class="C4 V15">Tutto ciò infatti avviene per voi, affinché la grazia che abbonda per mezzo di un numero maggiore di persone, moltiplichi il ringraziamento alla gloria di Dio.</p>
<p class="C4 V16">Perciò non ci scoraggiamo; ma, anche se il nostro uomo esteriore si va disfacendo, il nostro uomo interiore si rinnova di giorno in giorno.</p>
<p class="C4 V17">Perché la nostra momentanea, leggera afflizione ci produce un sempre più grande, smisurato peso eterno di gloria,</p>
<p class="C4 V18">mentre abbiamo lo sguardo intento non alle cose che si vedono, ma a quelle che non si vedono; poiché le cose che si vedono sono per un tempo, ma quelle che non si vedono sono eterne.</p>
<p class="C5 V1">Sappiamo infatti che se questa tenda che è la nostra dimora terrena viene disfatta, abbiamo da Dio un edificio, una casa non fatta da mano d'uomo, eterna, nei cieli.</p>
<p class="C5 V2">Perciò in questa tenda gemiamo, desiderando intensamente di essere rivestiti della nostra abitazione celeste,</p>
<p class="C5 V3">se pure saremo trovati vestiti e non nudi.</p>
<p class="C5 V4">Poiché noi che siamo in questa tenda, gemiamo, oppressi; e perciò desideriamo non già di essere spogliati, ma di essere rivestiti, affinché ciò che è mortale sia assorbito dalla vita.</p>
<p class="C5 V5">Or colui che ci ha formati per questo è Dio, il quale ci ha dato la caparra dello Spirito.</p>
<p class="C5 V6">Siamo dunque sempre pieni di fiducia, e sappiamo che mentre abitiamo nel corpo siamo assenti dal Signore</p>
<p class="C5 V7">(poiché camminiamo per fede e non per visione);</p>
<p class="C5 V8">ma siamo pieni di fiducia e preferiamo partire dal corpo e abitare con il Signore.</p>
<p class="C5 V9">Per questo ci sforziamo di essergli graditi, sia che abitiamo nel corpo, sia che ne partiamo.</p>
<p class="C5 V10">Noi tutti infatti dobbiamo comparire davanti al tribunale di Cristo, affinché ciascuno riceva la retribuzione di ciò che ha fatto quando era nel corpo, sia in bene sia in male.</p>
<p class="C5 V11">Consapevoli dunque del timore che si deve avere del Signore, cerchiamo di convincere gli uomini; e Dio ci conosce a fondo, e spero che nelle vostre coscienze anche voi ci conosciate.</p>
<p class="C5 V12">Non ci raccomandiamo di nuovo a voi, ma vi diamo l'occasione di essere fieri di noi, affinché abbiate di che rispondere a quelli che si vantano di ciò che è apparenza e non di ciò che è nel cuore.</p>
<p class="C5 V13">Perché se siamo fuor di senno, è per Dio, e se siamo di buon senno, è per voi;</p>
<p class="C5 V14">infatti l'amore di Cristo ci costringe, perché siamo giunti a questa conclusione: che uno solo morì per tutti, quindi tutti morirono;</p>
<p class="C5 V15">e ch'egli morì per tutti, affinché quelli che vivono non vivano più per sé stessi, ma per colui che è morto e risuscitato per loro.</p>
<p class="C5 V16">Quindi, da ora in poi, noi non conosciamo più nessuno da un punto di vista umano; e se anche abbiamo conosciuto Cristo da un punto di vista umano, ora però non lo conosciamo più così.</p>
<p class="C5 V17">Se dunque uno è in Cristo, egli è una nuova creatura; le cose vecchie sono passate: ecco, sono diventate nuove.</p>
<p class="C5 V18">E tutto questo viene da Dio che ci ha riconciliati con sé per mezzo di Cristo e ci ha affidato il ministero della riconciliazione.</p>
<p class="C5 V19">Infatti Dio era in Cristo nel riconciliare con sé il mondo, non imputando agli uomini le loro colpe, e ha messo in noi la parola della riconciliazione.</p>
<p class="C5 V20">Noi dunque facciamo da ambasciatori per Cristo, come se Dio esortasse per mezzo nostro; vi supplichiamo nel nome di Cristo: siate riconciliati con Dio.</p>
<p class="C5 V21">Colui che non ha conosciuto peccato, egli lo ha fatto diventare peccato per noi, affinché noi diventassimo giustizia di Dio in lui.</p>
<p class="C6 V1">Come collaboratori di Dio, vi esortiamo a non ricevere la grazia di Dio invano;</p>
<p class="C6 V2">poiché egli dice: «Ti ho esaudito nel tempo favorevole, e ti ho soccorso nel giorno della salvezza». Eccolo ora il tempo favorevole; eccolo ora il giorno della salvezza!</p>
<p class="C6 V3">Noi non diamo nessun motivo di scandalo affinché il nostro servizio non sia biasimato;</p>
<p class="C6 V4">ma in ogni cosa raccomandiamo noi stessi come servitori di Dio, con grande costanza nelle afflizioni, nelle necessità, nelle angustie,</p>
<p class="C6 V5">nelle percosse, nelle prigionie, nei tumulti, nelle fatiche, nelle veglie, nei digiuni;</p>
<p class="C6 V6">con purezza, con conoscenza, con pazienza, con bontà, con lo Spirito Santo, con amore sincero;</p>
<p class="C6 V7">con un parlare veritiero, con la potenza di Dio; con le armi della giustizia a destra e a sinistra;</p>
<p class="C6 V8">nella gloria e nell'umiliazione, nella buona e nella cattiva fama; considerati come impostori, eppure veritieri;</p>
<p class="C6 V9">come sconosciuti, eppure ben conosciuti; come moribondi, eppure eccoci viventi; come puniti, eppure non messi a morte;</p>
<p class="C6 V10">come afflitti, eppure sempre allegri; come poveri, eppure arricchendo molti; come non avendo nulla, eppure possedendo ogni cosa!</p>
<p class="C6 V11">La nostra bocca vi ha parlato apertamente, Corinzi; il nostro cuore si è allargato.</p>
<p class="C6 V12">Voi non siete allo stretto in noi, ma è il vostro cuore che si è ristretto.</p>
<p class="C6 V13">Ora, per renderci il contraccambio (parlo come a figli), allargate il cuore anche voi!</p>
<p class="C6 V14">Non vi mettete con gli infedeli sotto un giogo che non è per voi; infatti che rapporto c'è tra la giustizia e l'iniquità? O quale comunione tra la luce e le tenebre?</p>
<p class="C6 V15">E quale accordo fra Cristo e Beliar? O quale relazione c'è tra il fedele e l'infedele?</p>
<p class="C6 V16">E che armonia c'è fra il tempio di Dio e gli idoli? Noi siamo infatti il tempio del Dio vivente, come disse Dio: «Abiterò e camminerò in mezzo a loro, sarò il loro Dio ed essi saranno il mio popolo».</p>
<p class="C6 V17">«Perciò, uscite di mezzo a loro e separatevene, dice il Signore, e non toccate nulla d'impuro; e io vi accoglierò».</p>
<p class="C6 V18">E «sarò per voi come un padre e voi sarete come figli e figlie, dice il Signore onnipotente».</p>
<p class="C7 V1">Poiché abbiamo queste promesse, carissimi, purifichiamoci da ogni contaminazione di carne e di spirito, compiendo la nostra santificazione nel timore di Dio.</p>
<p class="C7 V2">Fateci posto nei vostri cuori! Noi non abbiamo fatto torto a nessuno, non abbiamo rovinato nessuno, non abbiamo sfruttato nessuno.</p>
<p class="C7 V3">Non lo dico per condannarvi, perché ho già detto prima che voi siete nei nostri cuori per la morte e per la vita.</p>
<p class="C7 V4">Grande è la franchezza che uso con voi e molto ho da vantarmi di voi; sono pieno di consolazione, sovrabbondo di gioia in ogni nostra tribolazione.</p>
<p class="C7 V5">Da quando siamo giunti in Macedonia, infatti, la nostra carne non ha avuto nessun sollievo, anzi, siamo stati tribolati in ogni maniera; combattimenti di fuori, timori di dentro.</p>
<p class="C7 V6">Ma Dio, che consola gli afflitti, ci consolò con l'arrivo di Tito;</p>
<p class="C7 V7">e non soltanto con il suo arrivo, ma anche con la consolazione da lui ricevuta in mezzo a voi. Egli ci ha raccontato il vostro vivo desiderio di vedermi, il vostro pianto, la vostra premura per me; così mi sono più che mai rallegrato.</p>
<p class="C7 V8">Anche se vi ho rattristati con la mia lettera, non me ne rincresce; e se pure ne ho provato rincrescimento (poiché vedo che quella lettera, quantunque per breve tempo, vi ha rattristati),</p>
<p class="C7 V9">ora mi rallegro, non perché siete stati rattristati, ma perché questa tristezza vi ha portati al ravvedimento; poiché siete stati rattristati secondo Dio, in modo che non aveste a ricevere alcun danno da noi.</p>
<p class="C7 V10">Perché la tristezza secondo Dio produce un ravvedimento che porta alla salvezza, del quale non c'è mai da pentirsi; ma la tristezza del mondo produce la morte.</p>
<p class="C7 V11">Infatti, ecco quanta premura ha prodotto in voi questa vostra tristezza secondo Dio, anzi, quante scuse, quanto sdegno, quanto timore, quanto desiderio, quanto zelo, quale punizione! In ogni maniera avete dimostrato di essere puri in questo affare.</p>
<p class="C7 V12">Se dunque vi ho scritto, non fu a motivo dell'offensore né dell'offeso, ma perché la premura che avete per noi si manifestasse in mezzo a voi, davanti a Dio.</p>
<p class="C7 V13">Perciò siamo stati consolati; e oltre a questa nostra consolazione ci siamo più che mai rallegrati per la gioia di Tito, perché il suo spirito è stato rinfrancato da voi tutti.</p>
<p class="C7 V14">Anche se mi ero un po' vantato di voi con lui, non ne sono stato deluso; ma come tutto ciò che a voi abbiamo detto era verità, così anche il nostro vanto con Tito è risultato verità.</p>
<p class="C7 V15">Ed egli vi ama più che mai intensamente, perché ricorda l'ubbidienza di voi tutti, e come l'avete accolto con timore e tremore.</p>
<p class="C7 V16">Mi rallegro perché in ogni cosa posso aver fiducia in voi.</p>
<p class="C8 V1">Ora, fratelli, vogliamo farvi conoscere la grazia che Dio ha concessa alle chiese di Macedonia,</p>
<p class="C8 V2">perché nelle molte tribolazioni con cui sono state provate, la loro gioia incontenibile e la loro estrema povertà hanno sovrabbondato nelle ricchezze della loro generosità.</p>
<p class="C8 V3">Infatti, io ne rendo testimonianza, hanno dato volentieri, secondo i loro mezzi, anzi, oltre i loro mezzi,</p>
<p class="C8 V4">chiedendoci con molta insistenza il favore di partecipare alla sovvenzione destinata ai santi.</p>
<p class="C8 V5">E non soltanto hanno contribuito come noi speravamo, ma prima hanno dato sé stessi al Signore e poi a noi, per la volontà di Dio.</p>
<p class="C8 V6">Così, noi abbiamo esortato Tito a completare, anche tra voi, quest'opera di grazia, come l'ha iniziata.</p>
<p class="C8 V7">Ma siccome abbondate in ogni cosa, in fede, in parola, in conoscenza, in ogni zelo e nell'amore che avete per noi, vedete di abbondare anche in quest'opera di grazia.</p>
<p class="C8 V8">Non lo dico per darvi un ordine, ma per mettere alla prova, con l'esempio dell'altrui premura, anche la sincerità del vostro amore.</p>
<p class="C8 V9">Infatti voi conoscete la grazia del nostro Signore Gesù Cristo il quale, essendo ricco, si è fatto povero per voi, affinché, mediante la sua povertà, voi poteste diventar ricchi.</p>
<p class="C8 V10">Io do, a questo proposito, un consiglio utile a voi che, dall'anno scorso, avete cominciato per primi non solo ad agire ma anche ad avere il desiderio di fare:</p>
<p class="C8 V11">fate ora in modo di portare a termine il vostro agire; come foste pronti nel volere, siate tali anche nel realizzarlo secondo le vostre possibilità.</p>
<p class="C8 V12">La buona volontà, quando c'è, è gradita in ragione di quello che uno possiede e non di quello che non ha.</p>
<p class="C8 V13">Infatti non si tratta di mettere voi nel bisogno per dare sollievo agli altri, ma di seguire un principio di uguaglianza;</p>
<p class="C8 V14">nelle attuali circostanze, la vostra abbondanza serve a supplire al loro bisogno, perché la loro abbondanza supplisca altresì al vostro bisogno, affinché ci sia uguaglianza, secondo quel che è scritto:</p>
<p class="C8 V15">«Chi aveva raccolto molto non ne ebbe di troppo, e chi aveva raccolto poco, non ne ebbe troppo poco».</p>
<p class="C8 V16">Ringraziato sia Dio che ha messo in cuore a Tito lo stesso zelo per voi;</p>
<p class="C8 V17">infatti Tito non solo ha accettato la nostra esortazione, ma mosso da zelo anche maggiore si è spontaneamente messo in cammino per venire da voi.</p>
<p class="C8 V18">Insieme a lui abbiamo mandato il fratello il cui servizio nel vangelo è apprezzato in tutte le chiese;</p>
<p class="C8 V19">non solo, ma egli è anche stato scelto dalle chiese come nostro compagno di viaggio in quest'opera di grazia, da noi amministrata per la gloria del Signore stesso e per dimostrare la prontezza dell'animo nostro.</p>
<p class="C8 V20">Evitiamo così che qualcuno possa biasimarci per quest'abbondante colletta che noi amministriamo;</p>
<p class="C8 V21">perché ci preoccupiamo di agire onestamente non solo davanti al Signore, ma anche di fronte agli uomini.</p>
<p class="C8 V22">E con loro abbiamo mandato quel nostro fratello del quale spesso e in molte circostanze abbiamo sperimentato lo zelo; egli è ora più zelante che mai per la grande fiducia che ha in voi.</p>
<p class="C8 V23">Quanto a Tito, egli è mio compagno e collaboratore in mezzo a voi; quanto ai nostri fratelli, essi sono gli inviati delle chiese, e gloria di Cristo.</p>
<p class="C8 V24">Date loro dunque, in presenza delle chiese, la prova del vostro amore e mostrate loro che abbiamo ragione di essere fieri di voi.</p>
<p class="C9 V1">Quanto alla sovvenzione destinata ai santi, è superfluo che io ve ne scriva,</p>
<p class="C9 V2">perché conosco la prontezza dell'animo vostro, per la quale mi vanto di voi presso i Macedoni, dicendo che l'Acaia è pronta fin dall'anno scorso; e il vostro zelo ne ha stimolati moltissimi.</p>
<p class="C9 V3">Ma ho mandato i fratelli affinché il nostro vantarci di voi non abbia ad essere smentito a questo riguardo; e affinché, come dicevo, siate pronti;</p>
<p class="C9 V4">non vorrei che, venendo con me dei Macedoni e non vedendovi pronti, noi (per non dire voi) abbiamo a vergognarci di questa nostra fiducia.</p>
<p class="C9 V5">Perciò ho ritenuto necessario esortare i fratelli a venire da voi prima di me e preparare la vostra già promessa offerta, affinché essa sia pronta come offerta di generosità e non d'avarizia.</p>
<p class="C9 V6">Ora dico questo: chi semina scarsamente mieterà altresì scarsamente; e chi semina abbondantemente mieterà altresì abbondantemente.</p>
<p class="C9 V7">Dia ciascuno come ha deliberato in cuor suo; non di mala voglia, né per forza, perché Dio ama un donatore gioioso.</p>
<p class="C9 V8">Dio è potente da far abbondare su di voi ogni grazia, affinché, avendo sempre in ogni cosa tutto quel che vi è necessario, abbondiate per ogni opera buona;</p>
<p class="C9 V9">come sta scritto: «Egli ha profuso, egli ha dato ai poveri, la sua giustizia dura in eterno».</p>
<p class="C9 V10">Colui che fornisce al seminatore la semenza e il pane da mangiare, fornirà e moltiplicherà la semenza vostra e accrescerà i frutti della vostra giustizia.</p>
<p class="C9 V11">Così, arricchiti in ogni cosa, potrete esercitare una larga generosità, la quale produrrà rendimento di grazie a Dio per mezzo di noi.</p>
<p class="C9 V12">Perché l'adempimento di questo servizio sacro non solo supplisce ai bisogni dei santi ma più ancora produce abbondanza di ringraziamenti a Dio;</p>
<p class="C9 V13">perché la prova pratica fornita da questa sovvenzione li porta a glorificare Dio per l'ubbidienza con cui professate il vangelo di Cristo e per la generosità della vostra comunione con loro e con tutti.</p>
<p class="C9 V14">Essi pregano per voi, perché vi amano a causa della grazia sovrabbondante che Dio vi ha concessa.</p>
<p class="C9 V15">Ringraziato sia Dio per il suo dono ineffabile!</p>
<p class="C10 V1">Io, Paolo, vi esorto per la mansuetudine e la mitezza di Cristo, io, che quando sono presente tra di voi sono umile, ma quando sono assente sono ardito nei vostri confronti,</p>
<p class="C10 V2">vi prego di non obbligarmi, quando sarò presente, a procedere arditamente con quella fermezza con la quale intendo agire contro taluni che pensano che noi camminiamo secondo la carne.</p>
<p class="C10 V3">In realtà, sebbene viviamo nella carne, non combattiamo secondo la carne;</p>
<p class="C10 V4">infatti le armi della nostra guerra non sono carnali, ma hanno da Dio il potere di distruggere le fortezze, poiché demoliamo i ragionamenti</p>
<p class="C10 V5">e tutto ciò che si eleva orgogliosamente contro la conoscenza di Dio, facendo prigioniero ogni pensiero fino a renderlo ubbidiente a Cristo;</p>
<p class="C10 V6">e siamo pronti a punire ogni disubbidienza, quando la vostra ubbidienza sarà completa.</p>
<p class="C10 V7">Voi guardate all'apparenza delle cose. Se uno è convinto dentro di sé di appartenere a Cristo, consideri anche questo dentro di sé: che com'egli è di Cristo, così lo siamo anche noi.</p>
<p class="C10 V8">Infatti se anche volessi vantarmi un po' più dell'autorità, che il Signore ci ha data per la vostra edificazione e non per la vostra rovina, non avrei motivo di vergognarmi.</p>
<p class="C10 V9">Dico questo perché non sembri che io cerchi d'intimidirvi con le mie lettere.</p>
<p class="C10 V10">Qualcuno dice infatti: «Le sue lettere sono severe e forti; ma la sua presenza fisica è debole e la sua parola è cosa da nulla».</p>
<p class="C10 V11">Quel tale si convinca che come siamo a parole, per mezzo delle lettere, quando siamo assenti, così saremo anche a fatti quando saremo presenti.</p>
<p class="C10 V12">Poiché noi non abbiamo il coraggio di entrare in classifica o confrontarci con certuni che si raccomandano da sé; i quali però, misurandosi secondo la loro propria misura e paragonandosi tra di loro stessi, mancano d'intelligenza.</p>
<p class="C10 V13">Noi, invece, non ci vanteremo oltre misura, ma entro la misura del campo di attività di cui Dio ci ha segnato i limiti, dandoci di giungere anche fino a voi.</p>
<p class="C10 V14">Noi infatti non oltrepassiamo i nostri limiti, come se non fossimo giunti fino a voi; perché siamo realmente giunti fino a voi con il vangelo di Cristo.</p>
<p class="C10 V15">Non ci vantiamo oltre misura di fatiche altrui, ma nutriamo speranza che, crescendo la vostra fede, saremo tenuti in maggior considerazione tra di voi nei limiti del campo di attività assegnatoci,</p>
<p class="C10 V16">per poter evangelizzare anche i paesi che sono di là dal vostro senza vantarci, nel campo altrui, di cose già preparate.</p>
<p class="C10 V17">Ma chi si vanta, si vanti nel Signore.</p>
<p class="C10 V18">Perché non colui che si raccomanda da sé è approvato, ma colui che il Signore raccomanda.</p>
<p class="C11 V1">Vorrei che sopportaste da parte mia un po' di follia! Ma, sì, già mi state sopportando!</p>
<p class="C11 V2">Infatti sono geloso di voi della gelosia di Dio, perché vi ho fidanzati a un unico sposo, per presentarvi come una casta vergine a Cristo.</p>
<p class="C11 V3">Ma temo che, come il serpente sedusse Eva con la sua astuzia, così le vostre menti vengano corrotte e sviate dalla semplicità e dalla purezza nei riguardi di Cristo.</p>
<p class="C11 V4">Infatti, se uno viene a predicarvi un altro Gesù, diverso da quello che abbiamo predicato noi, o se si tratta di ricevere uno spirito diverso da quello che avete ricevuto, o un vangelo diverso da quello che avete accettato, voi lo sopportate volentieri.</p>
<p class="C11 V5">Stimo infatti di non essere stato in nulla inferiore a quei sommi apostoli.</p>
<p class="C11 V6">Anche se sono rozzo nel parlare, non lo sono però nella conoscenza; e l'abbiamo dimostrato tra di voi, in tutti i modi e in ogni cosa.</p>
<p class="C11 V7">Ho forse commesso peccato quando, abbassando me stesso perché voi foste innalzati, vi ho annunziato il vangelo di Dio gratuitamente?</p>
<p class="C11 V8">Ho spogliato altre chiese, prendendo da loro un sussidio, per poter servire voi.</p>
<p class="C11 V9">Durante il mio soggiorno tra di voi, quando mi trovai nel bisogno, non fui di peso a nessuno, perché i fratelli venuti dalla Macedonia provvidero al mio bisogno; e in ogni cosa mi sono astenuto e mi asterrò ancora dall'esservi di peso.</p>
<p class="C11 V10">Com'è vero che la verità di Cristo è in me, questo vanto non mi sarà tolto nelle regioni dell'Acaia.</p>
<p class="C11 V11">Perché? Forse perché non vi amo? Dio lo sa.</p>
<p class="C11 V12">Ma quello che faccio lo farò ancora per togliere ogni pretesto a coloro che desiderano un'occasione per mostrarsi uguali a noi in ciò di cui si vantano.</p>
<p class="C11 V13">Quei tali sono falsi apostoli, operai fraudolenti, che si travestono da apostoli di Cristo.</p>
<p class="C11 V14">Non c'è da meravigliarsene, perché anche Satana si traveste da angelo di luce.</p>
<p class="C11 V15">Non è dunque cosa eccezionale se anche i suoi servitori si travestono da servitori di giustizia; la loro fine sarà secondo le loro opere.</p>
<p class="C11 V16">Nessuno, ripeto, mi prenda per pazzo; o se no, accettatemi anche come pazzo, affinché anch'io possa vantarmi un po' .</p>
<p class="C11 V17">Quel che dico quando mi vanto con tanta sicurezza, non lo dico secondo il Signore, ma come se fossi pazzo.</p>
<p class="C11 V18">Poiché molti si vantano secondo la carne, anch'io mi vanterò.</p>
<p class="C11 V19">Or voi, pur essendo savi, li sopportate volentieri i pazzi!</p>
<p class="C11 V20">Infatti, se uno vi riduce in schiavitù, se uno vi divora, se uno vi prende il vostro, se uno s'innalza sopra di voi, se uno vi percuote in faccia, voi lo sopportate.</p>
<p class="C11 V21">Lo dico a nostra vergogna, come se noi fossimo stati deboli; eppure, qualunque cosa uno osi pretendere (parlo da pazzo), oso pretenderla anch'io.</p>
<p class="C11 V22">Sono Ebrei? Lo sono anch'io. Sono Israeliti? Lo sono anch'io. Sono discendenza d'Abraamo? Lo sono anch'io.</p>
<p class="C11 V23">Sono servitori di Cristo? Io (parlo come uno fuori di sé), lo sono più di loro; più di loro per le fatiche, più di loro per le prigionie, assai più di loro per le percosse subite. Spesso sono stato in pericolo di morte.</p>
<p class="C11 V24">Dai Giudei cinque volte ho ricevuto quaranta colpi meno uno;</p>
<p class="C11 V25">tre volte sono stato battuto con le verghe; una volta sono stato lapidato; tre volte ho fatto naufragio; ho passato un giorno e una notte negli abissi marini.</p>
<p class="C11 V26">Spesso in viaggio, in pericolo sui fiumi, in pericolo per i briganti, in pericolo da parte dei miei connazionali, in pericolo da parte degli stranieri, in pericolo nelle città, in pericolo nei deserti, in pericolo sul mare, in pericolo tra falsi fratelli;</p>
<p class="C11 V27">in fatiche e in pene; spesse volte in veglie, nella fame e nella sete, spesse volte nei digiuni, nel freddo e nella nudità.</p>
<p class="C11 V28">Oltre a tutto il resto, sono assillato ogni giorno dalle preoccupazioni che mi vengono da tutte le chiese.</p>
<p class="C11 V29">Chi è debole senza che io mi senta debole con lui? Chi è scandalizzato senza che io frema per lui?</p>
<p class="C11 V30">Se bisogna vantarsi, mi vanterò della mia debolezza.</p>
<p class="C11 V31">Il Dio e Padre del nostro Signore Gesù, che è benedetto in eterno, sa che io non mento.</p>
<p class="C11 V32">A Damasco, il governatore del re Areta aveva posto delle guardie nella città dei Damasceni per arrestarmi;</p>
<p class="C11 V33">e da una finestra fui calato, in una cesta, lungo il muro, e scampai alle sue mani.</p>
<p class="C12 V1">Bisogna vantarsi? Non è una cosa buona; tuttavia verrò alle visioni e alle rivelazioni del Signore.</p>
<p class="C12 V2">Conosco un uomo in Cristo, che quattordici anni fa (se fu con il corpo non so, se fu senza il corpo non so, Dio lo sa), fu rapito fino al terzo cielo.</p>
<p class="C12 V3">So che quell'uomo (se fu con il corpo o senza il corpo non so, Dio lo sa)</p>
<p class="C12 V4">fu rapito in paradiso, e udì parole ineffabili che non è lecito all'uomo di pronunziare.</p>
<p class="C12 V5">Di quel tale mi vanterò; ma di me stesso non mi vanterò se non delle mie debolezze.</p>
<p class="C12 V6">Pur se volessi vantarmi, non sarei un pazzo, perché direi la verità; ma me ne astengo, perché nessuno mi stimi oltre quello che mi vede essere, o sente da me.</p>
<p class="C12 V7">E perché io non avessi a insuperbire per l'eccellenza delle rivelazioni, mi è stata messa una spina nella carne, un angelo di Satana, per schiaffeggiarmi affinché io non insuperbisca.</p>
<p class="C12 V8">Tre volte ho pregato il Signore perché l'allontanasse da me;</p>
<p class="C12 V9">ed egli mi ha detto: «La mia grazia ti basta, perché la mia potenza si dimostra perfetta nella debolezza». Perciò molto volentieri mi vanterò piuttosto delle mie debolezze, affinché la potenza di Cristo riposi su di me.</p>
<p class="C12 V10">Per questo mi compiaccio in debolezze, in ingiurie, in necessità, in persecuzioni, in angustie per amor di Cristo; perché, quando sono debole, allora sono forte.</p>
<p class="C12 V11">Sono diventato pazzo; siete voi che mi ci avete costretto; infatti io avrei dovuto essere da voi raccomandato; perché in nulla sono stato da meno di quei sommi apostoli, benché io non sia nulla.</p>
<p class="C12 V12">Certo, i segni dell'apostolo sono stati compiuti tra di voi, in una pazienza a tutta prova, nei miracoli, nei prodigi e nelle opere potenti.</p>
<p class="C12 V13">In che cosa siete stati trattati meno bene delle altre chiese, se non nel fatto che io stesso non vi sono stato di peso? Perdonatemi questo torto.</p>
<p class="C12 V14">Ecco, questa è la terza volta che sono pronto a recarmi da voi; e non vi sarò di peso, poiché io non cerco i vostri beni, ma voi; perché non sono i figli che debbono accumulare ricchezze per i genitori, ma i genitori per i figli.</p>
<p class="C12 V15">E io molto volentieri spenderò e sacrificherò me stesso per voi. Se io vi amo tanto, devo essere da voi amato di meno?</p>
<p class="C12 V16">Ma sia pur così, che io non vi sia stato di peso; però, da uomo astuto, vi avrei presi con inganno!</p>
<p class="C12 V17">Vi ho forse sfruttati per mezzo di qualcuno dei fratelli che vi ho mandati?</p>
<p class="C12 V18">Ho pregato Tito di venire da voi e ho mandato quell'altro fratello con lui. Tito ha forse approfittato di voi? Non abbiamo noi camminato con il medesimo spirito e seguito le medesime orme?</p>
<p class="C12 V19">Da tempo voi v'immaginate che noi ci difendiamo davanti a voi. È davanti a Dio, in Cristo, che parliamo; e tutto questo, carissimi, per la vostra edificazione.</p>
<p class="C12 V20">Infatti temo, quando verrò, di non trovarvi quali vorrei, e di essere io stesso da voi trovato quale non mi vorreste; temo che vi siano tra di voi contese, gelosie, ire, rivalità, maldicenze, insinuazioni, superbie, disordini;</p>
<p class="C12 V21">e che al mio arrivo il mio Dio abbia di nuovo a umiliarmi davanti a voi, e io debba piangere per molti di quelli che hanno peccato precedentemente, e non si sono ravveduti dell'impurità, della fornicazione e della dissolutezza a cui si erano dati.</p>
<p class="C13 V1">Questa è la terza volta che vengo da voi. Ogni parola sarà confermata dalla bocca di due o tre testimoni.</p>
<p class="C13 V2">Ho avvertito quand'ero presente tra di voi la seconda volta e avverto ora, che sono assente, tanto quelli che hanno peccato precedentemente, quanto tutti gli altri, che, se tornerò da voi, non userò indulgenza,</p>
<p class="C13 V3">dal momento che cercate una prova che Cristo parla in me, lui che non è debole verso di voi, ma è potente in mezzo a voi.</p>
<p class="C13 V4">Infatti egli fu crocifisso per la sua debolezza; ma vive per la potenza di Dio; anche noi siamo deboli in lui, ma vivremo con lui mediante la potenza di Dio, per procedere nei vostri confronti.</p>
<p class="C13 V5">Esaminatevi per vedere se siete nella fede; mettetevi alla prova. Non riconoscete che Gesù Cristo è in voi? A meno che l'esito della prova sia negativo.</p>
<p class="C13 V6">Ma io spero che riconoscerete che la prova non è negativa nei nostri confronti.</p>
<p class="C13 V7">Preghiamo Dio che non facciate alcun male; non già perché risulti che noi abbiamo ragione, ma perché voi facciate quello che è bene, anche se noi dovessimo apparire riprovati.</p>
<p class="C13 V8">Infatti non abbiamo alcun potere contro la verità; quello che possiamo è per la verità.</p>
<p class="C13 V9">Ci rallegriamo quando noi siamo deboli e voi siete forti; per questo preghiamo: per il vostro perfezionamento.</p>
<p class="C13 V10">Perciò vi scrivo queste cose mentre sono assente, affinché, quando sarò presente, io non abbia a procedere rigorosamente secondo l'autorità che il Signore mi ha data per edificare e non per distruggere.</p>
<p class="C13 V11">Del resto, fratelli, rallegratevi, ricercate la perfezione, siate consolati, abbiate un medesimo sentimento, vivete in pace; e il Dio d'amore e di pace sarà con voi.</p>
<p class="C13 V12">Salutatevi gli uni gli altri con un santo bacio.</p>
<p class="C13 V13">13-12 Tutti i santi vi salutano.</p>
<p class="C13 V14">13-13 La grazia del Signore Gesù Cristo e l'amore di Dio e la comunione dello Spirito Santo siano con tutti voi.</p>
</div>
</div>
<div class="edizione LECTIO">
<div class="libro 2Cor">
<p class="CCAPITOLO VVERSO">TESTO</p>
</div>
</div>
</div>
</body>
</html>
